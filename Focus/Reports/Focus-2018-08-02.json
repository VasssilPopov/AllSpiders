{"url": "http://www.focus-news.net/news/2018/08/02/2552568/abc-news-v-blizost-do-kongresa-na-sasht-e-otkrit-avtomobil-s-orazhiya-i-boepripasi.html", "text": "Полицията във Вашингтон задържа мъж, оставил оръжия и боеприпаси в автомобил, паркиран недалеч от Капитолий, където е разположена сградата на Конгреса на САЩ, предава американският телевизионен канал  ABC News . \r\nПравоохранителните органи са забелязли оръжията при патрулиране в района. След обиск на превозното средство са намерени и боеприпаси. Собственикът на автомобила е задържан и отведен в полицейски участък. \r\n„Към настоящия момент няма доказателства за връзка с тероризма“, увериха от полицията. Тереза Герова", "date": "2018.08.02", "title": "ABC News: В близост до Конгреса на САЩ е открит автомобил с оръжия и боеприпаси"}
{"url": "http://www.focus-news.net/news/2018/08/02/2552563/pernik-traditsionniyat-sabor-v-pernishkiya-kvartal-moshino-sabra-zhiteli-i-gosti-na-stsenite-pred-chitalishteto-i-mladezhkiya-dom.html", "text": "Традиционният събор в пернишкия квартал „Мошино“, по стар стил на Илинден, събра жители и гости на сцените пред читалището и Младежкия дом, съобщиха от пресцентъра на  Община Перник . Танци, песни и много настроение изпълниха празничния ден. Домакинът на празника кметът на кв. „Изток“ Емил Костадинов отправи специално приветствие към съкварталците си.  \r\n„За поредна година на Илинден се събираме заедно. През 1939 година, мошинци за първи път излизат на вечерна молитва в новопостроената църква „Св. Пророк Илия“. Искам да отправя своята благодарност към всички онези, които са изградили с много труд и желание този храм. Тук сме, за да засвидетелстваме своята почит към св. Илия, закрилник на нашия квартал и неговите жители“, заяви Емил Костадинов и допълни, че с общи усилия ще продължат да реализират проекти, които ще носят едно по-добро обществено развитие. \r\nЗаместник-кметът Денислав Захариев също честити празника. „За мен е чест да се обърна към всички вас от името на кмета на Община Перник Вяра Церовска, както и лично от мое име, за да ви поздравя по случай традиционния празник „Илинден“. В днешния празничен ден искам да ви пожелая здраве, положителни емоции и хубави летни дни. Нека Свети Илия ви дава мъдрост, сила и вяра! Да ви закриля и подкрепя в общите усилия за по-доброто бъдеще на града. Честит празник“, сподели Денислав Захариев.  \r\nНа празника присъстваха още евродепутатие Владимир Уручев и Андрей Новаков, зам.-кметовете Севделина Ковачева и Йордан Павлов, както и секретарят Радослава Манова, председателят на ОбС Иво Савов, зам.-областните управители, общински съветници, кметове на населени места. \r\n„Радвам се, че за пореден път мога да бъда заедно с вас на вашия празник. Радвам се да видя толкова много хора, които почитат традицията, защото чрез нея сме се съхранили такива, каквито сме - нашата уникалност. Нека Св. Илия ви закриля и да ви донесе повече здраве и благоденствие“, каза евродепутатът Владимир Уручев. \r\nЗа празничното настроение на жителите на кв.”Мошино” и техните гости на сцена пред читалище “Съзнание” имаха грижата Антонио Симеонов, Сорина Богомилова, Валерия Момчилова и оркестър “Граовци”. \r\nПо-късно на откритата сцена пред Младежкия дом градусът на настроението ще повдигне с концерт рап-звездата Криско.", "date": "2018.08.02", "title": "Перник: Традиционният събор в пернишкия квартал „Мошино“ събра жители и гости на сцените пред читалището и Младежкия дом"}
{"url": "http://www.focus-news.net/news/2018/08/02/2552565/rosen-marinov-obshtina-svishtov-silno-prisastvie-na-vazpitanitsi-na-profesionalnite-uchilishta-za-folklor-ima-na-nff-folkloren-izvor.html", "text": "Силно присъствие има от страна на ученици от професионалните училища за фолклор в страната на Националния фолклорен фестивал „Фолклорен извор“. Това каза за  Радио „Фокус“ – Велико Търново  Росен Маринов, директор Дирекция „Култура и културно наследство“ в Община Свищов. Той отчете положителната тенденция, която сочи и за все по-голямо участие на младите хора в успешния формат, който се провежда за осма поредна година в село Царевец. Росен Маринов, припомни, че участие взимат както самодейци, така и професионални състави, а възрастови ограничения няма. „През годините сме имали участник дори на 1 годинка, а най-възрастните участници са били на около 90 години. Това е горната граница, която сме достигали“, посочи Росен Маринов.  \r\nХарактерно за фолклорния фестивал в село Царевец е неизменното участие на отделни състави, които не са пропускали издание, и такива, които се връщат отново и отново. „Не мисля, че ги връща наградата, а обстановката, чувството, което са изпитали, удовлетворението от цялостната атмосфера, която се създава. Тук в селото, имаме страхотна материална база, опитваме се да я експлоатираме по най-добрия начин, правим така, че участниците да се чувстват като гости, а не само като изпълнители.  Мисля, че това е нещото, което запомнят и остава в тях като положителна емоция. Росен Маринов допълни, че стремежът на организаторите е фестивалът да има свой облик, който да го отличава от останалите, които се случват в страната. „Разбира се, имаме и своите пропуски, но се опитваме да се учим от тях, стремим се да надграждаме, да бъдем все по-добри, за да се развива фестивалът. Най-важното е хората, които са пропътували толкова километри, да се чувстват добре, когато дойдат, и тръгвайки си от селото да отнесат само хубави спомени“, каза още той. \r\nМария НЕДЕВА", "date": "2018.08.02", "title": "Росен Маринов, Община Свищов: Силно присъствие на възпитаници на професионалните училища за фолклор има на НФФ „Фолклорен извор“"}
{"url": "http://www.focus-news.net/news/2018/08/02/2552569/pazardzhik-zachestyavat-sluchaite-na-zaboleli-drebni-zhivotni-ot-dirofilariya-v-oblastta.html", "text": "Зачестяват случаите на заболели дребни животни от дирофилария в Пазарджишко, съобщи за  Радио „Фокус“ – Пазарджик  д-р Ивелина Дамова, председател на Съюза на ветеринарните лекари в областта. Заболяването най-често засяга кучетата, като негов преносител е заразен комар. Заразяването става чрез ухапване от насекомото. „Това е тежко за животните заболяване, но е лечимо. Лечението се осъществява чрез утвърдена комбинация от лекарствени препарати, които се приемат в рамките на около месец. Целта е да се убият паразитите в кръвта на животното и техните ларви, които се настаняват в сърцето“, коментира д-р Дамова. Тя допълни, че почти всички дребни животни, независимо домашни или бездомни, са застрашени от тази болест, ако не приемат обезпаразитяващи и предпазващи от инфекции медикаменти. „Профилактиката е изключително важна, за да се предпазят животните от такива тежки заболявания“, уточни специалистът. \r\nАлбена ЖИЛЕКОВА", "date": "2018.08.02", "title": "Пазарджик: Зачестяват случаите на заболели дребни животни от дирофилария в областта"}
{"url": "http://www.focus-news.net/news/2018/08/02/2552570/veliko-tarnovo-sluchay-na-marsilska-treska-e-registriran-v-gorna-oryahovitsa-prez-izminalata-sedmitsa.html", "text": "Случай на марсилска треска е регистриран в Горна Оряховица през изминалата седмица. Това съобщиха за  Радио „Фокус“ – Велико Търново  от Регионалната здравна инспекция във Велико Търново. За първото шестмесечие на годината четири лица са се заразили с марсилска треска, като за цялата 2017 година са регистрирани пет случая. От РЗИ – Велико Търново обясниха, че марсилската треска е разпространено заболяване, предавано чрез кърлежи. Заразяването става чрез ухапване от кучешки кърлеж и по-рядко при попадане на телесното съдържимо на кърлежа през конюктивата и при размачкването му с пръсти. Марсилската треска е разпространена предимно в Южна България и по Черноморието. На мястото на ухапването често се появява неболезнено уплътнение (тъмно петно), покрито с тъмна коричка, което в много от случаите остава незабелязано. След скрит период от 3-7 дни заболяването започва с висока температура, силно главоболие, мускулни ставни болки, отпадналост, гадене, повръщане и зачервяване на очите. След 3-4 дни се появява характерен едропетнист обрив по цялата тяло, включително по дланите и стъпалата. С появата на обрива значително се влошава общото състояние на болния. Температурата продължава около 10 дни, но при правилно антибиотично лечение спада до 3 – 4 дни. При нелекуваните случаи може да се стигне до тежко засягане на черния дроб, бъбреците, нервната система и поява на кръвоизливи. През последните години се наблюдава зачестяване на тежките форми. \r\nВ седмицата от 23 до 29 юли се наблюдава намаление на заразените с варицела лица. Регистриран е един случай при 9 в предходната седмица. Здравните служители са установили и едно лице, заболяло от туберкулоза. Типично за сезона най-много са случаите на ентероколити – 12. Отчита се намаление, тъй като в седмицата от 16 до 22 юли те са били 20. Острите респираторни заболявания са 8. \r\nНадежда КРЪСТЕВА", "date": "2018.08.02", "title": "Велико Търново: Случай на марсилска треска е регистриран в Горна Оряховица през изминалата седмица"}
{"url": "http://www.focus-news.net/news/2018/08/02/2552571/pazardzhik-atraktiven-fontan-e-chast-ot-eksteriora-v-dvora-na-oblastnata-bolnitsa.html", "text": "Атрактивен фонтан е част от екстериора в двора на Областната болница в Пазарджик вече повече от година, съобщи за  Радио „Фокус“ – Пазарджик  д-р Васил Вълчев, началник на МБАЛ-Пазарджик. По думите му, съоръжението е изградено чрез дарителски средства и от бюджета на лечебното заведение. Фонтанът е осветен през тъмната част от денонощието, като визията му е много впечатляваща. „Прави впечатление, че много от пациентите на болницата, както и техни близки седят около фонтана и за да си помълчат, и за да си починат и да се насладят на гледката. Надявам се да няма недобросъвестни хора, които да хвърлят отпадъци в него. Целият двор на болницата е облагороден, почистен, озеленен и цветен, като стремежът ни беше нашето лечебно заведение да стане част от цялостната красива визия на Пазарджик“, уточни д-р Вълчев. Той допълни, че имената на дарителите са инкрустирани на специална плоча край съоръжението. С решение на Медицинския съвет е гласувана и финансова сума, която да бъде отпусната за неговото изграждане. \r\nАлбена ЖИЛЕКОВА", "date": "2018.08.02", "title": "Пазарджик: Атрактивен фонтан е част от екстериора в двора на Областната болница"}
{"url": "http://www.focus-news.net/news/2018/08/02/2552572/premierite-na-balgariya-i-makedoniya-otbelyazaha-za-vtori-pat-zaedno-ilinden-komentari-v-makedonskite-medii-agentsiya-fokus.html", "text": "Министър-председателят на България Бойко Борисов и неговият македонски колега Зоран Заев отбелязаха заедно 115-та годишнина от Илинденско-Преображенското въстание. Двамата лидери пристигнаха в Благоевград, където участваха в церемония по полагане на венци пред паметника на Гоце Делчев. Съвместното  честване се организира за втори път, след като миналата година бе подписан Договорът за приятелство, сътрудничество и добросъседство между Република България и Република Македония.  \r\nВ югозападния български град Заев бе придружаван от македонския министър на вътрешните работи Оливер Спасовски. В честванията участва и министърът на отбраната на България Красимир Каракачанов.  \r\nИлинден е голям празник за хората и от двете страни на българо-македонската граница, затова не е изненадващо, че честванията бяха следени отблизо от средствата за масова информация. Вниманието на медиите в югозападната ни съседка бе насочено предимно към скандалния инцидент на Мечкин Камен (Мечи камък) край Крушево. Именно там преди 115 г. се разиграва  най-голямото и най-кръвопролитно сражение на Илинденско-Преображенското въстание. Но честванията там бяха помрачени от серия инциденти.  \r\nДокато траеше обръщението на президента на Македония Георги Иванов, част от присъстващите го освиркваха, докато говореше за договора с Гърция, който – съгласно думите му, не само се сменя името на страната, но и нейната идентичност, институции. Паралелно с това, друга група присъстващи започнаха да скандират името му в знак на подкрепа. \r\nНационалистическият лозунг „Мъртъв шиптар, добър шиптар“ също ехтеше на Мечкин Камен в Крушево, докато правителствената делегация полагаше венци пред паметника на падналите в Илинденско-Преображенското въстание герои. И всичко това – в присъствието на редица чуждестранни дипломати начело с Матю Палмър, заместник-помощник държавен секретар в Държавния департамент на САЩ за Европа и Евразия. \r\nИнцидентът на Мечки Камен се превърна във водеща тема в македонските медии, но въпреки не бе пропуснато посещението на Зоран Заев в Благоевград. Съвместното честване на площад „Македония“ на практика бе отразено от всички медии в страната. Основната част от публикациите бяха базирани на прессъобщенията от правителствените прессслужби на София и Скопие, но и на информацията, разпространена от българските средства за масова информация. Съвместно честване за втора поредна година \r\nОще в сряда започнаха да се появяват идентични съобщения в медиите за предстоящото в Благоевград честване:  Министър-председателят на Македония Зоран Заев ще пристигне в Благоевград, където заедно с българския премиер Бойко Борисов ще отбележат 115-та годишнина от Илинденското въстание. \r\nДвамата премиери участват заедно в честванията на годишнината от въстанието за втори път, след като миналата година на тази дата бе подписан Договорът за приятелство, сътрудничество и добросъседство между Република България и Република Македония. \r\nПубликациите в отделните медии, независимо дали проправителствени или близки до кръговете на опозиционната ВМРО-ДПМНЕ,  имаха едва доловими разлики, предимно в заглавията:  „Заев и Борисов за втори път заедно на Илинден“ (Радио „Свободна Европа“), „Заев и Борисов отново заедно на Илинден, тази година в Благоевград“ („Плюс Инфо“), „Заев и Борисов празнуват заедно Илинден в Благоевград“ (ТВ 21, А1 On, „Нова Македония“,„Независен“, „Вечер“, „Курир“, „Стандард“, „24 Вести“ и др.), „Заев за Илинден в България“ („Алсат-М“), „Заев на съвместно честване с Борисов в България“ („Сител“).  „Позитивните резултати“ от договора за добросъседство \r\nНе по-различна бе ситуацията и навръх Илинден. Македонските медии – почти без изключение - акцентираха върху изявлението на българския премиер за „позитивните резултати“ в двустранните отношения, произтичащи от подписания миналата година договор за добросъседство. „Само година, след като подписахме Договора за приятелство, добросъседство и сътрудничество, вече се усеща позитивен резултат за двустранните ни отношения. Това заяви министър-председателят Бойко Борисов по време на срещата си с премиера на Република Македония Зоран Заев в Благоевград, където двамата ще отбележат съвместно 115-годишнината от Илинденско-Преображенското въстание.  \r\nПремиерът Борисов изрази удовлетворение от новия дух на сътрудничество, който се е настанил трайно в отношенията между България и Република Македония, след подписването на договора. По думите му вече са налице положителни ефекти по отношение на търговията, стокообмена и туристопотока между двете страни. \r\nПо време на срещата беше обсъдено също така състоянието на граничните контролно-пропускателни пунктове между България и Република Македония, възможностите за подобряване на работата им и за откриването на нови. \r\nСъобщението бе разпространена от информационната служба на българското правителство. Текстът обиколи буквално всички македонски медии под заглавието: „Борисов: Вече се чувства позитивен резултат в нашите отношения от договора“. \r\nЕдинствено близкото до кръговете на ВМРО-ДПМНЕ скопско електронно издание  „Република“  публикува по-пиперлив материал за посещението на Заев. „В навечерието на посещението на Зоран Заев в Благоевград, където заедно с българския премиер ще отбележат Илинден, политическият анализатор Александър Заев иронично подсети македонския министър-председател, че „съединението прави силата“, отбеляза изданието.  \r\n„Заев ще празнува Илинден заедно с Борисов в Горна Джумая, за да покаже ясно, че сме „един народ в две държави“, а и за да провери докъде се е стигнало със съставянето на новата, „съвместна“ история. Само напред, друже, съединението прави силата“, бе коментарът на Пандов, цитиран от „Република“.  Тереза Герова", "date": "2018.08.02", "title": "Премиерите на България и Македония отбелязаха за втори път заедно Илинден (Коментари в македонските медии – Агенция „Фокус“)"}
{"url": "http://www.focus-news.net/news/2018/08/02/2552567/spetsprokuraturata-razbi-prestapna-grupa-za-reket-poboi-i-razprostranenie-na-narkotitsi-po-chernomorieto-obzor.html", "text": "Специализираната прокуратура съвместно с ГДБОП задържа организирана престъпна група за рекет, побои и разпространение на наркотици. Групата е действала по Южното Черноморие и се е ползвала с влияния и в страната. Членовете й са известни лица от криминалния контингент. Задържаните са 19, проверени са десетки адреси и са намерени оръжия. На по-късен етап ще стане ясно колко от задържаните ще бъдат привлечени като обвиняеми. Те ще бъдат обвинени и за палежи на коли и обекти. Заместникът на главния прокурор Иван Гешев обяви, че ще бъдат задействани всички механизми на международната правна помощ, включително европейска заповед за арест и Интерпол. Той координира на място акцията на Специализираната прокуратура и ГДБОП за разбиване на групата, разработвана от 2016 година. Обискиран е и домът на Димитър Желязков, който е обявен за общодържавно издирване. Прокуратурата и ГДБОП са разполагали с информация, че той ще напусне страната. Очаква се утре в Съдебната палата Прокуратурата да даде повече информация за случая. Кой е Димитър Желязков-Очите? \r\nДимитър Желязков – Очите е роден през 1972 г. в Несебър. Според справка в базите данни на ДАКСИ Димитър Желязков участва като собственик в: „НАЙТ ГАРД-93 - ЙОВЧЕВ И СИЕ” СД, “ПРОГРЕС 2003” ЕООД, “ИНВЕСТ ПЕТРОЛИУМ”  ООД и “ АГРО СТИЛ 2005 “ ООД. В подземния свят той е свързван с търговия на наркотици. Според публикации в медиите прякорът на Желязков-Очите идвал от любимия му номер ¬ да удря жертвите си право в окото (други източници твърдят, че прозвището му идва от изпъкналите му очи). Според информация публикувана в медиите Димитър Желязков е бил бодигард в „Дюни”, след което преминава към охранителите на Пламен Тимев-Ганди. През 1997 г. в медиите излизат публикации, в които името Желязков се споменава покрай атентата срещу кмета на Несебър Живко Георгиев (хвърлена е бомба на терасата му, но няма пострадали). Според информацията той е заплашвал една от свидетелките, за да не дава показания по делото. Името му отново нашумява след поредица кървави атентати, извършени в периода 1999 – 2000 г., срещу наркобосове в Бургас. В списъка на МВР Димитър Желязков е с няколко висящи дела. Желязков е следствен за въоръжен грабеж в Хасково и за отвличане и побой. Негов адвокат дълго време е Иван Витанов.  Обвинението срещу него в хасковския съд е за грабеж, незаконно притежаване на оръжие и хулиганство. През 1994 г. той и още пет души са задържани от полицията, след като между подразделението на пловдивската охранителна фирма \"777\" и фирмата на хасковлията Вальо Подмулов, за който той работил тогава, пламва война. Два са атентатите срещу Димитър Желязков. На 9 ноември 2001 година кола бомба се взривява в Несебър, в задния двор на кооперацията, където живее. Взривът разкъсва трима души - съпругата на боса Тянка Желязкова, брат й Слави Дерелиев и бодигарда Николай Бъчваров. Двамата убити мъже са криминално проявени и са сред най-доверените хора на Димитър Желязков. След погребението на близките си Желязков излиза в нелегалност. Две години по-рано срещу него имало и друго покушение. Тогава е взривена пак негова кола в с. Ахелой, но без жертви. На 8 юни 2016 година престрелка в курортния комплекс Слънчев бряг, близо до дискотека „Айсберг” завършва с пострадали и арести. Убит е мъж от обкръжението на известния то криминалните хроники Димитър Желязков. Самият Желязков е прострелян тежко и е откаран в болница с опасност за живота. В престрелката участват около 40 души, 30 от които са обкръжението на Желязков, а около 10 - от постоянните посетители на заведението.", "date": "2018.08.02", "title": "Спецпрокуратурата разби престъпна група за рекет, побои и разпространение на наркотици по Черноморието (ОБЗОР)"}
{"url": "http://www.focus-news.net/news/2018/08/02/2552575/afp-venetsuela-otslabva-pravilata-za-upravlenie-na-valutata.html", "text": "Правителството на Венецуела отслаби строгите правила за контрол на валутата, които въведе преди 15 години, предава  AFP . \r\nС приетото решение властите в Каракас разреши извършването на финансови операции за обмен на парични средства. Все още обаче се предвиждат глоби и затвор за онези, които търгуват с валута на черния пазар.  Тереза Герова", "date": "2018.08.02", "title": "AFP: Венецуела отслабва правилата за управление на валутата"}
{"url": "http://www.focus-news.net/news/2018/08/02/2552574/kyustendil-formatsiya-folk-art-kam-chitalishte-bratstvo-sa-zavoyuvali-prizovo-myasto-ot-mezhdunaroden-festival-v-sarbiya.html", "text": "Формация „Фолк – Арт” към читалище „Братство” са завоювали призово място от международен фестивал в Сърбия. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. формацията, чиито ръководител е Адела Харалампиева, е представила Кюстендил в Международният фолклорен фестивал “Босилеградско Краище пее и танцува“, провел се до 2 август. В него са взели участие състави и изпълнители от България, Румъния, Босна и Херцеговина, Черна Гора, Косово и Македония. „Кюстендилската група гостува по покана на организаторите на фестивала – община Босилеград и Център за култура „Босилеград”. Талантливите изпълнители представиха нашия град с „Импресии от Кюстендил“ и заслужено спечелиха призово място и овациите на многобройната публика”, каза Иван Андонов. \r\nВенцеслав ИЛЧЕВ", "date": "2018.08.02", "title": "Кюстендил: Формация „Фолк – Арт” към читалище „Братство” са завоювали призово място от международен фестивал в Сърбия"}
{"url": "http://www.focus-news.net/news/2018/08/02/2552576/vidin-43-sa-nepalnoletnite-mayki-v-oblastta-koito-poluchavat-mesechni-pomoshti-za-detsa.html", "text": "43 са непълнолетните майки във Видинска област, които получават месечни помощи за деца в натура чрез ваучери, каза за  Радио „Фокус“ – Видин  Венцислав Боянов, директор на РД „Социално подпомагане“. Той посочи, че месечните помощи, които получават непълнолетните майки, са в размер на 7 955 лв. За първото шестмесечие на годината в областта размерът на изплатените месечни помощи за деца е 2 095 790 лв., като са подпомогнати 5 961 семейства. Еднократна помощ за раждане на дете от началото на годината е изплатена на 296 лица в размер на 116 150 лв. \r\nАнна ЛОЗАНОВА", "date": "2018.08.02", "title": "Видин: 43 са непълнолетните майки в областта, които получават месечни помощи за деца"}
{"url": "http://www.focus-news.net/news/2018/08/02/2552564/plovdiv-vazstanoveno-e-dvizhenieto-po-pat-ii-86-plovdiv-smolyan-v-uchastaka-narechenski-bani-yugovsko-hanche.html", "text": "Възстановено е движението по път II-86 Пловдив – Смолян в участъка Нареченски бани - Юговско ханче. Това съобщиха от пресцентъра на  Агенция \"Пътна инфраструктура\" . \r\nТрафикът беше временно ограничен и пренасочен по обходен маршрут поради обрушване на скали.", "date": "2018.08.02", "title": "Пловдив: Възстановено е движението по път II-86 Пловдив – Смолян в участъка Нареченски бани - Юговско ханче"}
{"url": "http://www.focus-news.net/news/2018/08/02/2552566/plyus-info-makedoniya-mvr-na-makedoniya-e-napravilo-otsenka-na-sigurnostta-v-krushevo.html", "text": "Министерството на вътрешните работи на Македония е направило предварителна оценка на ситуацията със сигурността в Крушево, отбелязва скопската електронна медия  „Плюс Инфо“ . \r\nВ отговор на полемика в социалната мрежа „Фейсбук“, говорителят на правителството в Скопие Миле Бошняковски съобщи, че организатор на събитието в Крушево е президентът Георги Иванов, а не управляващите или местната власт. \r\nНа въпроса кой е отговарял за сигурността на събитието и за контраразузнавателните информации, с оглед на факта, че е било обявено присъствието на високопоставени чуждестранни дипломати, начело с Матю Палмър, заместник-помощник държавен секретар в Държавния департамент на САЩ за Европа и Евразия, Бошняковски потвърди, че вътрешнополитическото ведомство в Скопие е направило оценка на сигурността, която е представена на организатора. Тереза Герова", "date": "2018.08.02", "title": "„Плюс Инфо“ (Македония): МВР на Македония е направило оценка на сигурността в Крушево"}
{"url": "http://www.focus-news.net/news/2018/08/02/2552213/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес преди обяд ниската облачност ще се разкъсва и намалява и в повечето райони ще се установи предимно слънчево време. След обяд главно в Западна и Централна България ще се развива купеста и купесто-дъждовна облачност и на места там отново ще превали и прегърми. Максималните температури ще са между 28° и 33°, в София – около 28°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДо 14.08.2018 г. движението от км 343+000 до км 359+475 в участъка Кръстина – Ветрен се осъществява в една лента на определени участъци поради частични ремонтни дейности на асфалтовата настилка.  \r\nАМ „Хемус“:  \r\nОбласт София:  \r\nДо 20.12.2018 г. в участъците: \r\n- от км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\n- от км 36+170 до км 36+710 движението се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 в посока София. \r\n- от км 36+770 до км 38+150 движението се осъществява двупосочно в платното посока София поради аварийно – възстановителни дейности на виадукт при км 37+920 в посока Варна. \r\n- от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. \r\nОбласт Варна: \r\nДо 04.08.2018 г. в участъка Повеляново – п.в. „Летище“ от км 407 до км 422+000 се извършва косене в банкети. Шофьорите да се движат с повишено внимание и съобразена скорост.  \r\nАМ „Струма“: \r\nОбласт Благоевград: До 03.08.2018 г. се извършва косене в участъка Ново Делчево – Кулата, от км 152 до км 166, шофьорите да се движат с повишено внимание и съобразена скорост. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - целогодишно е забранен за МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение край село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се възстановява след него при км 282+115. Скоростта на движение е до 40 км/час. Срок 30.09.2018 г.; \r\nДвижението по път I-1 Ботевград – Витиня от км 192+000 до км 215+500 се осъществява в една лента поради частични ремонтни дейности на асфалтовата настилка. Движението се осъществява поетапно в една от лентите. Срок 03.08.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 п. в. Коритна – Севлиево в участъка от с. Сопот до с. Малиново от км 24+000 до км 69+832 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I-9 в участъка Обзор – Влас от км 165+000 до км 199+000 се осъществява с повишено внимание поради машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 03.08.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия - Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 04.08.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 03.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nПът III-9042: Движението по път III-9042 Венелин – Бенковски от км 0+000 до км 22+900 се осъществява с повишено внимание, поради ремонтни дейности на асфалтовата настилка. Движението в района се регулира от сигналисти. Срок до 03.08.2018г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в района на с. Галово се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 06.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г.; \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-62: Движението по път II-62 в участък Мърводол – Дупница от км 17 до км 36 се осъществява с повишено внимание поради ръчно косене на тревни площи. Сигнализирано е с пътни знаци. Срок до 03.08.2018 г.; \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-306: Движението по път ІІІ-306 Червен бряг – Кнежа в участъка между Чомаковци и Кнежа от км 19+207 до км 35+946 се осъществява с регулиране в една лента поради частични ремонтни дейности по асфалтовата настилка и работи по пътните банкети. Срок до 03.08.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание, поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 е ограничено за МПС с маса над 3,5 т поради пропаднал пътен участък. Участъкът е сигнализиран с пътни знаци. Срок до 06.08.2018 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание, поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът IІІ-866: Движението по път IІІ-866 Девин – Кричим при км 73+500 се осъществява в една пътна лента, поради наводнен пътен участък. Участъкът е сигнализиран с пътни знаци. Срок до 02.08.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът IІІ-8611: Движението по път IІІ-8611 Давидково – Оряховец при км 82+600 се осъществява с повишено внимание, съобразно създадената организация на движение поради пропаднал банкет с дължина 3 м в ляво. Участъкът е сигнализиран с пътни знаци. Срок до 03.08.2018 г.; \r\nПът IІІ-8611: Движението по път IІІ-8611 Давидково – Оряховец при км 87+800 се осъществява с повишено внимание, съобразно създадената организация на движение поради пропаднал банкет с дължина 3 м в ляво. Участъкът е сигнализиран с пътни знаци. Срок до 03.08.2018 г.; \r\nПът ІІI-8641: Движението по път ІІI-8641 Пампорово – Смолян от км 6+000 до км 9+000 се осъществява с повишено внимание, поради косене и изсичане за видимост. Срок до 03.08.2018 г.; \r\nПът ІІI-8681: Движението по път ІІI-8681 Рудозем – Смилян от км 3+000 до км 7+000 се осъществява с повишено внимание, поради косене и изсичане за видимост. Срок до 03.08.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 03.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nПът III-7072: Движението по път III-7072 Чарган – Ямбол от км 19+600 до км 26+600 се осъществява двупосочно в една лента, поради частични ремонтни дейности на асфалтовата настилка до 03.08.2018 г. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.08.02", "title": "Актуална пътна обстановка"}
{"url": "http://www.focus-news.net/news/2018/08/02/2552182/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Наистина се ядосвам, когато хората казват неща, като „Доналд Тръмп е идиот“, или „той незнае какво прави“, а напоследък и „можете ли да повярвате какво каза президента Тръмп днес в „Туитър“. Това беше толкова непрезидентско!“ – пише Хари Казианис в материал за  , представен без редакторска намеса. \r\nНаистина ли? Не сте ли включвали телевизора си или влизали в социалните мрежи през последните три години? \r\nТова, което щеше да е политическа буря преди 2015 година сега е просто пореден ден от президентство, което ще промени напълно тази институция завинаги. Единственият въпрос е дали това ще се окаже добро или лошо нещо. \r\nАко още не сте разбрали, Тръмп никога не е и няма да действа по класическите правила и декори на Вашингтон, да уважава традиции – или изобщо каквото и да е, дори и президентска конвенция. Ако не можете да приемете всичко това – не казвам да се примирите, а само да го приемете – ще имате сериозни трудности да разберете самата доктрина на Тръмп. \r\nВсъщност, ако трябва да обобщя доктрината на президента, това трябва да изглежда така: Американските интереси са на първо място, всичко друго е след това. Това наистина означава всичко: история, традиции, съюзи, „нормалният начин за правене на нещата“, митата – всичко това може и ще бъде изхвърлено през прозореца, ако Тръмп смята, че вреди на страната. Той вижда света в черно и бяло, черното означава лошо за Америка, а бялото – хубаво за Америка. Точка. \r\nНе се тормозете да опитвате да прилагате обучението си политически науки към Тръмп; това ще отнеме много години от животите ви. Той най-вероятно не може да каже каква е разликата между Версайския договор и Вестфалския договор. Той изобщо не се интересува от такива подробности, нито има време за това. \r\nНе се тормозете също да задавате въпроси за изтънчени въпроси от глобалната политика, като например, моралните игри, ефикасността на изграждането на нация и външнополитическите доктрини от миналото – той си няма и идея, а и грам не му пука, така или иначе. Обзалагам се, че ако го попитате какво е външнополитически реалист, той ще ви погледне с премрежен поглед – независимо от това, много хора смятат, че Тръмп е именно такъв. \r\nОт тук нататък – и това ще вбеси всеки, който изучава международна политика – става още по-интересно. Тръмп смята всички – и наистина имам предвид всички – за конкуренти. Европейският съюз – стар съюзник на САЩ, в неговата глава представлява нищо повече от голям и лош икономически колос, който може да отнеме работните места на американците и да намали процентите на икономическия растеж на САЩ. Япония, един от най-силните съюзници на Америка? Да, те също са икономически конкурент. Президентът може и да обича да играе голф с японския премиер Шинзо Абе, но щом стане въпрос за бизнес, ще громи Токио по цял ден, всеки ден – право в лицето на министър-председателя, докато седят един до друг на съвместна пресконференция. \r\nА какво става с традиционните велики сили и наши вечни противници, като Русия и Китай? Тук отново, всеки, който учи международни отношения и изкарва с това хляба си, най-вероятно скубе косите си, защото Тръмп не се вписва в разбиранията му. От една страна, той обича да ласкае и да хвали китайския президент Си Дзинпин и руския лидер Владимир Путин – това направо вади от кожата им външнополитическата интелигенция от Източния бряг, включително и мен. Но, и което е по-важно, Тръмп играе твърда геополитическа игра, не по-зле от всеки, въоръжава Украйна, изпраща кораби в Южнокитайско море, удря Москва с нови санкции и работи все по-тясно с Тайван. Когато добавите и увеличаващия се военен бюджет, Тръмп може да изглежда слаб за неговите критици и на подиума, по време на срещите на върха на суперсилите, но неговите политики са, всъщност, директно от стандартния външнополитически наръчник на Републиканската партия. \r\nАз също имах трудности да разбера простия, но определящ водещ принцип на Тръмп. Бях член на външнополитическия екип на Сенатор Тед Круз по време на президентската кампания през 2016 година, така че, очевидно, не бях проверен и истински вярващ. И докато споделям много от водещите идеи за националната сигурност на президента, не защитавам неговите по-буйни изблици на чудато поведение. Все пак, когато излезеш от Източното крайбрежие, разбираш какво харесват хората в Тръмп. Много американци нямат никаква идея как трябва да изглежда една конвенционална външнополитическа стратегия и какво остава зад кулисите. Привържениците на президента харесват идеята, че Тръмп прави нещата по собствения си начин, нарушава правила, които те нямат идея, че са съществували изобщо, работи за техния интерес – нищо повече, нищо по-малко. \r\nМоже би, най-добрият начин да се обясни Доктрината Тръмп  е чрез наблюдател, който не е обвързан с политическо или международно образование и който никога не е стъпвал във Вашингтон. \r\n„Изобщо не ме интересува какво е ставало в миналото. Искам моят президент да се бори за Америка – нищо друго няма значение“, обясни пътник, когото срещнах в Сейнт Луис миналата година, докато се връщах към блатото (Вашингтон – бел. ред.). „Всичко, което ме интересува е някой да се грижи да имам работа, да гарантира, че никой няма да ми я отнеме, например някой сладкар в Китай, да направи така, че никой да не напада моята родина и че всеки, който се опита да направи икономиката ни по-слаба ще има проблеми. Каквото и да струва това. Останалото са празни приказки“. \r\nИзглежда, любезни господине, вие намерихте своя президент. И на света просто ще му се наложи да свикне с него. Хари Дж. Казианс е директор на военните изследвания в Центъра за Националните интереси и изпълнителен директор на издателската къща на The National Interest. Преди това, той оглавява външнополитическите комуникации на Фондация „Наследство“ (Heritage Foundation) и служи като главен редактор на списание The Dipolmat. Изразената позиция е негова лична. \r\n*** Националния съвет на Демократическата партия на САЩ отказа да играе срещу Националния съвет на Републиканската партия в техния ежегоден мач по софтбол, пише  електронното издание Washington Examiner . \r\nИзточници от Републиканската партия са съобщили пред the Daily Caller, че са били „зашеметени“, когато Демократите са отказали да участват в обичайно добронамерения мач между високопоставени функционери от двете партии, който се провежда вече от десет години. Съгласно твърденията на източниците, от Съвета на Демократическата партия са обяснили, че „всичките ни играчи са на игралното поле тази година“ и затова не могат да участват в срещата. \r\nИзданието уточнява, че от Демократическата партия не са отговорили на молбата за коментар по случая. \r\n***  Министрите на външните работи на Турция и САЩ Мевлют Чавушоглу и Майк Помпео са провели телефонен разговор в сряда, който е третият им от миналата седмица насам, пише  турското електронно издание Daily Sabah . \r\nРазговорът се е случил по искане на американската страна, съобщават източници от турското външно ведомство, без да дават повече подробности относно темите, по които е разговаряно. \r\nТова се случва в контекста на напрежението между съюзниците в рамките на НАТО около задържания в Турция по обвинения за тероризъм американски пастор Андрю Брънсън. \r\nИзданието припомня, че американския президент Доналд Тръмп и вицепрезидента Майк Пенс наскоро заплашиха да наложат санкции на Анкара, ако Турция не освободи пастора. Турските власти пък отговориха, че в страната им правосъдната система е независима и всички трябва да се съобразяват с решенията на съда. \r\n*** Специалният статут на друзката общност, както и този на черкезите в Израел, ще бъде гарантиран със закон, съгласно споразумение, постигнато в сряда между лидерите на друзите и министър-председателят на страната Бенямин Нетаняху, пише  израелското електронно издание The Jerusalem Post . \r\nВ документа се казва, че всеки член на всяка общност или вероизповедание, който служи във въоръжените сили на Израел, ще може да се ползва от държавните помощи и тяхната служба ще бъде призната. Общността на друзите ще получи също държавна подкрепа за поддържането на институциите си и за жилищните им проекти, пише вестникът. \r\nСпоразумението ще бъде внесено в Кнесета по време на предстоящата зимна сесия. \r\nАко бъде прието, споразумението би могло да разреши широкомащабните протести на друзите и израелските евреи срещу липсата на признание за службата на много израелски неевреи в Силите за отбрана на Израел, обяснява Jpost. \r\nНа срещата присъстваха министърът на комуникациите Аюб Кара, духовният лидер на друзката общност Шейх Мауфак Тариф, министърът на туризма Ярив Левин и други. \r\nНякои лидери на друзите вече са отхвърлили предложеното споразумение, съобщиха от Ynet news. \r\nТъй като лидерите на общността и активисти се срещат, за да обсъдят реакцията си, остава неясно дали протестът, насрочен за сряда вечер, ще се състои. \r\nШейх Мауфак Тариф отбеляза, че \"офертата е добра\" и че \"това е прозорец на възможността\" да закотвят правата на друзката общност в Израел по закон. \r\n***", "date": "2018.08.02", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/08/02/2552577/blagoevgrad-vtori-trus-s-magnitud-34-po-rihter-be-registriran-v-rayona-na-bansko.html", "text": "Втори трус с магнитуд 3.4 по Рихтер бе регистриран в района на Банско. Това сочи справка на сайта на  Националния институт по геофизика, геодезия и география (НИГГГ).   Трусът е регистриран в 18.02 ч. и е с дълбочина 15 км. Първият трус в района бе с магнитуд 3.9 по Рихтер и бе регистриран в 17.17 ч. югоизточно от град Банско, на 130 км южно от София. Той бе усетен и на територията на София и Пловдив, както и в околните села на Банско и Гоце Делчев.", "date": "2018.08.02", "title": "Благоевград: Втори трус с магнитуд 3.4 по Рихтер бе регистриран в района на Банско"}
{"url": "http://www.focus-news.net/news/2018/08/02/2552573/za-vtora-poredna-godina-balgariya-i-makedoniya-otbelyazaha-zaedno-godishninata-ot-ilindensko-preobrazhenskoto-vastanie-obzor.html", "text": "За втора поредна година България и Македония отбелязаха заедно годишнината от Илинденско-Преображенското въстание. Министър-председателят Бойко Борисов и премиерът на Република Македония Зоран Заев участваха в церемонията по полагане на венци и цветя на паметника на Гоце Делчев на площад „Македония“ в Благоевград, \r\nВ церемонията се включиха и вицепремиерът и министър на отбраната Красимир Каракачанов, вицепремиерът и министър на вътрешните работи на Република Македония Оливер Спасовски. Кметът на Благоевград д-р Атанас Камбитов и др.  \r\nВ словото си по повод 115-ата годишнина от Илинденско-Преображенското въстание кметът  д-р Атанас Камбитов  заяви, че на 2 август скланяме глава пред паметта на хилядите бойци – мъже, жени, които са оставили името си в историята на Балканите, като за тях не трябва да говорим в минало време. „Тяхната решителност, копнеж за свобода и единство са пример, който трябва да следваме и в настоящето, и бъдещето“, уточни Камбитов. „Днес, когато почитаме делото и саможертвата на Гоце Делчев, Даме Груев и хилядите техни съмишленици, ние продължаваме тяхната идея за единение и свобода. Сигурен съм, че ни виждат и се гордеят, защото тяхното дело не е забравено, идеалът им е жив и днес“, коментира още той и допълни, че на тази паметна дата двама премиери са тук, за да покажат това. По думите му Договорът за добросъседство е отворил нови врати към бъдещето ни и е решил как да се отнасяме към общата ни история – с взаимно уважение и общи чествания. „Искаме историята не да ни разединява, а да ни обедини по общия ни европейски път“, каза още той. \r\nОт името на благоевградската общественост д-р Камбитов връчи на двамата премиери грамоти, включващи идейни символи, синтезиращи съдържанието на Илинденско-Преображенското въстание. \r\nПремиерът  Зоран Заев  обърна внимание, че освен 115-ата годишнина от Илинденско-Преображенското въстание, България и Македония честват и годишнина от подписването на Договора за добросъседство. „На тази историческа дата надминахме разликите. Определихме договора като точка за общото ни бъдеще. Няма по-голяма символика от това, младите македонци и българи показаха висока историческа отговорност“, обяви македонският премиер. По думите му с договора двете страни са изпратили силно послание към региона и към света, че така се гради приятелство и добросъседство, така се развива сътрудничество, така се мисли за националния, регионалния и общия мир, така се осигурява стабилност. „Сграбчихме момента, който отвори перспективи, значими за двустранните ни отношения, за европейската интеграция на Македония и за стабилността и просперитета на целия ни регион“, коментира Заев. Той посочи, че България и Македония са си подали ръка, за да развиват отношенията си. А подадената ръка от България е дошла в най-значимия за Македония момент. „Паралелно с решаването на политическата криза в Македония, имахме силна и важна дипломатическа година. Подкрепата на България и на премиера Борисов беше изключителна и от изключителна важност за Македония. Това е силна подкрепа на истински приятел“, отбеляза Зоран Заев. Според него двете страни са поставили историята и миналото като твърди основи, за да градят европейската и евроатлантическата си интеграция. \r\nОт своя страна министър-председателят  Бойко Борисов  заяви, че България и Македония са направили така, че вместо спорове и бой, заедно да се радваме и честваме героите си, които не са се делили. „Били са се рамо до рамо и заедно са загинали“, каза премиерът.  По думите му това, че на церемонията по повод Илинденско-Преображенското въстание има македонски и български знамена дава пример в Европа. Борисов припомни за подписания миналата година Договор за добросъседство между двете държави. „Не вярвахме и ние, че ще успеем, но проявихме храброст и го подписахме. Нещо, което обикновено пораждаше бой. Не спор – бой. Заедно с колегата Заев и неговия кабинет миналата година отидохме в Скопие на гроба на нашия светец и герой Гоце Делчев. Сега Зоран Заев с неговите колеги е тук да се поклони и да сложим венците пред паметника му. Заедно бяхме на 24 май в Рим. Почетохме заедно светите ни братя апостоли Кирил и Методий. Положихме огромна, макар и тиха дипломация“, допълни премиерът.", "date": "2018.08.02", "title": "За втора поредна година България и Македония отбелязаха заедно годишнината от Илинденско-Преображенското въстание (ОБЗОР)"}
{"url": "http://www.focus-news.net/news/2018/08/02/2552212/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-kulata-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Кулата“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската граница трафикът е интензивен на ГКПП „Калотина“ за леки автомобили на вход и на изход. На българо-македонската граница трафикът е нормален на всички гранични контролно-пропускателни пунктове.", "date": "2018.08.02", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Кулата“ и ГКПП „Дунав мост 2“"}
{"url": "http://www.focus-news.net/news/2018/08/02/2552184/gazeta-express-velikobritaniya-premahna-ot-dnevniya-red-na-saveta-za-sigurnost-na-oon-diskusiyata-varhu-kosovo.html", "text": "Великобритания пое председателството на Съвета за сигурност на ООН през август и на базата на дневния ред, публикуван от британската мисия в ООН, регулярният тримесечен доклад на Временната администрация на ООН в Косово (ВАООНК) обсъждан от Съвета за сигурност, е бил изцяло премахнат, пише базираното в Прищина албанско електронно издание  Gazeta Express . \r\nПосланикът на Косово в САЩ Вльора Читаку благодари на Великобритания за премахването на регулярната дискусия за Косово от Съвета за сигурност на ООН. „Заявихме няколко пъти, че няма логика да има дебати за Косово на всеки три месеца в Съвета за сигурност. Косово има своите проблеми, няма съмнение относно това, но ООН не е мястото те да бъдат обсъждани, със сигурност не и толкова често“, написа Читаку в социалната мрежа „Фейсбук“. \r\nТеута Саатия, генерален консул на Косово в Ню Йорк, потвърждавайки новината благодари на британския посланик в ООН Карън Пиърс за решението. „Докладът на ВАООНК беше премахнат от дневния ред, по този начин нарушавайки правилото за тримесечен доклад върху Косово“, заяви Саатия. Тя благодари и на посланиците в ООН на САЩ, Франция и другите, които подкрепят независимостта на Косово в организацията. „Това е важна крачка по отношение на Косово и е възможност за позитивни промени в ООН. Това е страхотна победа и ние работихме много усърдно, за да я заслужим“, добави тя. \r\nПоследната сесия в Съвета за сигурност, посветена на Косово, беше проведена на 15 май.  Йонислав Дочев", "date": "2018.08.02", "title": "Gazeta Express: Великобритания премахна от дневния ред на Съвета за сигурност на ООН дискусията върху Косово"}
{"url": "http://www.focus-news.net/news/2018/08/02/2552183/predstoyashti-sabitiya-v-stranata-za-2-avgust-agentsiya-fokus.html", "text": "*** \r\nМинистър-председателят Бойко Борисов и премиерът на Република Македония Зоран Заев ще отбележат съвместно 115-годишнината от Илинденско-Преображенското въстание. От 17.00 часа двамата премиери ще участват в церемонията по полагане на венци и цветя на паметника на Гоце Делчев на площад „Македония“ в Благоевград.  \r\n*** \r\nОт 11.00 часа в сграда на Омбудсмана на Р България (ул. „Георг Вашингтон“ 22) Мая Манолова ще отчете три години от избора ѝ за омбудсман.  \r\n*** \r\nОт 11.00 часа в централата на КНСБ (площад „Македония“ №1, Заседателна зала – етаж 11) ще се проведе пресконференция, на която ще бъдат представени данни за потребителските цени и издръжката на живот в България.  \r\n*** \r\nОт 11.00 часа в зала „Форум“ на хотел „Форум“ ще се проведе заключителна конференция по проект \"Разработване и въвеждане на методи за анализ на води, седименти и биота и дооборудване на лаборатории на ИАОС“, финансиран по Оперативна програма \"Околна среда 2014-2020\".  \r\n*** \r\nОт 17.00 часа в старинен храм \"Св. Петка - стара\"/ в сградата на Софийска света митрополия, ще бъде посрещната тържествено чудотворна икона на Света Богородица - Скоропослушница от Украйна. \r\n*** \r\nОт 17.30 часа пред американското посолство в София група българи, подкрепени от сирийската общност в България ще излязат на протест срещу провежданата от САЩ външна политика под надслов „Америка, време е да хвърлиш маските“.  \r\n*** \r\nВ 18.00 часа в Двореца ще бъдат представени 91 живописни произведения от колекцията на Боян Радев.               \r\n*** \r\nОт 18.30 часа в Енорийския център при храм \"Св. св. Кирил и Методий\" (на Женския пазар) ще се проведе открита беседа на тема „Православие и модернизъм“.  \r\n*** \r\nОт 18.30 часа в градското кино ще бъде представен филма „Помни войната 1915 – 1918“, посветен на Първата световна война. Събитието е под патронажа на министър на отбраната Красимир Каракачанов.  \r\n*** \r\nОт 11.00 часа в залата на Регионална библиотека \"Пейо Яворов\" – Бургас ще се проведе пресконференция във връзка с предстоящото издание на фестивала \"С книга на плажа\". \r\n*** \r\nОт 19.00 часа в Галерия-музей „Георги Баев“ ще бъде открита изложба на руски художници „За България с любов‘.  \r\n*** \r\nОт 20.30 часа на лятна сцена „Охлюва“ ще бъде открита четвъртата самостоятелна фотоизложба на маестрото Стефан Диомов – „Магията на фиордите и северните бели нощи“.  \r\n*** \r\nОт 10.00 часа на летище „Варна“ ще се проведе информационна кампания „Вашите права“. \r\n*** \r\nОт 10.00 часа в парк „Дружба“ ще се проведе инициатива по случай Световната седмица на кърменето „Кърменето – основа на живота“. \r\n*** \r\nОт 10.00 часа в читалище „Надежда – 1869“ ще се състои работилница по бродерия.  \r\n***  \r\nОт 10.00 часа в Центъра за родители „HAPPY MUMS” ще се проведе инициатива по случай Световната седмица на кърменето „Кърменето – основа на живота“.  \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.   \r\n***  \r\nОт 21.00 часа на сцената на  „Арт лято“ до ХГ „Борис Денев“ ще се състои концерт „Джаз под звездите в Галерията“.  \r\n*** \r\nОт 20.00 часа на централния площад в град Дебелец ще се състои лятна хоротека „Да му тропнем, да го друснем“.  \r\n*** \r\nОт 10.00 часа в Бизнес залата на Община Добрич /първи етаж/ ще се проведе съвместна пресконференция на кмета Йордан Йорданов и ръководството на ФК „Добруджа“ за представяне на логото и юбилейната фланелка по повод 100 – годишнината на клуба. \r\n*** \r\nОт 10.30 часа в конферентната зала на РЗИ-Добрич за поредна година е организирано провеждане на среща-разговор между настоящи и бъдещи майки (по желание и баби), като мултимедийна презентация по темата ще изнесе г-жа Марияна Драгнева, акушерка - член на  Алианс на българските акушерки и водеща на Училище за бъдещи родители към клуб „Усмивки” в гр. Добрич. Събитието по повод Световната седмица на кърменето.  \r\n*** \r\nОт 18.15 часа в голямата зала на Кино клуб „Икар“, ГЕРБ-Добрич, с финансовото съдействие на народните представители Даниела Димитрова и вицеадмирал Пламен Манушев, организира безплатна прожекция на един от премиерните филми това лято – „Mamma Mia! Отново заедно\". \r\n*** \r\nВ 18.00 часа пред паметника на Петър Юруков ще бъдат тържествено отбелязани 115 години от Илинденско-Преображенското въстание.  \r\n*** \r\nОт 11.00 часа пред паметника на Тодор Александров ще бъде отбелязана 115-годишнина от избухване на Илинденско-Преображенското въстание. \r\n*** \r\nОт 10.00 часа министърът на труда и социалната политика Бисер Петков ще бъде на работно посещение в Панагюрище, където ще се срещне с кмета на Общината Никола Белишки. В 10.45 часа министър Петков ще посети Дневен център за деца и младежи с увреждания „Дъга“, след което ще даде брифинг.  По-късно през деня той ще посети предприятието „Асарел Медет“ АД и ще разговаря с изпълнителния му директор Делчо Николов.  \r\n*** \r\nВ 09.00 часа в сградата на Общинския съвет ще се проведе традиционно заседание на общинските съветници.  \r\n*** \r\nОт 15.00 часа в Заседателна зала на Общински съвет-„Марица“,  ОИЦ-Пловдив ще представи процедура „Насърчаване на предприемачеството“ по Оперативна програма „Иновации и конкурентоспособност“, която ще финансира дейности за реализиране на пазара на предприемачески идеи от млади фирми. \r\n*** \r\nОбщинските съветници от ГЕРБ в Пловдив ще проведат приемни с гражданите както следва: Петър Попов, Ясен Михайлов и Дамян Петров ще приемат от 17.30 до 19.00 часа в район „Западен” на ул. „Царевец” №9; Гошо Къчков от 17.30 до 19.00 часа в офиса на ГЕРБ в район „Северен” на бул.  „Марица” №91; Пенчо Малинов от 17.00 до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А. \r\n*** \r\nВ 18.00 часа в митрополитския храм „Св. Марина“ Пловдивският митрополит Николай ще отслужи молебен канон на Пресвета Богородица.  \r\n*** \r\nОт 10.00 часа в зала 308 кметът на Община Разград д-р Валентин Василев ще даде пресконференция за проекти.  \r\n***  \r\nОт 10.00 часа в Летния театър в село Царевец ще бъде открито осмото издание на Националния фолклорен фестивал „Фолклорен извор“.  \r\n***  \r\nОт 11.00 часа в Летния театър в село Царевец ще започне конкурсната програма на осмото издание на Националния фолклорен фестивал „Фолклорен извор“.  \r\n***  \r\nОт 20.00 часа в К Летния театър в село Царевец  ще се състои концерт на Ансамбъл „Мерани“ от Тбилиси, Грузия, като част от осмото издание на Националния фолклорен фестивал „Фолклорен извор“.  \r\n*** \r\nОт 14.00 часа в Сесийната зала на община Смолян ще се проведе редовно заседание на Общинския съвет. \r\n*** \r\nОт 10.00 о 12.00 часа в къща музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 до 12.00 часа в детски отдел на библиотека „Родина“ ще се състои програма „Програма „Чета и играя – знам и мога”. \r\n*** \r\nОт 19.00 часа на площада в с. Калитиново ще се проведе празник на селото.  \r\n*** \r\nОт 17.30 часа пред паметника на Незнайния войн на площад „Свобода“, Община Хасково организира тържествен ритуал по полагане на венци и цветя и празничен концерт по повод 115 години от Илинденско-Преображенското въстание.  \r\n*** \r\nОт 9.00 часа извънредният и пълномощен посланик на Франция у нас Ерик Льобедел ще бъде приет от кмета на Община. Дипломатът идва на първо официално посещение в Шумен. От 10.00 ч. е планирана срещата с областния управител проф. Стефан Желев.", "date": "2018.08.02", "title": "Предстоящи събития в страната за 2 август (Агенция „Фокус“)"}
{"url": "http://www.focus-news.net/news/2018/08/02/2552188/gazeta-express-sasht-shte-razpolozhat-nad-125-voennosluzheshti-v-kosovo.html", "text": "През септември повече от 125 военнослужещи от Американската национална гвардия на щата Тенеси, разпределени към 230-ия нападателен хеликоптерен батальон, ще започнат 11-месечено разположение в Косово в подкрепа на операция „Съвместен пазач“, водената от НАТО международната мироопазваща сила, която е отговорна за установяването на обстановка на сигурност в Косово, пише базираното в Прищина албанско електронно издание  Gazeta Express . \r\nАмериканският батальон предоставя въздушно нападение, въздушно движение и евакуация при въздушни инциденти. 230-ият батальон е със седалище в Нашвил, с роти в Джаксън, Нашвил и Луисвил, Тенеси. „Американската армия поддържа присъствие в Косово от над 20 години и през последните няколко години тези стабилизационни сили бяха командвани от Националната гвардия“, заяви генерал-майор Макс Хастън, адютант-генералът на Тенеси. „Стабилизацията на тази страна е ангажимент на САЩ и НАТО и Националната гвардия на Тенеси разположи десетки екипи и служители през годините, за да помогне в запазването на мира“.  Йонислав Дочев", "date": "2018.08.02", "title": "Gazeta Express: САЩ ще разположат над 125 военнослужещи в Косово"}
{"url": "http://www.focus-news.net/news/2018/08/02/2552597/ria-novosti-belgrad-reagira-ostro-na-dumite-na-albanskiya-ministar-za-granitsata-s-kosovo.html", "text": "Изявлението на министъра по въпросите за диаспората на Албания Пандели Майко за решението на Прищина да бъде въведено свободно придвижване на стоки и хора между Албания и Косово, предизвика остри реакции в Сърбия, предава  РИА Новости. \r\n„По време на официалното си посещение в Прищина министър-председателят на Косово Рамуш Харадинай ми съобщи тази новина, която отдавна се обсъжда между правителствата на Албания и Косово. Става дума за свободното придвижване на стоки и хора между двете ни страни от 1 януари 2019 г.“, написа Майко.  \r\nТова предизвика рязка реакция в Белград, въпреки липсата на официално потвърждение от Тирана или Прищина. Директорът на канцеларията по Косово и Метохия Марко Джурич напомни, че албанският диктатор „Енвер Ходжа е мъртъв, а Велика Албания я няма и няма да я има“. „Косово и Албания нямат никаква граница, има граница между Сърбия и Албания, дълга 111 км“, коментира Джурич. Той подчерта, че „това е единствената граница, която съществува и може да съществува“.  \r\n„Според резолюция №1244 на Съвета за сигурност на ООН ние сме тези, които имат правото на използват ГКПП Джафа, Прушит и Връбница и да държим там сътрудници, но изглежда, че никой не се вълнува повече от това“, уточни директорът на канцеларията по Косово и Метохия.  Виктор Турмаков", "date": "2018.08.02", "title": "РИА Новости: Белград реагира остро на думите на албанския министър за границата с Косово"}
{"url": "http://www.focus-news.net/news/2018/08/02/2552191/pravitelstvoto-predlaga-nova-semeyna-pomosht-za-detsata-bez-pravo-na-nasledstvena-pensiya-obzor.html", "text": "На редовното си заседание правителството е приело промени в Закона за семейните помощи за деца. Предлага се на децата без право на наследствена пенсия от починал родител да се отпуска нова месечна семейна помощ. Помощта ще се предоставя до навършване на 18-годишна възраст, а ако детето учи - до завършване на средно образование, но не повече от 20-годишна възраст. Ако детето е завършило средното си образование преди навършване на 18-годишна възраст, помощта ще продължи да се предоставя до навършването й. Размерът на новата помощ ще се определя, както на всички останали помощи, през бюджета за всяка година. Правителството предвижда помощта да може да се получава от баби и дядовци, или от семейства, които се грижат за детето. Условие в този случай е семейството да не получава месечна помощ за отглеждането на детето съгласно Закона за закрила на детето. Помощта ще се отпуска след доходен тест, за 12 месеца и ще може да се получава заедно с останалите видове семейни помощи, но няма да може да се получава заедно с персонална пенсия на дете по Кодекса за социално осигуряване. Министър Бисер Петков обясни, че според разчетите 5600 деца ще могат да се възползват от новата социална помощ. 2900 от тях ще получават помощта със сигурност. Останалите 2700 ще могат да изберат дали да им се отпуска наследствена пенсия или новата социална помощ. Министърът заяви, че 4 млн. лева допълнително ще са необходими в бюджета за следващата година за изплащане на предлаганата помощ. Отпуснатите до края на годината персонални пенсии ще продължават да се изплащат. Кабинетът предлага новата помощ да се предоставя от 2019 година. За да влезе в сила промяната в закона, тя трябва да се одобри и от парламента. \r\nНа заседанието министрите решиха 92 деца  без право на наследствена пенсия от починал родител да получат персонални пенсии в размер на 113,02 лв. месечно. Пенсиите са в размер на 90 на сто от социалната пенсия за старост и ще се изплащат от 1 август. С отпускането им ще бъдат подпомогнати 50 семейства, останали в затруднено финансово положение. \r\nБиляна ИВАНОВА", "date": "2018.08.02", "title": "Правителството предлага нова семейна помощ за децата без право на наследствена пенсия (ОБЗОР)"}
{"url": "http://www.focus-news.net/news/2018/08/02/2552193/izvestiya-v-pentagona-otseniha-novite-udarni-sredstva-na-rusiya.html", "text": "Представените през тази година руски ударни средства, като например многоцелевата система „Посейдон“, не дават особени преимущества, тъй като не променят системата на ядрено задържане, заяви началникът на стратегическото командване (СТРАТКОМ) на Въоръжените сили на САЩ генерал Джон Хайтън, пише руският вестник  „Известия“ . \r\nПо време на брифинг, Хайтън беше помолен да оцени създаването в Русия на образци на въоръжения от ново поколение. \r\n„Сдържането произтича от способността за ефективно налагане на цена върху противника или лишаване от неговите преимущества. За мен, интересният момент се състои в това, че руснаците са способни да постигнат това при настоящата си структура на (стратегически) сили, наравно с нашите способности за аналогични действия в техните отношения при тяхната настояща структура на (стратегически) сили“, отбеляза генералът, добавяйки че новите видове оръжия не променят ситуацията. \r\nВ хода на обръщение към Федералното събрание на 1 март тази година, президентът на страната Владимир Путин представи образци на най-новите руски оръжия: оръжейни системи „Кинжал“, „Сармат“ и „Авангард“, безпилотен подводен апарат „Посейдон“ и ракета с ядрена силова установка.  Йонислав Дочев", "date": "2018.08.02", "title": "„Известия“: В Пентагона оцениха новите ударни средства на Русия"}
{"url": "http://www.focus-news.net/news/2018/08/02/2552192/gazetaru-revolyutsiya-v-severna-koreya-kim-chen-un-osvobodi-vragovete-na-naroda.html", "text": "На 1 август в Северна Корея официално започва амнистия на политически затворници, за която властите бяха обявили предварително. Точният брой на хора, попадащи в този процес, е неясен, въпреки че президентът на САЩ Доналд Тръмп вече успя косвено да припише действията на севернокорейските власти като своя заслуга, пише руският вестник  „Газета.ru“ . \r\nСъгласно плана на ръководството на Северна Корея, амнистията ще засегне тези, които са извършили престъпления против „държавата и народа“. \r\nЗа широкомащабната амнистия, която започва на 1 август 2018 година, беше оповестено по-рано в централното държавно издание на Северна Корея „Нодон Синмум“. В статията се говори, че властите ще я използват за интеграцията на бившите престъпници обратно в обществото. Формално, амнистията ще бъде извършена по указ на севернокорейския парламент – Върховното народно събрание. \r\nТя е насрочена за 70-годишнината от основаването на Северна Корея. Както отбелязва международната преса, подобен процес далеч не е първият за републиката. \r\nПоследната крупна амнистия беше извършена през 2015 година във връзка с празниците по случай освобождението от японска окупация. През 2012 година в страната са били помилвани затворници в чест на 100-годишнината от рождението на основателя на Северна Корея Ким Ир-сен. \r\nПо данни на Държавния департамент на САЩ в Северна Корея се намират от 80 до 120 хиляди политически затворници, но не всички са склонни да се доверят на тези данни.  Йонислав Дочев", "date": "2018.08.02", "title": "„Газета.ru“: Революция в Северна Корея: Ким Чен-ун освободи враговете на народа"}
{"url": "http://www.focus-news.net/news/2018/08/02/2552186/ria-novosti-mevlyut-chavushoglu-dade-da-se-razbere-che-sasht-nyama-da-poluchat-ekstraditsiya-na-andryu-bransan-s-pomoshtta-na-sanktsii.html", "text": "Министърът на външните работи на Турция Мевлют Чавушоглу даде да се разбере, че изискването на екстрадиция на свещеника Андрю Брънсън, няма да бъде постигнато от САЩ с помощта на санкции, предава  РИА Новости . \r\n„Няма да можем да решим проблемите си, ако администрацията на САЩ не разбере, че няма да постигне своите незаконни искания с помощта на такива методи“, написа Чавушоглу в социалната мрежа „Туитър“. \r\nПо-рано министерството на финансите на САЩ обяви, че налага санкции върху турските министри на правосъдието и вътрешните работи, Абдулхамит Гюл и Сюлейман Сойлу, заради отказа на Анкара да освободи американския свещеник Андрю Брънсън, който е съден в Турция по обвинения за тероризъм и шпионаж.  Йонислав Дочев", "date": "2018.08.02", "title": "РИА Новости: Мевлют Чавушоглу даде да се разбере, че САЩ няма да получат екстрадиция на Андрю Брънсън с помощта на санкции"}
{"url": "http://www.focus-news.net/news/2018/08/02/2552187/zamestnik-pomoshtnik-darzhavniya-sekretar-na-sasht-za-evropa-i-evraziya-matyu-palmar-nadyavam-se-che-makedonskite-grazhdani-shte-vzemat-pravilnoto-reshenie-na-30-septemvri.html", "text": "Македония получи историческа възможност и гражданите трябва да я подкрепят на референдума, заяви заместник-помощник държавният секретар на САЩ за Европа и Евразия Матю Палмър, предава скопският телевизионен канал  „Сител“ . \r\nПо време на среща с македонския премиер Зоран Заев, американският дипломат изтъкна, че очаква гражданите да излязат на 30-ти септември, тъй като това е важна дата за страната. \r\nТридневното си посещение в Македония, Палмър започна със среща с президента Георги Иванов. Те са разговаряли за актуалните политически събития. Президентът е изразил надежда, че подкрепата на САЩ за външнополитическите цели на страната ще се запази. Иванов наблегна на това, че Македония още през 2008 година е изпълнила условията за влизане в НАТО, активно допринасяйки в мисиите, и смята че страната не заслужава допълнителни условия за членство. Президентът повтори своята позиция, че не приема договора с Гърция и че го смята за вреден и нарушаващ конституцията и  законите на страната. \r\nПалмър изпрати послание и до опозицията да размисли за стратегическите придобивки с реализацията на договора от Преспа и да помисли за бъдещето на младите в страната. По време на срещата си с американския дипломат, лидерът на ВМРО-ДПМНЕ Християн Мицковски е отбелязал, че властта е постъпила безотговорно и антидемократично, тъй като не е приела предложенията за формулиране на въпроса за референдума. Според него въпросът е трябвало да бъде резултат от общ консенсус, а не едностранен акт на парламентарното мнозинство. С подобно решение се нарушават демократичните процеси, а от едно отговорно правителство се очаква сътрудничество и принципен диалог за подобен чувствителен въпрос, изтъкна Мицковски пред Палмър. Лидерът на опозицията е заявил, че е ключово за Македония да се фокусира върху реформаторските процеси, насочени към създаване на по-силна икономика и правова държава. \r\nМатю Палмър е провел срещи и с останалите лидери на политически партии, както и с представители на местните власти извън Скопие.  Йонислав Дочев", "date": "2018.08.02", "title": "Заместник-помощник държавния секретар на САЩ за Европа и Евразия Матю Палмър: Надявам се, че македонските граждани ще вземат правилното решение на 30 септември"}
{"url": "http://www.focus-news.net/news/2018/08/02/2552195/vzglyad-v-sasht-nameriha-alternativa-na-ruskata-namesa.html", "text": "Президентът на САЩ Доналд Тръмп за пореден път заяви, че никога не е имал договорка с Русия – на фона на продължаващата в САЩ кампания за разследването на митическата „руска намеса“ в изборите през 2016 година, пише руският вестник  „Взгляд“ . \r\nВъпреки, че е невъзможно намирането на доказателства за влиянието на Русия в американските избори и политика, има много реални примери за това как други страни се месят във вътрешнополитическия живот на САЩ – в частност, Израел. \r\nВече година и половина в САЩ търсят „руска следа“ в победата на Доналд Тръмп на президентските избори – без да намерят, по същество, абсолютно нищо. Въпреки това, болшинството американците бяха убедени, че Русия се е опитвала да повлияе в процеса на тяхната воля, а дори самият Тръмп е бил принуден да си признае най-накрая, че „Русия се е опитвала да се меси“ – с надеждата за поне някакво намаляване на напрежението. \r\nНо Тръмп не атакува повече от това – защото „руската тема“ е нужна не заради отношенията с Русия, а за нейната дискредитация. А още по-добре би било и едно решение за сваляне на президента от длъжност. Американският президент все още се надява, че до края на годината, след изборите за Конгрес, ловът на вещици все пак ще намалее и поне специалният прокурор Робърт Мюлер ще приключи работата си – което ще даде на президента по-голяма свобода на действие, както в страната, така и в американско-руските отношения. Въпреки това, когато и да завърши „руската сага“, вече е ясно, че тя нанесе огромна щета на американската политическа система като такава – или, за да сме по-прецизни, се превърна в свидетелство за дълбоката ѝ системна криза. \r\nВ края на краищата, ако, базирано на недоказаните и безпочвени обвинения във връзки с чуждестранна държава, можеш, всъщност частично да блокираш действията на държавния глава, това значи, че президентските пълномощия са незаконно ограничени. При това, атмосферата на шпиономания удря не толкова по самия Тръмп, но и по системата на разделение на властта – вкарвайки всичките три клона на властта и медиите, като четвърта паралелна власт, в една измислена реалност, в която „страшният Путин заплашва американската демокрация и се меси във вътрешните работи на САЩ“. Когато целият този измислен сюжет рухне, американският елит ще трябва да обясни на своя народ защо толкова време го е заблуждавал. Възможно ли е единствено да се попречи на Тръмп да реализира това, което е замислено като „изсушаване на вашингтонското блато“, тоест намаляване на властта на надпартийната хайка политици, бюрократи и финансови магнати, същата тази „сенчеста държава“? \r\nПри тези случаи истинска чуждестранна намеса във вътрешните дела на САЩ има – и доказателства за това дори не трябва да се търсят. Това се отнася не само до лобистките дейности на различни държави във Вашингтон – това е разрешено от американските закони – но и до различните дарения в избирателните и други фондове на политиците. Да, те се извършват чрез всевъзможни дупки в закона – но това не променя същността: американските политици доброволно прибират чуждестранни пари. Дори във фонда на семейство Клинтън са намерени много такива дарения, включително и от много тъмни лица – но всички опити да се раздуе този голям скандал не доведоха до нищо. \r\nИма и още една явна чуждестранна намеса – и за нея напомня Ноам Хомский. 89-годишният професор, световно известен лингвист и гуру на американското ляво, не принадлежи към поддръжниците на Тръмп – дори обратното, той е негов последователен противник. Но противник идейно – като либертарианец, социалист и анархист. Поради това, критикувайки Тръмп, Хомский не спестява и критиките си към американския естаблишмънт като такъв и неговите методи. \r\nВ скорошно интервю за „Democracy Now“, Хомский определи като посмешище фокусирането на американските медии към предполагаемата руска намеса през 2016 година. За пореден път обвинявайки американските медии в насочеността си към второстепенни теми и игнорирането на такива, според него, които са по-важни, като климатичните промени, той заяви: „На първо място, ако се интересуват от чуждестранна намеса в нашите избори, тогава всичко, което руснаците са могли да направят, почти не се счита и не може да се доближи до това, което друга държава прави открито, безсрамно и с огромна подкрепа“. \r\nЗа кого говори професорът? Разбира се, че за Израел – чиято политика той критикува отдавна. И в този случай той никак не преувеличава: „Израелската намеса в изборите в САЩ колосално превишава всичко възможно, което руснаците са направили. Визирам това, че министър-председателят на Израел Бенямин Нетаняху идва директно в Конгреса, без дори да информира президента, и говори пред Конгреса, под оглушителните аплодисменти, докато се опитва да подкопае политиката на президента: това, което се случи с Обама и Нетаняху през 2015 година“. \r\nДействително, темата за израелското влияние върху американската политика принадлежи към категорията на необсъждани теми в САЩ – възможно е веднага да се получи етикет на антисемит (Хомский, евреин по националност, отдавна е провесен). Междувременно няма съмнение, че израелското влияние върху САЩ е безпрецедентно голямо – толкова голямо, че практически няма нито един известен и системен (а несистемни преди Тръмп, в интерес на истината, не е и имало) американски политик, който може да се позволи, например, да постави под съмнение нуждата от толкова близки отношения между двете страни: той веднага ще бъде заклеймен и унищожен от пресата. Фактът, че внушителна част от американската преса се намира в ръцете на магнати от еврейски произход също се счита за неприемлива тема на разговор и още повече обясненията за причините за огромното влияние на Израел върху американската политика – по този начин се създава порочен затворен кръг на мълчание за темата „САЩ и Израел“. \r\nНо, може би, причината е в това, че американският естаблишмънт всъщност не счита Израел за независима и отделна от САЩ държава? Тогава е ясно, че не може да става никаква дума за намеса във вътрешните работи на САЩ – това ще е просто една междуособица. Русия е друга работа. Чужда, независима от САЩ държава – тя дори не може да си помисли за влияние върху американската политическа класа. Какво, дори да не го е мислила? Но това, което има значение сега е, че ще продължат да говорят за Русия както досега и да мълчат за Израел.  Йонислав Дочев", "date": "2018.08.02", "title": "„Взгляд“: В САЩ намериха алтернатива на „руската намеса“"}
{"url": "http://www.focus-news.net/news/2018/08/02/2552194/tass-iran-shte-provede-mashtabno-voenno-uchenie-v-persiyskiya-zaliv.html", "text": "Корпусът на гвардията на ислямската революция (КГИР, елитно подразделение на Въоръжените сили на Иран) ще проведе мащабно военно учение в Персийския залив в следващите 48 часа, предава  ТАСС , като се позовава на „CNN“. \r\nАмериканската телевизия е цитирала свои източници, запознати с американската оценка на придвижването на войските на КГИР. Според тях ученията може да се проведат с цел демонстрация на способностите на Иран да блокира Ормузкия проток. \r\n„Знаем, че Иран увеличава броя на своите военноморски операции в Персийския залив, Ормузкия проток и Оманския залив. Внимателно следим за това и продължаваме работата с нашите партньори, за да осигурим свободата на придвижване на навигацията и търговския поток в международни води“, заяви представителят на централното командване на САЩ капитал Уилям Ърбан.  Йонислав Дочев", "date": "2018.08.02", "title": "ТАСС: Иран ще проведе мащабно военно учение в Персийския залив"}
{"url": "http://www.focus-news.net/news/2018/08/02/2552197/remontnite-deynosti-v-stolitsata-se-ochakva-da-priklyuchat-do-15-septemvri-obzor.html", "text": "Ремонтните дейности в столицата се очаква да приключат до 15 септември. Това стана ясно от думите на зам.-кметът по транспорт на София Евгени Крусев, който направи проверка на ремонтите на бул. „Васил Левски“. Очаква се движението по булеварда да бъде пуснато в предстоящия уикенд. Ремонтните дейности на бул. „България“, бул. „Христофор Колумб“ и Източната тангента се очаква да бъдат приключени до 15 септември. Само ремонтът на ул. „Граф Игнатиев“ ще продължи до края на октомври, тъй като там дейностите са по-обхватни. От думите на Евгени Крусев стана ясно, че на бул. „Васил Левски“ ще бъде обособена бус-лента, която ще стига до стоп линията на кръстовищата и от нея ще може да се завива надясно. Тези, които продължават направо от нея ще се считат за нарушители. На такъв принцип ще бъдат преработени и бус-лентите на бул. „Цариградско шосе“, на бул. „Сливница“ и бул. „Данаил Николаев“.  \r\nКрусев заяви, че се предвижда изграждане на бус-лента и по бул. „Евлоги и Христо Георгиеви“, като тя ще е само в посока Националния стадион Васил Левски в участъка между бул. „Черни Връх“ и бул. „Драган Цанков“. Той уточни, че по бул. „Константин Величков“ в момента се изгражда първото в София обособено трасе само за градски транспорт. По думите му по булеварда се изграждат перони, които ще бъдат обособени в спирки, както за трамваи, така и за автобуси. Самото трасе ще бъде оградено с бетонови делиниатори, така че те да са устойчиви на атмосферните условия и да са пречка за евентуални нарушители.  \r\nЕвгени Крусев допълни, че средно с около 5 дни се забавят ремонтните дейности в столицата към момента заради честите валежи, но има мобилизация за тяхното наваксване.", "date": "2018.08.02", "title": "Ремонтните дейности в столицата се очаква да приключат до 15 септември (ОБЗОР)"}
{"url": "http://www.focus-news.net/news/2018/08/02/2552185/kathimerini-pravitelstvoto-na-gartsiya-obyavi-che-shte-razrushi-nezakonnite-postroyki-v-stranata.html", "text": "Докато бушува политически дебат за това кой е виновен за фаталните пожари от миналата седмица, министърът на околната среда и енергетиката на Гърция Йоргос Статакис, неговият заместник Сократис Фамелос и вътрешният министър Панос Скурлетис оповестиха правителствен план за разрушаването на стотици имоти, които са били построени незаконно върху горския фонд и бреговите райони на страната, подобно на тези опустошени от пламъците, пише електронното издание на гръцкия вестник  Kathimerini . \r\nГоворейки по време на съвместна пресконференция, Статакис заяви че правителството ще получи списък на първите 100 имоти, които ще бъдат разрушени през следващата седмица. \r\n„Разрушаването ще бъде въпрос на дни или седмици“, заяви той, отбелязвайки че около 2 500 незаконни постройки върху горския фонд и други 700 на бреговата линия ще бъдат съборени. Във всички тези случаи, имотите са били обявени за незаконни от гръцки съдилища. Въпреки това, собствениците ще имат правото да обжалват пред държавния съвет срещу мярката в рамките на 15 дена от получаването на известието относно предстоящото разрушаване. \r\nФамелос, от своя страна, даде знак че общинските власти трябва да понесат отговорност, тъй като те издават заповедите за събарянията. \r\nПарцелът в Мати, източната част на Атика, където 26 души бяха намерени мъртви, е държавна собственост, която е била присвоена, заяви Фамелос. Земята, върху която е строено, е официално определена като брегова зона и поради това всякакво строителство е незаконно, отбеляза той. \r\nКолкото до „справянето с трагедията“, Скурлетис заяви, че правителството в скоро време ще разкрие „план за радикална ревизия и препланиране на гражданската защита“, Той добави, че районът влиза в пълномощията на министъра на обществения ред Никос Тоскас.  Йонислав Дочев", "date": "2018.08.02", "title": "Kathimerini: Правителството на Гърция обяви, че ще разруши незаконните постройки в страната"}
{"url": "http://www.focus-news.net/news/2018/08/02/2552189/sputnik-turskiyat-pravosaden-ministar-abdulhamit-gyul-zayavi-che-amerikanskite-sanktsii-ne-mogat-da-mu-navredyat.html", "text": "Министърът на правосъдието на Турция Абдулхамит Гюл заяви в сряда, че не държи пари в САЩ и изрази съмнение, че замразяването на активи от американското министерство на финансите, ще го засегне, предава  Sputnik . \r\n„Нямам друга мечта, освен да живея и умра в тази страна. Нямам имоти или пари извън Турция, независимо дали говорим за САЩ или друга страна“, написа той в социалната мрежа „Туитър“. \r\nОт финансовото министерство на САЩ обявиха, че ще блокират всякаква собственост на американска земя, принадлежаща на Гюл или вътрешния министър Сюлейман Сойлу заради „нечестното и несправедливо“ наказание на свещеника Андрю Брънсън, който е обвинен за роля в проваления опит за преврат от 2016 година.  Йонислав Дочев", "date": "2018.08.02", "title": "Sputnik: Турският правосъден министър Абдулхамит Гюл заяви, че американските санкции не могат да му навредят"}
{"url": "http://www.focus-news.net/news/2018/08/02/2552200/london-evening-standard-edin-mazh-e-zaginal-a-drugi-dvama-sa-hospitalizirani-sled-troyno-napadenie-s-nozh-v-yugoiztochen-london.html", "text": "Млад мъж е бил наръган до смърт, а други двама са били откарани в болница, след тройно нападение с нож в югоизточната част на Лондон, предава британският вестник  „London Evening Standard” . \r\nПолиция и парамедици са били изпратени на улица „Уорхам“, където тримата мъже са били открити да лежат с прободни рани в сряда вечерта. \r\nЕдин от тях, 23-годишен, е загинал на място, докато другите двама са били откарани в болница. \r\nДвама мъже са били арестувани заради съмнения за убийство. Те са откарани в ареста. \r\nУлица „Уорхам“ остана оградена, докато полицията продължава да разследва нападението. \r\nУбийството се случва близо до мястото, на което 17-годишният Райхим Ейнсуърт Бартън беше открит с фатална огнестрелна рана през май тази година. \r\nГоворител на „Скотланд Ярд“ заяви по отношение на нападението в сряда: „Трима мъже бяха открити с прободни рани. Въпреки най-добрите усилия на медицинския екип, един от тях загина на място. Полицейските служители са в процес на информиране на неговите роднини. Останалите двама мъже са били закарани в болница, откъдето очакваме информация за тяхното състояние“.  Йонислав Дочев", "date": "2018.08.02", "title": "London Evening Standard: Един мъж е загинал, а други двама са хоспитализирани, след тройно нападение с нож в югоизточен Лондон"}
{"url": "http://www.focus-news.net/news/2018/08/02/2552201/sport-yuventus-i-milan-si-razmeniha-osnovni-futbolisti.html", "text": "Отборите на Ювентус и Милан си размениха основни футболисти. Бившият защитник на Ювентус Леонардо Бонучи се завръща в клуба след само един сезон в Милано, докато в обратна посока поемат нападателят Гонсало Игуаин и защитникът Матия Калдара. Игуаин ще бъде преотстъпен с наем за един сезон на стойност 18 милиона евро, а ако грандът от Милано иска да придобие аржентинеца за постоянно, ще трябва плати откупната му клауза, която е на стойност 36 милиона евро. Леонардо Бонучи и Матия Калдара пък стават част от директна размяна на футболисти, като и двамата са оценявани на около 40 милиона евро.", "date": "2018.08.02", "title": "Спорт: Ювентус и Милан си размениха основни футболисти"}
{"url": "http://www.focus-news.net/news/2018/08/02/2552198/the-independent-boris-dzhonsan-e-noviyat-favorit-za-naslednik-na-tereza-mey-kato-lider-na-konservativnata-partiya.html", "text": "Борис Джонсън е новият фаворит за наследник на британския премиер Тереза Мей за първи път от две години, което е признак, че шокиращата му оставка от кабинета ѝ заради Брекзит се е приела добре сред масовите членове на Консервативната партия, пише британският вестник  The Independent . \r\nНово проучване разкрива, че бившият външен министър събира 29 процента подкрепа сред консервативните членове, давайки му 10 пункта предимство пред най-близкия му съперник, вътрешният министър Саджид Джавид. \r\nВидният евроскептик и депутат Джейкъб Рийс-Мог събира 13 процента от гласовете, министърът на околната среда Майкъл Гоув е със 7 процента, докато бившият министър по въпросите за Брекзит Дейвид Дейвис и новият външен министър Джереми Хънт получават около 4 процента от гласовете, според анкета на „ConservativeHome“. \r\nПрез миналия месец Борис Джонсън беше на пета позиция за следващ лидер на Консервативната партия, със само 8 процента от гласовете, но изглежда че имиджът му се е подобрил значително след драматичната му оставка от кабинета в протест на подхода на Тереза Мей към Брекзит. \r\nЗа първи път видният поддръжник на Брекзит излиза на първо място в месечната анкета за лидерство на влиятелния уебсайт от 2016 година насам, когато даде подкрепата си за кампанията за напускане на ЕС. \r\nОтделна анкета за „ConservativeHome“ разкрива, че 45 процента от консервативните привърженици искат Тереза Мей да подаде оставката си още сега. \r\nБританският премиер ще прекрати почивката си, за да проведе лични разговори с френския президент Еманюел Макрон в официалната му резиденция по-късно през тази седмица, докато кабинетът ѝ продължава чаровната си Брекзит офанзива в Европа. \r\nВъншният министър Джереми Хънт ще проведе разговори във Виена с австрийския си колега Карин Кнайсъл, след като вече отправи послание към ЕС, че вероятността за Брекзит без споразумение се увеличава с всеки изминал ден.  Йонислав Дочев", "date": "2018.08.02", "title": "The Independent: Борис Джонсън е новият фаворит за наследник на Тереза Мей като лидер на Консервативната партия"}
{"url": "http://www.focus-news.net/news/2018/08/02/2552202/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на САЩ Доналд Тръмп за пореден път заяви, че никога не е имал договорка с Русия – на фона на продължаващата в САЩ кампания за разследването на митическата „руска намеса“ в изборите през 2016 година, пише руският вестник  „Взгляд“ . \r\nВъпреки, че е невъзможно намирането на доказателства за влиянието на Русия в американските избори и политика, има много реални примери за това как други страни се месят във вътрешнополитическия живот на САЩ – в частност, Израел. \r\nВече година и половина в САЩ търсят „руска следа“ в победата на Доналд Тръмп на президентските избори – без да намерят, по същество, абсолютно нищо. Въпреки това, болшинството американците бяха убедени, че Русия се е опитвала да повлияе в процеса на тяхната воля, а дори самият Тръмп е бил принуден да си признае най-накрая, че „Русия се е опитвала да се меси“ – с надеждата за поне някакво намаляване на напрежението. \r\nНо Тръмп не атакува повече от това – защото „руската тема“ е нужна не заради отношенията с Русия, а за нейната дискредитация. А още по-добре би било и едно решение за сваляне на президента от длъжност. Американският президент все още се надява, че до края на годината, след изборите за Конгрес, ловът на вещици все пак ще намалее и поне специалният прокурор Робърт Мюлер ще приключи работата си – което ще даде на президента по-голяма свобода на действие, както в страната, така и в американско-руските отношения. Въпреки това, когато и да завърши „руската сага“, вече е ясно, че тя нанесе огромна щета на американската политическа система като такава – или, за да сме по-прецизни, се превърна в свидетелство за дълбоката ѝ системна криза. \r\nВ края на краищата, ако, базирано на недоказаните и безпочвени обвинения във връзки с чуждестранна държава, можеш, всъщност частично да блокираш действията на държавния глава, това значи, че президентските пълномощия са незаконно ограничени. При това, атмосферата на шпиономания удря не толкова по самия Тръмп, но и по системата на разделение на властта – вкарвайки всичките три клона на властта и медиите, като четвърта паралелна власт, в една измислена реалност, в която „страшният Путин заплашва американската демокрация и се меси във вътрешните работи на САЩ“. Когато целият този измислен сюжет рухне, американският елит ще трябва да обясни на своя народ защо толкова време го е заблуждавал. Възможно ли е единствено да се попречи на Тръмп да реализира това, което е замислено като „изсушаване на вашингтонското блато“, тоест намаляване на властта на надпартийната хайка политици, бюрократи и финансови магнати, същата тази „сенчеста държава“? \r\nПри тези случаи истинска чуждестранна намеса във вътрешните дела на САЩ има – и доказателства за това дори не трябва да се търсят. Това се отнася не само до лобистките дейности на различни държави във Вашингтон – това е разрешено от американските закони – но и до различните дарения в избирателните и други фондове на политиците. Да, те се извършват чрез всевъзможни дупки в закона – но това не променя същността: американските политици доброволно прибират чуждестранни пари. Дори във фонда на семейство Клинтън са намерени много такива дарения, включително и от много тъмни лица – но всички опити да се раздуе този голям скандал не доведоха до нищо. \r\nИма и още една явна чуждестранна намеса – и за нея напомня Ноам Хомский. 89-годишният професор, световно известен лингвист и гуру на американското ляво, не принадлежи към поддръжниците на Тръмп – дори обратното, той е негов последователен противник. Но противник идейно – като либертарианец, социалист и анархист. Поради това, критикувайки Тръмп, Хомский не спестява и критиките си към американския естаблишмънт като такъв и неговите методи. \r\nВ скорошно интервю за „Democracy Now“, Хомский определи като посмешище фокусирането на американските медии към предполагаемата руска намеса през 2016 година. За пореден път обвинявайки американските медии в насочеността си към второстепенни теми и игнорирането на такива, според него, които са по-важни, като климатичните промени, той заяви: „На първо място, ако се интересуват от чуждестранна намеса в нашите избори, тогава всичко, което руснаците са могли да направят, почти не се счита и не може да се доближи до това, което друга държава прави открито, безсрамно и с огромна подкрепа“. \r\nЗа кого говори професорът? Разбира се, че за Израел – чиято политика той критикува отдавна. И в този случай той никак не преувеличава: „Израелската намеса в изборите в САЩ колосално превишава всичко възможно, което руснаците са направили. Визирам това, че министър-председателят на Израел Бенямин Нетаняху идва директно в Конгреса, без дори да информира президента, и говори пред Конгреса, под оглушителните аплодисменти, докато се опитва да подкопае политиката на президента: това, което се случи с Обама и Нетаняху през 2015 година“. \r\nДействително, темата за израелското влияние върху американската политика принадлежи към категорията на необсъждани теми в САЩ – възможно е веднага да се получи етикет на антисемит (Хомский, евреин по националност, отдавна е провесен). Междувременно няма съмнение, че израелското влияние върху САЩ е безпрецедентно голямо – толкова голямо, че практически няма нито един известен и системен (а несистемни преди Тръмп, в интерес на истината, не е и имало) американски политик, който може да се позволи, например, да постави под съмнение нуждата от толкова близки отношения между двете страни: той веднага ще бъде заклеймен и унищожен от пресата. Фактът, че внушителна част от американската преса се намира в ръцете на магнати от еврейски произход също се счита за неприемлива тема на разговор и още повече обясненията за причините за огромното влияние на Израел върху американската политика – по този начин се създава порочен затворен кръг на мълчание за темата „САЩ и Израел“. \r\nНо, може би, причината е в това, че американският естаблишмънт всъщност не счита Израел за независима и отделна от САЩ държава? Тогава е ясно, че не може да става никаква дума за намеса във вътрешните работи на САЩ – това ще е просто една междуособица. Русия е друга работа. Чужда, независима от САЩ държава – тя дори не може да си помисли за влияние върху американската политическа класа. Какво, дори да не го е мислила? Но това, което има значение сега е, че ще продължат да говорят за Русия както досега и да мълчат за Израел. \r\n***  Министърът на отбраната на Япония Ицунори Онодера заяви във вторник, че Токио е помолило Русия да намали военната си активност в оспорваната островна верига в Тихия океан, след като Москва увеличи силите си там, в отговор на това, което тя вижда като потенциална заплаха за сигурността ѝ, пише руското англоезично електронно издание  The Moscow Times . \r\nТериториалният спор върху островите, познати като Курилски в Русия и като „Северните територии“ в Япония, е толкова остър, че Москва и Токио все още не са подписали мирен договор, който да прекрати състоянието на война от Втората световна война насам. \r\nМинистър-председателят Дмитрий Медведев одобри разполагането на руски бойни самолети в един от спорните острови през месец февруари, ускорявайки милитаризацията на района, във време, в което отношенията между Москва и Токио са обтегнати, заради разполагането на американската противоракетна система „Аегис“. \r\nМосква разположи и най-новите си ракетни отбранителни системи на островите и планира да изгради морска база там, въпреки че продължава разговорите за териториалния спор. \r\n„Помолихме руската страна да предприеме конкретни мерки, защото Русия изгражда своя военен потенциал върху четирите северни острова“, заяви Онодера след среща с руския си колега Сергей Шойгу в Москва. \r\nСъветският съюз превзема островите от Япония в края на Втората световна война. \r\nЯпонският отбранителен министър поясни, че наземните отбранителни станции против балистични ракети „Аегис“ имат единственото предназначение да защитават Япония и не представляват каквато и да е заплаха за Русия. \r\nРусия е притеснена, че Япония позволява на Вашингтон да използва територията ѝ като база за засилване на американската военна сила в Северна Азия под претекста за контриране на Северна Корея. \r\nПрезидентът Владимир Путин се очаква да се срещне с министър-председателя Шиндзо Абе през септември във Владивосток, намиращ се в далечния изток на Русия. \r\n***  На 1 август в Северна Корея официално започва амнистия на политически затворници, за която властите бяха обявили предварително. Точният брой на хора, попадащи в този процес, е неясен, въпреки че президентът на САЩ Доналд Тръмп вече успя косвено да припише действията на севернокорейските власти като своя заслуга, пише руският вестник  „Газета.ru“ . \r\nСъгласно плана на ръководството на Северна Корея, амнистията ще засегне тези, които са извършили престъпления против „държавата и народа“. \r\nЗа широкомащабната амнистия, която започва на 1 август 2018 година, беше оповестено по-рано в централното държавно издание на Северна Корея „Нодон Синмум“. В статията се говори, че властите ще я използват за интеграцията на бившите престъпници обратно в обществото. Формално, амнистията ще бъде извършена по указ на севернокорейския парламент – Върховното народно събрание. \r\nТя е насрочена за 70-годишнината от основаването на Северна Корея. Както отбелязва международната преса, подобен процес далеч не е първият за републиката. \r\nПоследната крупна амнистия беше извършена през 2015 година във връзка с празниците по случай освобождението от японска окупация. През 2012 година в страната са били помилвани затворници в чест на 100-годишнината от рождението на основателя на Северна Корея Ким Ир-сен. \r\nПо данни на Държавния департамент на САЩ в Северна Корея се намират от 80 до 120 хиляди политически затворници, но не всички са склонни да се доверят на тези данни. \r\n***  Представените през тази година руски ударни средства, като например многоцелевата система „Посейдон“, не дават особени преимущества, тъй като не променят системата на ядрено задържане, заяви началникът на стратегическото командване (СТРАТКОМ) на Въоръжените сили на САЩ генерал Джон Хайтън, пише руският вестник  „Известия“ . \r\nПо време на брифинг, Хайтън беше помолен да оцени създаването в Русия на образци на въоръжения от ново поколение. \r\n„Сдържането произтича от способността за ефективно налагане на цена върху противника или лишаване от неговите преимущества. За мен, интересният момент се състои в това, че руснаците са способни да постигнат това при настоящата си структура на (стратегически) сили, наравно с нашите способности за аналогични действия в техните отношения при тяхната настояща структура на (стратегически) сили“, отбеляза генералът, добавяйки че новите видове оръжия не променят ситуацията. \r\nВ хода на обръщение към Федералното събрание на 1 март тази година, президентът на страната Владимир Путин представи образци на най-новите руски оръжия: оръжейни системи „Кинжал“, „Сармат“ и „Авангард“, безпилотен подводен апарат „Посейдон“ и ракета с ядрена силова установка. \r\n***", "date": "2018.08.02", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/08/02/2552196/the-guardian-germanski-iztochnitsi-otrekoha-predpolagaemoto-predlozhenie-za-sporazumenie-za-brekzit.html", "text": "Информациите, че Германия е готова да предложи на британския премиер Тереза Мей широкообхватно споразумение за Брекзит, така че да предотврати излизането на Великобритания от Европейския съюз без такова, включиха сирените в кампанията за оставане на Острова и подтикнаха опроверженията от германски източници, пише британският вестник  The Guardian . \r\nКампанията за оставане, сега наречена „Народен глас“, се фокусира върху свикването на втори референдум за излизането от ЕС. Тя предупреди за това, което описа като „сляп Брекзит“, и в рядка критика към Европейската комисия обяви, че ЕС не трябва да предлага на Мей спасяващо споразумение, в което голяма част от важните въпроси бяха отсрочени за преговаряне по време на преходния период, след като Великобритания напусне Блока. \r\nИма опасения сред някои поддръжници на оставането, че главният преговарящ на ЕС за Брекзит Мишел Барние е готов да отправи предложението, ако има подкрепата на Германия и Франция, на основание, че мнозинството от лидерите на ЕС се страхуват от възможността за излизане без споразумение. Има опасения и, че детайлите на бъдещите отношения не могат да бъдат договорени в краткия период, който остава. \r\nДосега се предполагаше, че Франция и Германия ще настояват всяка политическа декларация за бъдещите отношения да включва и детайли за планираните бъдещи търговски отношения след Брекзит. Сравнително кратка декларация за бъдещите отношения не би била формално споразумение, за разлика от споразумението за излизане, което ще дава детайли за бъдещите британски плащания, ирландската граница и правата на гражданите. Широкообхватно споразумение за бъдещите отношения е по-вероятно да бъде приемливо за депутатите на Тереза Мей и по-трудно за Лейбъристката партия да опонира. \r\nАктивистите за оставане са неспокойни от месеци насам за това как ЕС ще изиграе финалните преговори и дали представителите на еврокомисията ще са склонни да отложат многото въпроси, стига някакво споразумение да съдържа законови гаранции за ирландската граница. \r\nКампанията за оставане няма систематичен дипломатически контакт с ключовите играчи в ЕС и разчита на специалните контакти, правени от високопоставени фигури като Сър Ник Клег или Тони Блеър. \r\nГерманските източници настояват, че въпреки редицата информации от представители в Брюксел и ЕС, никакви инструкции не са отправени към комисията да подкрепи широкообхватен план, допълвайки че ясните гаранции за планираните бъдещи търговски и отбранителни отношения са основно изискване за Берлин.  Йонислав Дочев", "date": "2018.08.02", "title": "The Guardian: Германски източници отрекоха предполагаемото предложение за споразумение за Брекзит"}
{"url": "http://www.focus-news.net/news/2018/08/02/2552190/the-moscow-times-yaponiya-poiska-ot-rusiya-da-prekrati-militarizatsiyata-na-spornite-kurilski-ostrovi.html", "text": "Министърът на отбраната на Япония Ицунори Онодера заяви във вторник, че Токио е помолило Русия да намали военната си активност в оспорваната островна верига в Тихия океан, след като Москва увеличи силите си там, в отговор на това, което тя вижда като потенциална заплаха за сигурността ѝ, пише руското англоезично електронно издание  The Moscow Times . \r\nТериториалният спор върху островите, познати като Курилски в Русия и като „Северните територии“ в Япония, е толкова остър, че Москва и Токио все още не са подписали мирен договор, който да прекрати състоянието на война от Втората световна война насам. \r\nМинистър-председателят Дмитрий Медведев одобри разполагането на руски бойни самолети в един от спорните острови през месец февруари, ускорявайки милитаризацията на района, във време, в което отношенията между Москва и Токио са обтегнати, заради разполагането на американската противоракетна система „Аегис“. \r\nМосква разположи и най-новите си ракетни отбранителни системи на островите и планира да изгради морска база там, въпреки че продължава разговорите за териториалния спор. \r\n„Помолихме руската страна да предприеме конкретни мерки, защото Русия изгражда своя военен потенциал върху четирите северни острова“, заяви Онодера след среща с руския си колега Сергей Шойгу в Москва. \r\nСъветският съюз превзема островите от Япония в края на Втората световна война. \r\nЯпонският отбранителен министър поясни, че наземните отбранителни станции против балистични ракети „Аегис“ имат единственото предназначение да защитават Япония и не представляват каквато и да е заплаха за Русия. \r\nРусия е притеснена, че Япония позволява на Вашингтон да използва територията ѝ като база за засилване на американската военна сила в Северна Азия под претекста за контриране на Северна Корея. \r\nПрезидентът Владимир Путин се очаква да се срещне с министър-председателя Шиндзо Абе през септември във Владивосток, намиращ се в далечния изток на Русия.  Йонислав Дочев", "date": "2018.08.02", "title": "The Moscow Times: Япония поиска от Русия да прекрати милитаризацията на спорните Курилски острови"}
{"url": "http://www.focus-news.net/news/2018/08/02/2552206/blizki-i-priyateli-na-prof-bozhidar-dimitrov-razprasnaha-chast-ot-praha-mu-v-moreto-kray-sozopol-obzor.html", "text": "Разпръснаха част от праха  на проф. Божидар Димитров в морето край Созопол. Сутринта на 1 август от пристанището на Созопол отплава кораб, с който близки, приятели и съграждани на Божидар Димитров взеха участие в ритуала по разпръсване на праха му в Созополския залив в близост до остров св. Иван. Така волята на големия родолюбец, прахът му да бъде разпръснат в морето край Созопол, бе изпълнена. Част от праха му бе разпръсната в Македония - земята, за която се бореше и болееше през последните години от живота си Божидар Димитров. Прахът му бе разпръснат в морето, за да остане завинаги в Созопол. Останалата част от праха му ще бъде поставена в гроба на майка му в градските гробища на Созопол. \r\nАрхеологическият музей и улица в Созопол ще носят името на проф. Божидар Димитров. Докладната за именуване на Археологическия музей е по предложение на директора на Общински Културен институт „Музеен център“ - Созопол Димитър Недев. В мотивите си Димитър Недев посочва неоценимия принос на проф. Божидар Димитров - бележит учен, историк и политик, за опазване и популяризиране на културно-историческото наследство на гр. Созопол като част от националното и общоевропейско културно наследство. Освен Археологическия музей докладната от кмета Панайот Рейзи е допълнена с предложение името на проф. Божидар Димитров да носи улица в Стария град на Созопол. В нея се казва: Внасям настоящето предложение във връзка с именуване на обекти в град Созопол на името на наш съгражданин, световноизвестен историк и забележителен българин - проф. Божидар Димитров. \r\nБожидар Димитров посвети живота си на историята и археологията на България и на Созопол. Роден в Созопол, той бе неразривно свързан с града и неговото развитие. Благодарение на неговите усилия бяха привлечени държавни средства за възстановяване на храм „Св. св. Кирил и Метозий“, извършени бяха множество археологически разкопки и експонирани археологически обекти. Благодарение на него бяха открити мощите на св. Йоан Кръстител, а други ценни християнски реликви бяха предоставени на Созопол. Проф. Божидар Димитров е почетен гражданин на Созопол и през целия си живот е популяризирал града. Неговата дарителска дейност е пример за подражание. Написал е редица научни и популярни книги за историята, археологията и църквите на Созопол и населените места в община Созопол. Неговото дело, посветено на Созопол е част от историята на града, която ще остане за бъдещите поколения. \r\nПредложената улица се намира в Стария град, пресечка свързваща улиците „Аполония“ и „Кирил и Методий“ и на нея се намира музея „Старинен Созопол“, т.н. бивша данъчна служба. \r\nПред журналисти сестрата на покойния проф. Божидар Димитров – Мария Димитрова коментира, че брат ѝ е обичал Созопол и Созопол е обичал него. Тя обясни, че последният завет на проф. Божидар Димитров е бил да разпръснат праха му между о-в Свети Иван и Созопол. „Това беше мястото, за което той милееше. Ние трябва да изпълним този завет“, каза още Димитрова.  \r\nПо думите ѝ всички близки в родния им град традиционно са чакали приключването на ежегодните археологически разкопки в околността, за да могат да се съберат в дома им и да се насладят на сладкодумието на професора. \r\nДъщерята на проф. Димитров – Мария Божидарова Димитрова, заяви, че баща й е бил и най-добрият ѝ приятел. По думите ѝ причината професорът да избере точно това място, е свързана с това, че е бил и водолаз, и археолог. „Мисля си, че е тук. Той обичаше медиите, обичаше да дава интервюта. Мисля, че е до мен и дава интервю”, каза още дъщерята на професора. Според нея няма нищо лошо, което може да се каже за него. \r\nДиректорът на археологическия музей в Созопол и приятел на Божидар Димитров – Димитър Недев посочи, че с кончината на историка българската историческа наука и история е загубила един учен, който е умеел много добре да подчини българската история на националната кауза, за да постигне еманацията ѝ. „Много се надявам младите хора, които сега напускат страната да са получили нещо от него, ако са прочели трудовете му, ако са гледали неговите предавания. Загубихме и един радетел за възраждането на българските църкви – като паметници на културата и огнища на българщината“, каза още Недев.", "date": "2018.08.02", "title": "Близки и приятели на проф. Божидар Димитров разпръснаха част от праха му в морето край Созопол (ОБЗОР)"}
{"url": "http://www.focus-news.net/news/2018/08/02/2552205/sport-shefat-na-sadiyskata-komisiya-na-uefa-podade-ostavka.html", "text": "Шефът на Съдийската комисия на УЕФА Пиерлуиджи Колина подаде оставка. Той заемаше поста в последните осем години. Италианецът изтъкна лични причини за решението си да напусне. Колина заема идентична позиция и в Съдийската комисия на ФИФА, но там не е подал оставката си. Той беше твърд привърженик на въвеждането на системата за видеоповторения (ВАР), която беше използвана за първи път на Световното първенство в Русия. Президентът на УЕФА Александър Чеферин, от своя страна, отказа да въведе технологията в най-големия турнир на организацията – Шампионската лига, тъй като според него, тя е още недоразвита. Засега не е ясно дали решението на Колина е свързано с отказа на Чеферин.", "date": "2018.08.02", "title": "Спорт: Шефът на Съдийската комисия на УЕФА подаде оставка"}
{"url": "http://www.focus-news.net/news/2018/08/02/2552203/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Борис Джонсън е новият фаворит за наследник на британския премиер Тереза Мей за първи път от две години, което е признак, че шокиращата му оставка от кабинета ѝ заради Брекзит се е приела добре сред масовите членове на Консервативната партия, пише британският вестник  The Independent . \r\nНово проучване разкрива, че бившият външен министър събира 29 процента подкрепа сред консервативните членове, давайки му 10 пункта предимство пред най-близкия му съперник, вътрешният министър Саджид Джавид. \r\nВидният евроскептик и депутат Джейкъб Рийс-Мог събира 13 процента от гласовете, министърът на околната среда Майкъл Гоув е със 7 процента, докато бившият министър по въпросите за Брекзит Дейвид Дейвис и новият външен министър Джереми Хънт получават около 4 процента от гласовете, според анкета на „ConservativeHome“. \r\nПрез миналия месец Борис Джонсън беше на пета позиция за следващ лидер на Консервативната партия, със само 8 процента от гласовете, но изглежда че имиджът му се е подобрил значително след драматичната му оставка от кабинета в протест на подхода на Тереза Мей към Брекзит. \r\nЗа първи път видният поддръжник на Брекзит излиза на първо място в месечната анкета за лидерство на влиятелния уебсайт от 2016 година насам, когато даде подкрепата си за кампанията за напускане на ЕС. \r\nОтделна анкета за „ConservativeHome“ разкрива, че 45 процента от консервативните привърженици искат Тереза Мей да подаде оставката си още сега. \r\nБританският премиер ще прекрати почивката си, за да проведе лични разговори с френския президент Еманюел Макрон в официалната му резиденция по-късно през тази седмица, докато кабинетът ѝ продължава чаровната си Брекзит офанзива в Европа. \r\nВъншният министър Джереми Хънт ще проведе разговори във Виена с австрийския си колега Карин Кнайсъл, след като вече отправи послание към ЕС, че вероятността за Брекзит без споразумение се увеличава с всеки изминал ден. \r\n***  Твърдият подход на Франция към Великобритания заради Брекзит не се споделя от други страни-членки на Европейския съюз, на които все повече писва от поведението на Париж към преговорите, разкрива дипломат от ЕС, докато напрежението в Блока нараства, пише британският евроскептичен всекидневник  The Daily Express . \r\nПравителството на френския президент Еманюел Макрон се превърна в най-яростния противник на Лондон в рамките на ЕС, след като непрестанно налага вето върху британските предложения за споразумение за Брекзит. \r\nВ интерес на истината Париж беше най-критичен към „белия лист“ на британския премиер Тереза Мей, който представи мек вариант на Брекзит, очакван да задоволи ЕС. \r\nНо този твърд подход, насочен към задушаването на бизнесите и пазарите на Острова, оставя Франция „изолирана“ сред 27-те страни-членки на ЕС. \r\nДипломат от Евросъюза, пожелал да остане анонимен, заяви пред „The Sun“: „Не всяка страна-членка има същата позиция по всичко, особено Брекзит“. \r\n„Има една страна, която е много твърда спрямо британците и това е Франция. Тя е малко изолирана в мнението си. Те са най-твърди, но не знам защо, тъй като французите имат много по-голям интерес от Брекзит в сравнение с другите“, поясни дипломатът. \r\nРазкритието идва малко, след като външният министър Джереми Хънт апелира към Франция и Германия да накарат Европейската комисия да сключи „разумно“ търговско споразумение с Лондон и по този начин да избегне Брекзит без споразумение. \r\nСпоред новоназначения министър възможността Островът да излезе от ЕС без споразумение „се увеличава с всеки ден“. \r\nПодобен изход ще предизвика загуба на работни места сред целия континент и ще удари бизнесите на ЕС намиращи се в Лондон, предупреди Хънт. \r\nТой заяви пред „London Evening Standard“: „Вероятността за никакво споразумение се увеличава с всеки ден, докато не видим промяна в подхода от Европейската комисия, която има тази визия, че трябва единствено да изчака и Великобритания ще намигне. Това е дълбоко неразбиране на нас като нация. Има реална възможност за инцидентното несключване на споразумение. Всеки смята, не, не, не, това никога няма да се случи. Е, всъщност може да се случи. \r\nФранция и Германия трябва да изпратят силен сигнал към Комисията, че трябва да договорим прагматичен и разумен изход, който ще предпази работните места и от двете страни на канала, защото за всяко загубено работно място във Великобритания, ще има изгубени работни места и в Европа, ако Брекзит се обърка“. \r\nДокато преговорите между Брюксел и Лондон стават все по-трудни и по-трудни, възможността за увеличаване на преходния период губи привлекателността си. \r\nЕвропейският дипломат добави: „Хората питат защо трябва да се удължава преходният период завинаги, докато в същото време се преговаря и Зоната за свободна търговия? Това отношение вече набира все по-голяма сила. Стигнало е до момента, в който си казваме, че ако бъде твърд Брекзит, значи ще бъде твърд Брекзит. Просто искаме вече да приключим с този въпрос и то сега“. \r\n***  Информациите, че Германия е готова да предложи на британския премиер Тереза Мей широкообхватно споразумение за Брекзит, така че да предотврати излизането на Великобритания от Европейския съюз без такова, включиха сирените в кампанията за оставане на Острова и подтикнаха опроверженията от германски източници, пише британският вестник  The Guardian . \r\nКампанията за оставане, сега наречена „Народен глас“, се фокусира върху свикването на втори референдум за излизането от ЕС. Тя предупреди за това, което описа като „сляп Брекзит“, и в рядка критика към Европейската комисия обяви, че ЕС не трябва да предлага на Мей спасяващо споразумение, в което голяма част от важните въпроси бяха отсрочени за преговаряне по време на преходния период, след като Великобритания напусне Блока. \r\nИма опасения сред някои поддръжници на оставането, че главният преговарящ на ЕС за Брекзит Мишел Барние е готов да отправи предложението, ако има подкрепата на Германия и Франция, на основание, че мнозинството от лидерите на ЕС се страхуват от възможността за излизане без споразумение. Има опасения и, че детайлите на бъдещите отношения не могат да бъдат договорени в краткия период, който остава. \r\nДосега се предполагаше, че Франция и Германия ще настояват всяка политическа декларация за бъдещите отношения да включва и детайли за планираните бъдещи търговски отношения след Брекзит. Сравнително кратка декларация за бъдещите отношения не би била формално споразумение, за разлика от споразумението за излизане, което ще дава детайли за бъдещите британски плащания, ирландската граница и правата на гражданите. Широкообхватно споразумение за бъдещите отношения е по-вероятно да бъде приемливо за депутатите на Тереза Мей и по-трудно за Лейбъристката партия да опонира. \r\nАктивистите за оставане са неспокойни от месеци насам за това как ЕС ще изиграе финалните преговори и дали представителите на еврокомисията ще са склонни да отложат многото въпроси, стига някакво споразумение да съдържа законови гаранции за ирландската граница. \r\nКампанията за оставане няма систематичен дипломатически контакт с ключовите играчи в ЕС и разчита на специалните контакти, правени от високопоставени фигури като Сър Ник Клег или Тони Блеър. \r\nГерманските източници настояват, че въпреки редицата информации от представители в Брюксел и ЕС, никакви инструкции не са отправени към комисията да подкрепи широкообхватен план, допълвайки че ясните гаранции за планираните бъдещи търговски и отбранителни отношения са основно изискване за Берлин. \r\n***  Млад мъж е бил наръган до смърт, а други двама са били откарани в болница, след тройно нападение с нож в югоизточната част на Лондон, предава британският вестник  „London Evening Standard” . \r\nПолиция и парамедици са били изпратени на улица „Уорхам“, където тримата мъже са били открити да лежат с прободни рани в сряда вечерта. \r\nЕдин от тях, 23-годишен, е загинал на място, докато другите двама са били откарани в болница. \r\nДвама мъже са били арестувани заради съмнения за убийство. Те са откарани в ареста. \r\nУлица „Уорхам“ остана оградена, докато полицията продължава да разследва нападението. \r\nУбийството се случва близо до мястото, на което 17-годишният Райхим Ейнсуърт Бартън беше открит с фатална огнестрелна рана през май тази година. \r\nГоворител на „Скотланд Ярд“ заяви по отношение на нападението в сряда: „Трима мъже бяха открити с прободни рани. Въпреки най-добрите усилия на медицинския екип, един от тях загина на място. Полицейските служители са в процес на информиране на неговите роднини. Останалите двама мъже са били закарани в болница, откъдето очакваме информация за тяхното състояние“. \r\n***", "date": "2018.08.02", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/08/02/2552204/sputnik-izrael-blokira-dostavkite-na-gaz-i-gorivo-kam-ivitsata-gaza.html", "text": "Израел забрани вноса на газ и гориво към Ивицата Газа в сряда, като отговор на новата вълна от нападения с огнени балони и хвърчила идващи от палестинска земя, съобщава „The Jerusalem Post“, цитиран от  Sputnik . \r\n„Преди малко министърът на отбраната Авигдор Либерман разпореди доставките на газ и гориво да бъдат забранени към Газа през граничния пункт Керем Шалом, започвайки от четвъртък и докато не бъде направено ново изявление“, заяви говорителят на министъра. \r\n„Решението е предприето в светлината на продължаващите терористични нападения с балони и продължаващото напрежение по (граничната) ограда“, добави говорителят. \r\nТова е вторият път, в който Израел прибягва до подобна мярка през последните седмици. Либерман нареди блокада на газовите и горивни доставки по-рано през юли, но отмени решението след спирането на палестинските нападения.  Йонислав Дочев", "date": "2018.08.02", "title": "Sputnik: Израел блокира доставките на газ и гориво към Ивицата Газа"}
{"url": "http://www.focus-news.net/news/2018/08/02/2552208/pregled-na-mezhdunarodnite-novini-do-6-chasa-agentsiya-fokus.html", "text": "Министерството на финансите на САЩ в сряда наложи санкции срещу турския министър на правосъдието Абдулхамит Гюл и вътрешния министър Сюлейман Сойлу за това, че Анкара не е позволила връщането на американския свещеник Андрю Брънсън, съобщиха от министерството, предава  ТАСС . \r\nКакто се отбелязва в документа на финансовото министерство, рестрикциите се въвеждат в рамките на приетия в Конгреса на САЩ през 2016 година, така наречен международен закон „Магнитски“, насочен срещу хора, които са замесени, според Вашингтон, в корупция и нарушаване на човешките права. \r\nГоворителят на Белия дом Сара Сандърс поясни на брифинг, че мерките срещу Турция са приети „по указание на президента“ на САЩ Доналд Тръмп. \r\n***  Министерството на външните работи на Турция осъди решението на САЩ за налагане на санкции против вътрешния министър Сюлейман Сойлу и правосъдния министър Абдулхамит Гюл за това, че Анкара не е позволила връщането на американския свещеник Андрю Брънсън, се съобщава в изявление на министерството, цитирано от  ТАСС . \r\n„Решително осъждаме решението на министерството на финансите на САЩ за налагане на санкции против нашата страна. Подобни действия не могат да бъдат обяснени чрез законовите и правови принципи“, се отбелязва в комюникето. \r\n***  В сряда Турция отправи заплахи за ответен отговор, след като Вашингтон наложи санкции върху турските министри на правосъдието и вътрешните работи, Абдулхамит Гюл и Сюлейман Сойлу, заради случая с американския свещеник Андрю Брънсън, предава  AFP . \r\nАнкара предупреди, че тези действия могат да нарушат отношенията между двете страни. \r\n„Няма съмнение, че това ще наруши дълбоко конструктивните усилия за решаване на проблемите между двете държави. Без забавяне, ще има отговор на това агресивно поведение“, се казва в изявление на външното министерство на Турция. \r\n***  Министърът на външните работи на Турция Мевлют Чавушоглу даде да се разбере, че изискването на екстрадиция на свещеника Андрю Брънсън, няма да бъде постигнато от САЩ с помощта на санкции, предава  РИА Новости . \r\n„Няма да можем да решим проблемите си, ако администрацията на САЩ не разбере, че няма да постигне своите незаконни искания с помощта на такива методи“, написа Чавушоглу в социалната мрежа „Туитър“. \r\nПо-рано министерството на финансите на САЩ обяви, че налага санкции върху турските министри на правосъдието и вътрешните работи, Абдулхамит Гюл и Сюлейман Сойлу, заради отказа на Анкара да освободи американския свещеник Андрю Брънсън, който е съден в Турция по обвинения за тероризъм и шпионаж. \r\n***  Борис Джонсън е новият фаворит за наследник на британския премиер Тереза Мей за първи път от две години, което е признак, че шокиращата му оставка от кабинета ѝ заради Брекзит се е приела добре сред масовите членове на Консервативната партия, пише британският вестник  The Independent . \r\nНово проучване разкрива, че бившият външен министър събира 29 процента подкрепа сред консервативните членове, давайки му 10 пункта предимство пред най-близкия му съперник, вътрешният министър Саджид Джавид. \r\nВидният евроскептик и депутат Джейкъб Рийс-Мог събира 13 процента от гласовете, министърът на околната среда Майкъл Гоув е със 7 процента, докато бившият министър по въпросите за Брекзит Дейвид Дейвис и новият външен министър Джереми Хънт получават около 4 процента от гласовете, според анкета на „ConservativeHome“. \r\nПрез миналия месец Борис Джонсън беше на пета позиция за следващ лидер на Консервативната партия, със само 8 процента от гласовете, но изглежда че имиджът му се е подобрил значително след драматичната му оставка от кабинета в протест на подхода на Тереза Мей към Брекзит. \r\nЗа първи път видният поддръжник на Брекзит излиза на първо място в месечната анкета за лидерство на влиятелния уебсайт от 2016 година насам, когато даде подкрепата си за кампанията за напускане на ЕС. \r\nОтделна анкета за „ConservativeHome“ разкрива, че 45 процента от консервативните привърженици искат Тереза Мей да подаде оставката си още сега. \r\nБританският премиер ще прекрати почивката си, за да проведе лични разговори с френския президент Еманюел Макрон в официалната му резиденция по-късно през тази седмица, докато кабинетът ѝ продължава чаровната си Брекзит офанзива в Европа. \r\nВъншният министър Джереми Хънт ще проведе разговори във Виена с австрийския си колега Карин Кнайсъл, след като вече отправи послание към ЕС, че вероятността за Брекзит без споразумение се увеличава с всеки изминал ден. \r\n***  Израел ще разположи армията си, ако Иран направи опит да блокира пролива Бал ел Мандеб, който свързва Червено море с Аденския залив, заяви министър-председателят на страната Бенямин Нетаняху в сряда, предава  Reuters . \r\n„Ако Иран се опита да блокира пролива Бал ел Мандеб съм убеден, че ще бъде изправен пред конфронтация с международна коалиция, която ще бъде установена, за да предотврати това и тази коалиция ще включва всички части на израелската армия“, заяви Нетаняху. \r\nМинистърът на отбраната на Израел Авигдор Либерман в отделна реч заяви, че Израел „наскоро е чул заплахи за нападения над израелски кораби в Червено море“. Той не даде повече информация по темата. \r\nИран не е отправил директни заплахи за блокада ма пролива Бал ел Мандеб, но обяви че ще блокира Ормузкия проток, ако му бъде попречено да изнася собствения си петрол. Такива заплахи бяха отправени от йеменските хусити, които обявиха че имат военноморския капацитет да удрят пристанища на Саудитска Арабия и други цели в Червено море. \r\n***  Корпусът на гвардията на ислямската революция (КГИР, елитно подразделение на Въоръжените сили на Иран) ще проведе мащабно военно учение в Персийския залив в следващите 48 часа, предава  ТАСС , като се позовава на „CNN“. \r\nАмериканската телевизия е цитирала свои източници, запознати с американската оценка на придвижването на войските на КГИР. Според тях ученията може да се проведат с цел демонстрация на способностите на Иран да блокира Ормузкия проток. \r\n„Знаем, че Иран увеличава броя на своите военноморски операции в Персийския залив, Ормузкия проток и Оманския залив. Внимателно следим за това и продължаваме работата с нашите партньори, за да осигурим свободата на придвижване на навигацията и търговския поток в международни води“, заяви представителят на централното командване на САЩ капитал Уилям Ърбан. \r\n***  Правителството на Македония формулира преговорната структура за процеса на мониторинг. Начело ще стои координационно тяло за членство в Европейския съюз, в чийто състав ще бъде министър-председателят Зоран Заев и няколко други министри, предава скопският телевизионен канал  „ТВ 21“ . \r\nЕдно ниво по-надолу ще бъде делегация, която ще ръководи преговорите. Тя ще се оглави от вицепремиера Буяр Османи в ролята на главен преговарящ, а негов заместник ще бъде министърът на външните работи Никола Димитров. Третото ниво в тази структура ще бъде преговарящата група водена от Боян Маричич, който ще бъде отговорен за техническата част на всички глави от преговорите. \r\nВъпреки поисканата подкрепа от опозицията, Буяр Османи не заяви конкретно дали за нея ще има място в структурата на процеса, в която общо ще има 35 работни групи. Част от тях ще се формират до началото на септември, докато формирането на останалите групи трябва да бъде завършено до края на октомври. \r\nБоян Маричич заяви, че има човешки капацитети за тази цел, но добави че е нужна и подкрепа за тях. Общият брой хора, които ще бъде включени в цялостния процес, се очаква да достигне бройка от над 1000. Техните имена все още са неясни, тъй като в момента е установен само моделът на структурата. \r\nКолкото до разходите, Османи не представи конкретни цифри, но поясни че правителството ще финансира процеса, независимо колко ще струва той. Част от парите ще бъдат предоставени от фондовете на Инструмента за предприсъединителна помощ (ИПА). \r\nПроцесът на мониторинг трябва да завърши до юни месец следващата година. Тогава Съветът на ЕС ще се събере отново. Паралелно с процеса, Македония трябва да работи и за имплементиране на договора с Гърция и реализация на реформите, които са най-приоритетни според план 18. Освен това, в страната се очаква и референдум през септември, конституционни промени и президентски избори в първите месеци на 2019 година. \r\n***  Министър-председателят на Македония Зоран Заев повтори, че отговорността за договора с Гърция за промяна на името ще бъде поета от институциите, ако референдумът не бъде успешен, предава излъчващият на албански език скопски телевизионен канал  „Алсат-М“ . \r\nЗаев отбеляза, че 30 септември може да бъде краят на неговия мандат и поясни, че институционалното решение не означава при всички случаи приемане на договора. \r\nНовоизбраната Държавна избирателна комисия (ДИК) започна с подготовката за референдума. Македонската диаспора също ще има право да гласува в дипломатическите представителства в отделните страни. Срещу това решение се обяви заместник-председателят на ДИК Дитмире Шеху, която призова диаспората да се върне и да гласува в Македония. Поради несъответствията между Закона за референдума и избирателния закон, ДИК прие временен правилник за работа. \r\nДо 7 август се очаква да се осигури информация от министерството за информационно общество и администрация. От 12 август ДИК започва с формирането на местни изборни комисии, а от 9 до 23 август избирателният списък ще бъде публично достъпен. На 7 септември ще се публикува обновеният списък. \r\n***  На 1 август в Северна Корея официално започва амнистия на политически затворници, за която властите бяха обявили предварително. Точният брой на хора, попадащи в този процес, е неясен, въпреки че президентът на САЩ Доналд Тръмп вече успя косвено да припише действията на севернокорейските власти като своя заслуга, пише руският вестник  „Газета.ru“ . \r\nСъгласно плана на ръководството на Северна Корея, амнистията ще засегне тези, които са извършили престъпления против „държавата и народа“. \r\nЗа широкомащабната амнистия, която започва на 1 август 2018 година, беше оповестено по-рано в централното държавно издание на Северна Корея „Нодон Синмум“. В статията се говори, че властите ще я използват за интеграцията на бившите престъпници обратно в обществото. Формално, амнистията ще бъде извършена по указ на севернокорейския парламент – Върховното народно събрание. \r\nТя е насрочена за 70-годишнината от основаването на Северна Корея. Както отбелязва международната преса, подобен процес далеч не е първият за републиката. \r\nПоследната крупна амнистия беше извършена през 2015 година във връзка с празниците по случай освобождението от японска окупация. През 2012 година в страната са били помилвани затворници в чест на 100-годишнината от рождението на основателя на Северна Корея Ким Ир-сен. \r\nПо данни на Държавния департамент на САЩ в Северна Корея се намират от 80 до 120 хиляди политически затворници, но не всички са склонни да се доверят на тези данни. \r\n***", "date": "2018.08.02", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/08/02/2552207/reuters-rabotnicheskata-partiya-na-bivshiya-brazilski-prezident-luis-inasio-lula-da-silva-sklyuchi-sporazumenie-za-neutralitet-sas-sotsialisticheskata-partiya.html", "text": "Работническата партия на намиращия се в затвора бивш президент на Бразилия Луис Инасио Лула да Силва сключи споразумение за неутралитет със Социалистическата партия на Бразилия (СПБ), която ще прекрати съперничеството им в няколко щата преди предстоящите генерални избори в страната през месец октомври, предава  Reuters . \r\nОт Работническата партия обявиха за постигнатото споразумение в изявление, направено в сряда вечерта, докато СПБ трябва все още трябва да ратифицира, по време на събранието си в неделя, ангажимент да не подкрепя нито един кандидат за президент, тъй като партията няма да излезе със свой такъв. \r\nСпоразумението идва като сериозен удар за лявоцентристкия президентски кандидат Чиро Гомес, който се намира на трето място в социологическите проучвания и се надяваше на подкрепа от СПБ, за да засили шансовете си за достигане до балотаж. \r\nРаботническата партия планира да номинира Луис Инасио Лула да Силва за свой кандидат за президент по време на своя конгрес в събота, въпреки че той не може да води предизборна кампания и почти сигурно ще му бъде попречено да участва, заради обвинения в корупция. \r\nЛула, който е все още най-влиятелният политик в Бразилия, се очаква да посочи свой заместник в последната минута в средата на септември.  Йонислав Дочев", "date": "2018.08.02", "title": "Reuters: Работническата партия на бившия бразилски президент Луис Инасио Лула да Силва сключи споразумение за неутралитет със Социалистическата партия"}
{"url": "http://www.focus-news.net/news/2018/08/02/2552214/predstoyashti-mezhdunarodni-sabitiya-za-2-avgust-agentsiya-fokus.html", "text": "*** Външните министри на страните от Югоизточна Азия ще се срещнат в Сингапур \r\n*** Новият министър за Брекзит на Великобритания Доминик Рааб ще проведе среща с министъра по европейските въпроси на Франция Натали Лойзо \r\n*** Министър-председателят на Испания Педро Санчес се среща с новия председател на Народната партия Пабло Касадо в двореца Монклоа \r\n*** Вицепрезидентът на САЩ Майк Пенс ще води церемонията по приемането на тленните останки на американски войници, загинали по време на Корейската война \r\n*** Гей прайда на Ерусалим \r\n*** Бразилската демократична партия ще утвърди официално Енрике Мейрейес като свой кандидат за президент \r\n***", "date": "2018.08.02", "title": "Предстоящи международни събития за 2 август ( Агенция „Фокус“ )"}
{"url": "http://www.focus-news.net/news/2018/08/02/2552210/politico-darzhavniyat-departament-na-sasht-obvini-direktno-rusiya-za-namesa-v-amerikanskata-demokratsiya.html", "text": "Държавният департамент на САЩ в сряда отправи предупреждение към Русия срещу чуждестранната намеса в американската демокрация, само ден след като от Белия дом отрекоха подобни твърдения, предава американското електронно издание  Politico. \r\n„Настояваме Русия и всички други зловредни актьори да прекратят незабавно своето безразсъдно поведение“, заяви говорителят на департамента Хедър Науърт в изявление. „Както президентът Тръмп, вицепрезидентът Пенс и секретарят Помпео заявиха многократно, САЩ няма да толерират чуждестранни, включително руски, опити за подриване на нашите демократични процеси и институции“. \r\nНауърт се позова на съобщение от социалната мрежа „Фейсбук“ от вторник, която обяви че е затворила повече от две дузини „неавтентични“ профили и страници, ширещи подривна кампания преди междинните избори за Конгрес. \r\nИзявлението на Науърт похвали „Фейсбук“ за действието му, добавяйки, „Призоваваме всички технологични компании да предприемат агресивен подход към този коварен проблем.  Йонислав Дочев", "date": "2018.08.02", "title": "Politico: Държавният департамент на САЩ обвини директно Русия за намеса в американската демокрация"}
{"url": "http://www.focus-news.net/news/2018/08/02/2552199/the-daily-express-emanyuel-makron-e-izoliran-po-otnoshenie-na-brekzit-frantsiya-e-izpravena-pred-otpor-ot-es-zaradi-tvardiya-si-podhod-kam-velikobritaniya.html", "text": "Твърдият подход на Франция към Великобритания заради Брекзит не се споделя от други страни-членки на Европейския съюз, на които все повече писва от поведението на Париж към преговорите, разкрива дипломат от ЕС, докато напрежението в Блока нараства, пише британският евроскептичен всекидневник  The Daily Express . \r\nПравителството на френския президент Еманюел Макрон се превърна в най-яростния противник на Лондон в рамките на ЕС, след като непрестанно налага вето върху британските предложения за споразумение за Брекзит. \r\nВ интерес на истината Париж беше най-критичен към „белия лист“ на британския премиер Тереза Мей, който представи мек вариант на Брекзит, очакван да задоволи ЕС. \r\nНо този твърд подход, насочен към задушаването на бизнесите и пазарите на Острова, оставя Франция „изолирана“ сред 27-те страни-членки на ЕС. \r\nДипломат от Евросъюза, пожелал да остане анонимен, заяви пред „The Sun“: „Не всяка страна-членка има същата позиция по всичко, особено Брекзит“. \r\n„Има една страна, която е много твърда спрямо британците и това е Франция. Тя е малко изолирана в мнението си. Те са най-твърди, но не знам защо, тъй като французите имат много по-голям интерес от Брекзит в сравнение с другите“, поясни дипломатът. \r\nРазкритието идва малко, след като външният министър Джереми Хънт апелира към Франция и Германия да накарат Европейската комисия да сключи „разумно“ търговско споразумение с Лондон и по този начин да избегне Брекзит без споразумение. \r\nСпоред новоназначения министър възможността Островът да излезе от ЕС без споразумение „се увеличава с всеки ден“. \r\nПодобен изход ще предизвика загуба на работни места сред целия континент и ще удари бизнесите на ЕС намиращи се в Лондон, предупреди Хънт. \r\nТой заяви пред „London Evening Standard“: „Вероятността за никакво споразумение се увеличава с всеки ден, докато не видим промяна в подхода от Европейската комисия, която има тази визия, че трябва единствено да изчака и Великобритания ще намигне. Това е дълбоко неразбиране на нас като нация. Има реална възможност за инцидентното несключване на споразумение. Всеки смята, не, не, не, това никога няма да се случи. Е, всъщност може да се случи. \r\nФранция и Германия трябва да изпратят силен сигнал към Комисията, че трябва да договорим прагматичен и разумен изход, който ще предпази работните места и от двете страни на канала, защото за всяко загубено работно място във Великобритания, ще има изгубени работни места и в Европа, ако Брекзит се обърка“. \r\nДокато преговорите между Брюксел и Лондон стават все по-трудни и по-трудни, възможността за увеличаване на преходния период губи привлекателността си. \r\nЕвропейският дипломат добави: „Хората питат защо трябва да се удължава преходният период завинаги, докато в същото време се преговаря и Зоната за свободна търговия? Това отношение вече набира все по-голяма сила. Стигнало е до момента, в който си казваме, че ако бъде твърд Брекзит, значи ще бъде твърд Брекзит. Просто искаме вече да приключим с този въпрос и то сега“.  Йонислав Дочев", "date": "2018.08.02", "title": "The Daily Express: Еманюел Макрон е изолиран по отношение на Брекзит: Франция е изправена пред отпор от ЕС, заради твърдия си подход към Великобритания"}
{"url": "http://www.focus-news.net/news/2018/08/02/2552209/tass-vanshniyat-ministar-na-yuzhna-koreya-ochakva-da-obsadi-problema-sas-severna-koreya-na-sreshtata-na-asotsiatsiyata-na-stranite-ot-yugoiztochna-aziya.html", "text": "Министърът на външните работи на Южна Корея Кан Кюн-уа се надява да обсъди въпроса за ядреното разоръжаване на Корейския полуостров в двустранни преговори с колегите си от Русия, Китай, САЩ и Япония, които са планирани в Сингапур в рамките на министерски мероприятия на Асоциацията на страните от Югоизточна Азия (АСЮА), заяви самата тя в четвъртък в интервю за сингапурското издание „The Straits Times“, предава  ТАСС . \r\n„Имаме планирани срещи с външните министри на Русия, Китай, Япония, както и с държавния секретар на САЩ, където ще бъде повдигната севернокорейската проблематика“, заяви Кан Кюн-уа. \r\nСпоред нея, е била отправена покана за организиране на среща с външния министър на Северна Корея Ли Йон-хо, който пристига в Сингапур в петък, за да участва в тези събития. „Показах своя стремеж (за преговори) и мисля, че ще бъде много полезно. Но ако не ни се удаде възможност този път, ще има и други такива“, заяви тя, добавяйки че към момента не е пристигнал отговор от представителите на Северна Корея.  Йонислав Дочев", "date": "2018.08.02", "title": "ТАСС: Външният министър на Южна Корея очаква да обсъди проблема със Северна Корея на срещата на Асоциацията на страните от Югоизточна Азия"}
{"url": "http://www.focus-news.net/news/2018/08/02/2552216/nimh-dnes-shte-preobladava-slanchevo-vreme-maksimalnite-temperaturi-shte-sa-mezhdu-28-i-33.html", "text": "Днес ще преобладава слънчево време. В сутрешните часове на места в низините и котловините видимостта ще е намалена. Атмосферното налягане ще се задържи близко до средното за месеца. След обяд главно в Западна и Централна България ще се развива купеста и купесто-дъждовна облачност и на места отново ще превали и прегърми. Ще духа слаб до умерен вятър от север-североизток. Максималните температури ще са между 28° и 33°, в София – около 28°. Такава е прогнозата на Националния институт по метеорология и хидрдология (НИМХ) при БАН, съобщи за  Агенция „Фокус“  дежурният синоптик Боряна Маркова.   \r\nПо Черноморието ще е предимно слънчево. Сутринта на отделни места ще има ниска облачност или мъгла. Ще духа слаб до умерен североизточен вятър. Максималните температури ще са 27-30°. Температурата на морската вода е 25-27°. Вълнението на морето ще е 2-3 бала. \r\nВ планините ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици, на отделни места ще са значителни по количество. Ще духа до умерен изток-североизточен вятър. Максималната температура на височина 1200 метра ще е около 23°, на 2000 метра – около 16°.", "date": "2018.08.02", "title": "НИМХ: Днес ще преобладава слънчево време, максималните температури ще са между 28° и 33°"}
{"url": "http://www.focus-news.net/news/2018/08/02/2552218/reuters-yugoiztochna-aziya-shte-tarsi-sklyuchvaneto-na-sporazumenie-za-kibersigurnost-s-rusiya-sled-seriite-ot-hakerski-napadeniya-v-regiona.html", "text": "Страните от Югоизточна Азия се надяват да постигнат съвместно споразумение с Русия относно киберсигурността в идните дни, след серия от високопрофилни хакерски атаки в региона, предава  Reuters . \r\nЧерновата на документа, видят от Reuters, обсъжда формализирането на споразумение с Русия. То ще бъде сключено от външните министри на 10-членната Асоциация на страните от Югоизточна Азия (АСЮА). \r\n„Приветстваме засилването на нашето сътрудничество в киберсигурността с Русия, чрез издаване на изявление на външните министри на АСЮА и Русия относно сътрудничеството в областта на киберсигурността“, се казва в проектодокумента, като се допълва че заглавието ще бъде актуализирано в зависимост от преговорите. Очаква се документът да бъде публикуван официално в събота. \r\nДомакинът на срещата на АСЮА Сингапур, наскоро пострада от най-лошата кибератака в историята си, когато хакери откраднаха личната информация на близо 1.5 милиона души, включително и министър-председателя Ли Сян Лун, от правителствена здравна база данни. По-рано през годината Малайзия обяви, че е осуетила опит за кибер обир на централната си банка.  Йонислав Дочев", "date": "2018.08.02", "title": "Reuters: Югоизточна Азия ще търси сключването на споразумение за киберсигурност с Русия, след сериите от хакерски нападения в региона"}
{"url": "http://www.focus-news.net/news/2018/08/02/2552215/predstoyashti-sabitiya-v-stranata-za-2-avgust-agentsiya-fokus.html", "text": "*** \r\nМинистър-председателят Бойко Борисов и премиерът на Република Македония Зоран Заев ще отбележат съвместно 115-годишнината от Илинденско-Преображенското въстание. От 17.00 часа двамата премиери ще участват в церемонията по полагане на венци и цветя на паметника на Гоце Делчев на площад „Македония“ в Благоевград.  \r\n*** \r\nОт 11.00 часа в сграда на Омбудсмана на Р България (ул. „Георг Вашингтон“ 22) Мая Манолова ще отчете три години от избора ѝ за омбудсман.  \r\n*** \r\nОт 11.00 часа в централата на КНСБ (площад „Македония“ №1, Заседателна зала – етаж 11) ще се проведе пресконференция, на която ще бъдат представени данни за потребителските цени и издръжката на живот в България.  \r\n*** \r\nОт 11.00 часа в зала „Форум“ на хотел „Форум“ ще се проведе заключителна конференция по проект \"Разработване и въвеждане на методи за анализ на води, седименти и биота и дооборудване на лаборатории на ИАОС“, финансиран по Оперативна програма „Околна среда 2014-2020\".  \r\n*** \r\nОт 17.00 часа в старинен храм „Св. Петка - стара\" в сградата на Софийска света митрополия, ще бъде посрещната тържествено чудотворна икона на Света Богородица - Скоропослушница от Украйна. \r\n*** \r\nОт 17.30 часа пред американското посолство в София група българи, подкрепени от сирийската общност в България ще излязат на протест срещу провежданата от САЩ външна политика под надслов „Америка, време е да хвърлиш маските“.  \r\n*** \r\nВ 18.00 часа в Двореца ще бъдат представени 91 живописни произведения от колекцията на Боян Радев.      \r\n*** \r\nОт 18.30 часа жителите на столичния квартал „Младост“ се събират на граждански протест на две места в „Младост 3“ - в парка при магазин „Лидъл“ и срещу бившия „Патиланци“, за да спрат бетонирането на квартала. Протестното шествие ще тръгне от парка и ще продължи до храм „Рождество Христово“ (ул. „Филип Аврамов“).  \r\n*** \r\nОт 18.30 часа в Енорийския център при храм „Св. св. Кирил и Методий\" (на Женския пазар) ще се проведе открита беседа на тема „Православие и модернизъм“.  \r\n*** \r\nОт 18.30 часа в градското кино ще бъде представен филма „Помни войната 1915 – 1918“, посветен на Първата световна война. Събитието е под патронажа на министър на отбраната Красимир Каракачанов.  \r\n*** \r\nОт 11.00 часа в залата на Регионална библиотека „Пейо Яворов\" – Бургас ще се проведе пресконференция във връзка с предстоящото издание на фестивала „С книга на плажа\". \r\n*** \r\nОт 19.00 часа в Галерия-музей „Георги Баев“ ще бъде открита изложба на руски художници „За България с любов“.  \r\n*** \r\nОт 20.30 часа на лятна сцена „Охлюва“ ще бъде открита четвъртата самостоятелна фотоизложба на маестрото Стефан Диомов – „Магията на фиордите и северните бели нощи“.  \r\n*** \r\nОт 10.00 часа на летище „Варна“ ще се проведе информационна кампания „Вашите права“. \r\n*** \r\nОт 10.00 часа в парк „Дружба“ ще се проведе инициатива по случай Световната седмица на кърменето „Кърменето – основа на живота“. \r\n*** \r\nОт 10.00 часа в читалище „Надежда – 1869“ ще се състои работилница по бродерия.  \r\n***  \r\nОт 10.00 часа в Центъра за родители „HAPPY MUMS” ще се проведе инициатива по случай Световната седмица на кърменето „Кърменето – основа на живота“.  \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.   \r\n***  \r\nОт 21.00 часа на сцената на  „Арт лято“ до ХГ „Борис Денев“ ще се състои концерт „Джаз под звездите в Галерията“.  \r\n*** \r\nОт 20.00 часа на централния площад в град Дебелец ще се състои лятна хоротека „Да му тропнем, да го друснем“.  \r\n*** \r\nОт 10.00 часа в Бизнес залата на Община Добрич (първи етаж) ще се проведе съвместна пресконференция на кмета Йордан Йорданов и ръководството на ФК „Добруджа“ за представяне на логото и юбилейната фланелка по повод 100-годишнината на клуба. \r\n*** \r\nОт 10.30 часа в конферентната зала на РЗИ - Добрич за поредна година е организирано провеждане на среща-разговор между настоящи и бъдещи майки (по желание и баби), като мултимедийна презентация по темата ще изнесе г-жа Марияна Драгнева, акушерка - член на Алианс на българските акушерки и водеща на Училище за бъдещи родители към клуб „Усмивки” в град Добрич. Събитието по повод Световната седмица на кърменето.  \r\n*** \r\nОт 18.15 часа в голямата зала на Кино клуб „Икар“, ГЕРБ - Добрич, с финансовото съдействие на народните представители Даниела Димитрова и вицеадмирал Пламен Манушев, организира безплатна прожекция на един от премиерните филми това лято – „Mamma Mia! Отново заедно\". \r\n*** \r\nВ 18.00 часа пред паметника на Петър Юруков ще бъдат тържествено отбелязани 115 години от Илинденско-Преображенското въстание.  \r\n*** \r\nОт 11.00 часа пред паметника на Тодор Александров ще бъде отбелязана 115-годишнина от избухване на Илинденско-Преображенското въстание. \r\n*** \r\nОт 10.00 часа министърът на труда и социалната политика Бисер Петков ще бъде на работно посещение в Панагюрище, където ще се срещне с кмета на Общината Никола Белишки. В 10.45 часа министър Петков ще посети Дневен център за деца и младежи с увреждания „Дъга“, след което ще даде брифинг. По-късно през деня той ще посети предприятието „Асарел Медет“ АД и ще разговаря с изпълнителния му директор Делчо Николов.  \r\n*** \r\nВ 09.00 часа в сградата на Общинския съвет ще се проведе традиционно заседание на общинските съветници.  \r\n*** \r\nОт 15.00 часа в Заседателна зала на Общински съвет - Марица, ОИЦ - Пловдив ще представи процедура „Насърчаване на предприемачеството“ по Оперативна програма „Иновации и конкурентоспособност“, която ще финансира дейности за реализиране на пазара на предприемачески идеи от млади фирми. \r\n*** \r\nОбщинските съветници от ГЕРБ в Пловдив ще проведат приемни с гражданите както следва: Петър Попов, Ясен Михайлов и Дамян Петров ще приемат от 17.30 до 19.00 часа в район „Западен” на ул. „Царевец” №9; Гошо Къчков от 17.30 до 19.00 часа в офиса на ГЕРБ в район „Северен” на бул.  „Марица” №91; Пенчо Малинов от 17.00 до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А. \r\n*** \r\nВ 18.00 часа в митрополитския храм „Св. Марина“ Пловдивският митрополит Николай ще отслужи молебен канон на Пресвета Богородица.  \r\n*** \r\nОт 10.00 часа в зала 308 кметът на Община Разград д-р Валентин Василев ще даде пресконференция за проекти.  \r\n***  \r\nОт 10.00 часа в Летния театър в село Царевец ще бъде открито осмото издание на Националния фолклорен фестивал „Фолклорен извор“.  \r\n***  \r\nОт 11.00 часа в Летния театър в село Царевец ще започне конкурсната програма на осмото издание на Националния фолклорен фестивал „Фолклорен извор“.  \r\n***  \r\nОт 20.00 часа в К Летния театър в село Царевец ще се състои концерт на Ансамбъл „Мерани“ от Тбилиси, Грузия, като част от осмото издание на Националния фолклорен фестивал „Фолклорен извор“.  \r\n*** \r\nОт 14.00 часа в Сесийната зала на Община Смолян ще се проведе редовно заседание на Общинския съвет. \r\n*** \r\nОт 10.00 о 12.00 часа в къща музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 до 12.00 часа в детски отдел на библиотека „Родина“ ще се състои програма „Програма „Чета и играя – знам и мога”. \r\n*** \r\nОт 19.00 часа на площада в с. Калитиново ще се проведе празник на селото.  \r\n*** \r\nОт 17.30 часа пред паметника на Незнайния войн на площад „Свобода“, Община Хасково организира тържествен ритуал по полагане на венци и цветя и празничен концерт по повод 115 години от Илинденско-Преображенското въстание.  \r\n*** \r\nОт 9.00 часа извънредният и пълномощен посланик на Франция у нас Ерик Льобедел ще бъде приет от кмета на Община Шумен Любомир Христов. Дипломатът идва на първо официално посещение в града. От 10.00 часа е планирана срещата с областния управител проф. Стефан Желев.", "date": "2018.08.02", "title": "Предстоящи събития в страната за 2 август (Агенция „Фокус“)"}
{"url": "http://www.focus-news.net/news/2018/08/02/2552211/sputnik-mayk-pens-posreshtna-tlennite-ostanki-na-amerikanskite-voennosluzheshti-zaginali-v-koreyskata-voyna.html", "text": "Тленните останки принадлежащи на десетки американски военнослужещи, загинали в Корейската война, бяха посрещнати в сряда от вицепрезидента на САЩ Майк Пенс по време на официална церемония в Хонолулу, Хаваи, предава  Sputnik . \r\n„Някои наричаха Корейската война „Забравената война“. Но днес доказваме, че тези герои не са били забравени никога. Днес нашите момчета се прибират у дома“, заяви той в телевизионно обръщение. \r\nДървени сандъци с 55 комплекта тленни останки бяха прекарани към американска военновъздушна база в Южна Корея от Северна Корея миналия петък, като част от споразумение между президент Доналд Тръмп и севернокорейския лидер Ким Чен-ун. Те ще бъдат формално идентифицирани в Хаваи.  Йонислав Дочев", "date": "2018.08.02", "title": "Sputnik: Майк Пенс посрещна тленните останки на американските военнослужещи, загинали в Корейската война"}
{"url": "http://www.focus-news.net/news/2018/08/02/2552219/maya-manolova-otchita-tri-godini-ot-izbora-za-ombudsman.html", "text": "Колко лева изплати Фондът за гарантирани вземания на работниците и  служителите и колко души получиха неизплатените си заплати до момента след приетите и влезли в сила от началото на 2018 г. промени в законодателството, предложени и внесени от омбудсмана Мая Манолова и колко граждани се жалваха от лоша администрация, нарушени потребителски и социални права, право на здравеопазване, чиста околна среда, образование и др. ще отчете общественият защитник Мая Манолова от 11.00 часа в институцията (ул. Георг Вашингтон № 22). \r\nПовод за пресконференцията е отбелязването на три години от избора на Мая Манолова за омбудсман на Република България от Народното събрание. Агенция „Фокус“ припомня: \r\nНа 30 юли 2015 година Мая Манолова бе избрана за омбудсман на Р България от Народното събрание. След  първата година  от встъпването си в длъжност Манолова отчете, че са били подадени над 8000 жалби до нея, а съдействие се получили над 20 000 човека. Сферите, в които най-много е съдействала тогава тя са: топлоснабдяването, електроснабдяването, телефонните услуги, хората с увреждания, здравеопазването. Тя отчете като най-голямата си битка тази, свързана с топлофикациите. Тогава започна и борбата ѝ с работата на частните съдебни изпълнители, колекторските фирми, бързите кредити. \r\nПрез  2016  година в институцията на омбудсмана са постъпили рекорден брой жалби и сигнали. Общо подадените жалби и сигнали са били 10 640, като около 30% от тях са срещу монополни дружества и доставчици на обществени услуги. Най-много жалби и сигнали през 2016 г. са постъпили срещу Топлофикация - 882, следвана от мобилни оператори - 531 и електро оператори - 502, срещу ВиК дружества - 422, банки - 314, и арбитражни съдилища - 128. По думите й 14% от жалбите са срещу нарушени социални права на българите, а срещу нарушено право на собственост – 11%. Най-голям брой от жалбите постъпват по интернет – 40%. 38% са подадени с писма, а 22% от граждани, които са посетили приемната на омбудсмана. Приключените проверки по жалби на граждани са 9 675. Общо 27 037 души са получили непосредствено съдействие и подкрепа от институцията през изминалата година. Общественият защитник е внесла в парламента 11 законодателни инициативи, проведени са 5 публични кампании, част от които ще продължават и през следващата година.  Били са отправени 4 жалби до Конституционния съд, 2 жалби до Върховния касационен съд и до Върховния административен съд, а институцията е организирала 18 дискусии и кръгли маси по важни за българските граждани теми. \r\nНа 30 март 2018 г. омбудсманът на Р България Мая Манолова внесе в деловодството на парламента Годишния отчет за работата на институцията през  2017 година . 34 908 граждани са се обърнали за помощ и съдействие към омбудсмана през миналата година. 22 369 от тях са приети и консултирани. Мая Манолова посочи, че с 20% нараства броят на жалбите, в сравнение с 2016 година. 12 539 жалби от общо 12 635 са приключени. По тях са отправени над 1800 препоръки до различни институции, като всяка втора е изпълнена. 3060 от жалбите на гражданите до омбудсмана са срещу монополните дружества. Следващите по брой са жалбите за неплатени заплати, трудова експлоатация, проблеми с пенсионирането, както и тези, свързани с изпълнителното производство. Омбудсманът отчете увеличение на жалбите, свързани със свръхзадлъжнялостта на българите, които са 1752. По думите на Манолова през 2017 година е нараснал броят на жалбите, но и на свършената работа и решените проблеми на българите. Омбудсманът изтъкна, че институцията е показала, че работи прозрачно, без да дели жалбоподателите по етнос, народност или социално положение. Институцията омбудсмана е била в 97 населени през 2017 година по конкретни проблеми на граждани. Проведени са над 20 кръгли маси и обществени дискусии. 10 са законодателните инициативи, които са завършили с решения на парламента.", "date": "2018.08.02", "title": "Мая Манолова отчита три години от избора ѝ за омбудсман"}
{"url": "http://www.focus-news.net/news/2018/08/02/2552223/ria-novosti-amerikanskiyat-senat-odobri-reshenie-za-otpuskane-na-250-miliona-dolara-na-ukrayna-za-nuzhdite-na-otbranata.html", "text": "Сенатът на САЩ съгласува бюджета за отбрана на страната, в който се предвижда отпускане на 250 милиона долара за Украйна, в качеството на помощи за укрепление на отбранителните способности на страната, съобщи украинското посолство в САЩ на своята страница в социалната мрежа „Фейсбук“, предава  РИА Новости . \r\n„Документът, в частност предоставя помощ за Украйна в укрепването на възможностите за защита от кибер атаки, осигурявайки сигурността на компютърните мрежи на държавните власти, намалявайки зависимостта от руски информационни и комуникационни технологии и съдействайки на участието в програмите за обмен на информация“, се казва в съобщението на дипломатическото ведомство. \r\nПо-рано беше одобрен американският бюджет за отбрана за финансовата 2019 година от Камарата на представителите на Конгреса на САЩ. Сега остава той да получи подписа на държавния глава Доналд Тръмп.  Йонислав Дочев", "date": "2018.08.02", "title": "РИА Новости: Американският Сенат одобри решение за отпускане на 250 милиона долара на Украйна за нуждите на отбраната"}
{"url": "http://www.focus-news.net/news/2018/08/02/2552221/ministar-biser-petkov-shte-napravi-rabotno-poseshtenie-v-panagyurishte.html", "text": "Министърът на труда и социалната политика Бисер Петков ще направи днес работно посещение в Панагюрище. Това съобщиха от пресцентъра на  Министерство на труда и социалната политика . От 10.00 часа той ще се срещне с кмета на Община Панагюрище Никола Белишки. В 10.45 часа министър Петков ще посети Дневен център за деца и младежи с увреждания „Дъга“, след което ще даде брифинг.  \r\nПо-късно през деня той ще посети предприятието „Асарел Медет“ АД и ще разговаря с изпълнителния му директор Делчо Николов.", "date": "2018.08.02", "title": "Министър Бисер Петков ще направи работно посещение в Панагюрище"}
{"url": "http://www.focus-news.net/news/2018/08/02/2552224/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 2 август, съобщиха от  пресцентъра на дружеството.  \r\nВъв връзка с пресвързване на уличен водопровод на ул. „ Едуард Генов“ жк. „Малинова долина“ , се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nбл.21, бл. 22, бл. 23,бл. 24, бл. 25, бл. 27 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 22 ъгъла с бл. 23 . \r\nВъв връзка с подмяна на сградно водопроводно отклонение  на ул. „Сопот“ жк. „Хаджи Димитър“ , се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nпо ул. „Сопот“ от ул. „Васил Кънчев“ до ул. „Проф. Иван Шишманов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сопот“ пред бл. 145. \r\nВъв връзка с изграждане на сградно водопроводно отклонение  на ул. „Христо Максимов“ жк. „Гео Милев“ , се налага спиране на водоподаването от 11.00 до 18.00 часа на клиентите на „Софийска вода”, живеещи в района на: \r\nпо ул. „Христо Максимов“ от ул. „Симеонов век“ до ул. „Елисавета Багряна“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Максимов“ ъгъла с ул. „Благородна“. \r\nВъв връзка с диагностика на уличен водопровод  на ул. „Чавдарица“ кв. „Изгрев“ гр. Банкя, се налага спиране на водоподаването от 13.30 до 16.30 часа на клиентите на „Софийска вода”, живеещи в района на: \r\nпо ул. „София“ от ул. „София“ №102 до края на улицата и ул. „Чавдарица“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ ъгъла с ул. „Чавдарица“. \r\nВъв връзка с подмяна на уличен водопровод  на ул. 756 и ул. „Димитър Шишманов“ кв. „Горна баня“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nул. „Димитър Шишманов“, ул. „Еделвайс“, ул. 646, ул. 754 \r\nпо ул. 756 от ул. 755 до ул. 757 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:ул. 756 №2; ул. „Димитър Шишманов“ ъгъла с ул. 754. \r\nВъв връзка с подмяна на сградно водопроводно отклонение  на ул. „Цар Борис III“ с. Казичене , се налага спиране на водоподаването от 09.30 до 19.30 часа на клиентите на „Софийска вода”, живеещи в района на: \r\nул. „Троянов път“, ул. „Цар Борис III“, ул. „Васил Левски“, ул. „Кръстю Пастухов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III“ №57. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.08.02", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/02/2552228/stara-zagora-ot-dnes-v-zelenata-zona-na-grada-shte-patrulirat-poveche-inspektori-po-opazvane-na-reda-i-sigurnostta.html", "text": "От днес в Зелената зона на Стара Загора, по разпореждане на кмета Живко Тодоров, ще започнат да патрулират още 4 двойки инспектори „Обществен ред и сигурност“. Това съобщиха от пресцентъра на  Общината . Целта е засилване на контрола и реда при престоя на автомобили в централната градска част. \r\nСъставът от 3 жени и 5 мъже е преминал обучение от екипа на общинското звено “Охрана“ по надлежния ред. Патрулиращите инспектори ще бъдат на пряко подчинение на ръководителя на звеното Веселин Василев. \r\nТе ще следят за правилното паркиране и спазване на Наредбата за престоя и паркирането. При нужда нарушителите ще бъдат санкционирани с фиш с глоба на стойност 20 лв.", "date": "2018.08.02", "title": "Стара Загора: От днес в Зелената зона на града ще патрулират повече инспектори по опазване на реда и сигурността"}
{"url": "http://www.focus-news.net/news/2018/08/02/2552229/sofiya-v-hram-sv-sv-kiril-i-metodiy-shte-se-provede-beseda-na-tema-pravoslavie-i-modernizam.html", "text": "Открита беседа на тема „Православие и модернизъм“ ще се проведе в Енорийския център при храм „Св. св. Кирил и Методий“ (на Женския пазар), предаде репортер на  Агенция „Фокус“ . Гост-лектор ще бъде отец Сергей Павлов (духовник в храм „Св. вмчк Мина“, жк. „Модерно предградие“ – град София). Началото ще бъде в 18.30 часа, а входът е свободен.  \r\nНикола ПЕТКОВ", "date": "2018.08.02", "title": "София: В храм „Св. св. Кирил и Методий“ ще се проведе беседа на тема „Православие и модернизъм“"}
{"url": "http://www.focus-news.net/news/2018/08/02/2552222/sdvr-predpriema-merki-za-ohrana-na-obshtestveniya-red-v-stolitsata-vav-vrazka-s-futbolna-sreshta-mezhdu-pfk-slaviya-i-fk-hayduk-harvatiya.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата футболна среща от 19.00 часа днес на Националния стадион „Васил Левски”. Това съобщиха от пресцентъра на  МВР . \r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.  \r\nПривържениците на „Славия“ ще бъдат пропускани от вход 1 и 2 на сектор „А“, а феновете на гостуващия отбор - през вход 21 и 22 на сектор „Г“.  \r\nОхраната на спортната среща ще се осъществява съвместно от частна охранителна фирма и полицията.  \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри).  \r\nЗа да бъде избегнато струпване, полицията приканва зрителите да се възползват от по-ранното отваряне на входовете на стадиона. Вратите за посетители ще бъдат отворени в 17.30 часа.  \r\nВъв връзка с провежданото спортно мероприятие, в следобедните часове е възможно да възникне временно затруднение в движението в централната градска част.", "date": "2018.08.02", "title": "СДВР предприема мерки за охрана на обществения ред в столицата във връзка с футболна среща между ПФК ”Славия” и ФК „Хайдук” - Хърватия"}
{"url": "http://www.focus-news.net/news/2018/08/02/2552226/d-r-atanas-kambitov-kmet-na-obshtina-blagoevgrad-na-dneshniya-den-predi-115-godini-kambanniyat-zvan-na-ilinden-vazvestyava-zhelanieto-za-svoboda-i-choveshki-prava.html", "text": "На днешния ден преди 115 години камбанният звън на Илинден възвестява желанието за свобода и човешки права. Това казва кметът на Благоевград д-р Атанас Камбитов в поздравителен адрес по повод 115 години от Илинденско-Преображенското въстание, съобщиха от пресцентъра  на  Общината . В поздравителния адрес на кмета Камбитов се посочва още:  \r\n„Скъпи съграждани, на днешния ден преди 115 години камбанният звън на Илинден възвестява желанието за свобода и човешки права. Без да се страхуват за живот и имот, нашите предци  написват една от епичните и трагични страници в историята - Илинденско-Преображенското въстание. Поклон пред героите на Илинден, Преображение и Кръстовден! Те винаги ще бъдат живи в сърцата ни. Те винаги ще бъдат пример. Да помним!“", "date": "2018.08.02", "title": "Д-р Атанас Камбитов, кмет на Община Благоевград: На днешния ден преди 115 години камбанният звън на Илинден възвестява желанието за свобода и човешки права"}
{"url": "http://www.focus-news.net/news/2018/08/02/2552230/pregled-na-osnovnite-temi-v-dobrudzhanskiya-pechat.html", "text": "„Хлябът поскъпна“, съобщава на първа страница вестник  „Нова добруджанска трибуна“ . Първи са вдигнали цените браншовиците от Каварна и Генерал Тошево. Поскъпването се дължи на вдигането на цената на брашното от 23 юли. 680 лв. за тон е цената бялото брашно. В Тошевско масовият бял хляб вече струва между 1.00 и 1.10 лв. Засега в областта другаде няма поскъпване на хляба. Областната дирекция по безопасност на храните е изпратила проба от диво прасе, намерено на територията на община Шабла, съобщава изданието. Вчера е изпратена пробата, резултатите се очаква да са готови в края на седмицата. Районът, където е намерено мъртвото животно е бил отцепен от полицията. Ветеринарните лекари отправят апел за постоянно наблюдение на животните в стопанствата и при най-малки съмнения да се търси съдействие на специалисти. „Дни на морето в Шабла – от къмпинг „Космос“ до Тюленово“, съобщава всекидневникът. В Зеления образователен център е открита изложба на местни творци. Те представят приложно и изобразително изкуство. Там продължава и поредицата от литературно-музикални вечери. От 16 до 19 август Тюленово отново ще събере представители на различни видове изкуство на традиционния арт фестивал. „Приключи рехабилитацията на 15,5 км от пътя Варна-Добрич“. Темата е водеща за другия регионален вестник  „Добруджанска трибуна“ . Продължава ремонтът на още 14 км от второкласния път. Реконструкцията на пътя е по Оперативна програма „Региони в растеж“. Близо 30 км от второкласния път се ремонтират със средства от Европейския фонд за регионално развитие. С този ремонт се осигурява бърз достъп на жителите на селата Стожер, Стефан Караджа, Кардам, Йовково, град Генерал Тошево до Добрич, ГКПП – Кардам, ЖП гарата и летището във Варна. „Най-добрият имитатор на Джеймс Браун и група „Акага“ с концерти в Албена“, съобщава изданието. Ваканционното селище подарява на своите гости поредна незабравима музикална вечер. Тя е на 4 август от 21.00 часа на лятната сцена до хотел „Добруджа“. Входът е свободен, а следващата ваканционна музикална вечер в курорта е на 11 август отново с група „Акага“ и Buzz D’Angelo и концерт – трибют Принс и Рей Чарлс. В рубриката „Новини“ – „Оборудване за над 90 000 лв. закупи болницата“. Средствата са собствени. Второ вътрешно отделение разполага с нов видеогастроскоп на стойност над 43 000 лв. Закупени са също оборудване и инструментариум за микрохирургическата и лапароскопска хирургическа дейност. С нов началник е и кардиологичното отделение.", "date": "2018.08.02", "title": "Преглед на основните теми в добруджанския печат"}
{"url": "http://www.focus-news.net/news/2018/08/02/2552232/denyat-2-avgust-v-balgarskata-istoriya.html", "text": "Избухва Илинденско-Преображенското въстание, най-масовото българско въстание в Македония и Одринско. На същия ден се чества църковният празник Илинден. Илинденско-преображенското въстание е организирано и ръководено от Вътрешната македоно-одринска революционна организация (ВМОРО), връхна точка в националноосвободителното движение на българите от Македония и Одринско. То е продължение на българската националнодемократична революция от време на Възраждането. През 1988 г. в при излитане от София за Варна катастрофира самолет Як-40 на БГА \"Балкан\". Загиват 27 и са ранени 10 пътници. През 1908 г. - в Куманово е основан български конституционен клуб от дейци на ВМОРО. През 1891 г. е създадена БРСДП - Българска работническа социалдемократическа партия. През 1887 г. във Велико Търново се провежда коронацията на княз Фердинанд I. Новоизбраният от третото Велико народно събрание държавен глава полага клетва за вярност към Търновската конституция пред III ВНС, след което тримата регенти, начело със Стефан Стамболов му предават властта. На  2 август са родени: Нева Кръстева, композиторка; Анастас Стоянов, поет; Христо Ганев, писател сатирик и сценарист; Ружа Делчева, актриса; Руска Гандева, литературовед, специалист по римска литература. На тази дата умира Костадин Баталов, общественик, дипломат и държавник.  \r\n2010 г. \r\nБДС „Стара планина“ влиза в сила с девет утвърдени стандарта: \r\n- Утвърден стандарт за месни заготовки за кайма \"Стара планина\" \r\n- Утвърден стандарт месни заготовки - кюфтета и кебапчета \"Стара планина\" \r\n- Утвърден стандарт - месни заготовки - сурова наденица и карначета \"Стара планина\" \r\n- Утвърден стандарт - варени и варено-пушени малотрайни колбаси \"Стара планина\" \r\n- Утвърден стандарт - траен варено-пушен салам \"Стара планина\" \r\n- Утвърден стандарт - месна заготовка кайма от птиче месо \"Стара планина\" \r\n- Утвърден стандарт - кебапчета и кюфтета от птиче месо \"Стара планина\" \r\n- Утвърден стандарт - месни заготовки сурова наденица и карначета от птиче месо \"Стара планина\" \r\n-Утвърден стандарт - варени и варено-пушени колбаси от птиче месо \"Стара планина\" \r\n1999 г. \r\nВ американския конгрес е внесена резолюция № 170 за новата политика на САЩ спрямо София. Отбелязва се положителната позиция на България по време на конфликта в Косово, равноправното третиране на всички граждани, независимо от етническата им принадлежност, усилията за ускоряване на приватизацията, борбата с корупцията и престъпността, въвеждането на валутен борд. \r\n1990 г. \r\nВНС приема декларация във връзка с честването на Илинденско-Преображенското въстание. \r\n1988 г. \r\nВ 17 ч и 29 мин при излитане от София за Варна катастрофира самолет Як-40 на БГА \"Балкан\". Загиват 27 и са ранени 10 пътници. \r\n1974 г. \r\nУстановени са дипломатически отношения с Венецуела и с Тайланд. \r\nКралство Тайланд е държава в Югоизточна Азия с територия 513 115 кв. км. и население 60 млн. души. Държавата е конституционна монархия и столицата й е Банкок. Боливарска република Венецуела е държава в Южна Америка с територия 912 000 кв. км, като включва 72 острова с площ 1 210 кв. км. Населението й е 24 милиона жители. Държавата е федеративна република и столицата й е Каракас. \r\n1973 г. \r\nГенералният секретар на ООН Курт Валдхайм пристига на посещение в България. \r\n1964 г. \r\nЗакрита е изложбата \"Произведения на изкуството в българските музеи и манастири\". Тя е открита на 24 април в гр. Есен, Федерална Република Германия, във вила \"Хюгел\" (стария дворец на фамилията Круп) и е посетена от 70 хиляди души. \r\n1957 г. \r\nПодписана е търговска спогодба с Кралство Мароко. Кралство Мароко е държава в североизточна Африка. Страната има площ 446 600 кв. км. Тя е конституционна монархия с 30 милиона жители. Столицата й е Рабат. Мароко е аграрна страна с относително добре развита добивна промишленост. В селското стопанство са заети 40 % от активното населените. На страната се падат 70 % от световните запаси на фосфати и 30 % от световния експорт. Разработват се находища на кобалт, олово, манган, цинк, мед и др. Развива се машиностроене, химическа промишленост и др. Обработват се 20 % от територията на страната. Отглежда се ечемик, пшеница, царевица, просо, сорго, овошки и картофи. Мароко е един от световните производители и износители на цитруси. Развито е лозарството и отглеждането на маслини. Животновъдството е пасбищно. Отглежда се едър рогат добитък, овце, кози и камили. Важен стопански отрасъл е морският риболов. \r\n1936 г. \r\nНелегална конференция на Демократическата партия в София се обявява в защита на парламентарната демокрация. \r\n1923 г. \r\nИзлиза протокол за пълно сливане на демократи и радикали в единна партия Съюз на демокрацията. \r\n1921 г. \r\nМеждусъюзническата контролна комисия връчва ултиматума на българското правителство за разформиране на въоръжените сили. \r\n1908 г. \r\nВ Куманово е основан Български конституционен клуб от легализирани дейци на десницата на ВМОРО. Първите Български конституционни клубове са основани на 20 юли във Велес и Битоля от легализирани дейци на десницата на ВМОРО. На 27 юли в Солун е основан клуб и изработените от него програмни документи са приети и от останалите клубове. Подобни клубове са учредени още в Скопие на 31 юли, в Тетово на 5 август, в Щип на 6 август, в Кратово и в Крива Паланка на 7 август, в Гостивар и Одрин на 10 август, в Кочани и Сяр на 15 август и в Цариград на 29 август. \r\n1903 г. \r\nИзбухва Илинденско-преображенското въстание. На същия ден по нов и по стар стил се чества църковният празник Илинден. Илинденско-преображенското въстание е масово народно въстание, организирано и ръководено от Вътрешната македоно-одринска революционна организация (ВМОРО), връхна точка в националноосвободителното движение на Македония и Одринско. По своя характер и задачи то е продължение на българската националнодемократична революция от време на Възраждането. По силата на Берлинския договор от 1878 г. Македония и Одринско остават в пределите на Османската империя. Това предизвиква остра реакция от страна на българския народ, който не желае да се примири с волята на западните велики сили, наложили това решение, и започва борба веднага след оповестяването на решенията на Берлинския конгрес през 1878 г. Тя придобива организиран характер след създаването на ВМОРО през есента на 1893 г. в Солун. Скоро в Македония и Одринско е създадена гъста мрежа от революционни комитети. През 1899 г. е поставено началото и на четническото движение, което изиграва важна роля за масовизирането на организацията и подготовката на въстанието. В началото на ХХ в. настъпват събития, които усложняват обстановката в Македония и Одринско. Неуспехът на Горноджумайското въстание от 1902 г., провокирано от дейци на Върховния македоно-одрински комитет, довежда до разгрома на голям брой революционни комитети и застрашава организацията от нови провали. Като се възползва от това въстание, турското правителство съсредоточава големи военни и полицейски сили в тези две области. Това довежда до стълкновение с турските войски в редица краища на Македония и Одринско и става причина за преждевременното избухване на въстанието. \r\nВ началото на януари 1903 г. в Солун е свикан конгрес на ВМОРО. В отсъствието на голяма част от представителите на революционните окръзи и на нейните най-видни водачи - Гоце Делчев, Дамян (Даме) Груев, Георги (Георче) Петров и др., които са противници на каквито и да било прибързани действия, конгресът взима решение за обявяване на общо въстание през пролетта на 1903 г. Макар и несъгласни с това решение, Гоце Делчев и неговите най-близки сподвижници се му подчиняват. Те полагат усилия само за неговото отлагане през лятото на същата година и за превръщането му от повсеместно в стратегическо, т. е. в действия предимно на въстанически чети в планинските и полупланинските райони, където действията на редовната турска армия не могат да бъдат ефективни. Всичко това е направено с цел да се защити населението от полските райони от репресиите на турските власти. Междувременно подготовката на въстанието върви с пълна сила. На проведения в Смилево окръжен конгрес е изработен планът за въстаническите действия. Избран е ръководен щаб в състав Дамян (Даме) Груев, Борис Сарафов и Анастас Димев Лозанчев, на който е делегирано и правото той да определи датата на въстанието. Малко преди свикването на Битолския окръжен конгрес ВМОРО претърпява тежка загуба. На 4 май (21 април стар стил) край с. Баница е убит Гоце Делчев. Въпреки това подготовката за въстанието продължава. След конгреса в Смилево следва и друг конгрес, свикан в местността Петрова нива в Странджа, на който се обсъжда плана за въстаническите действия в Одринско и се определя състава на бойното ядро в този район: Михаил Герджиков, Лазар Маджаров и Ст. Икономов. Въстанието избухва на 20 юли 1903 г. (Илинден), откъдето идва и неговото име. Най-напред избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. \r\nНа 6 август (24 юли стар стил) – Преображение, същата година избухва въстанието и в Одринско. Въстаниците освобождават много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. В Родопския край на Одринския революционен окръг въстаническите чети активизират своите действия и успяват да приковат за известно време значителни неприятелски сили. Партизански действия се водят и в другите революционни окръзи. В освободените селища е установена революционно-демократична власт по примера на Крушовската република. В Серски революционен окръг въстанието е определено за 14 септември (Кръстовден), но на практика избухва преди тази дата. Най-ожесточени сражения се разразяват в Мелнишко. Сблъсквания между въстаниците и турските войски има и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Изправен пред опасността, главният щаб на въстанието отправя бърза молба за помощ до българското правителство. Правителството, предупредено от западните велики сили за лошите последствия, които биха последвали за България при евентуална намеса, не се отзовава на отправения призив. Като разчита на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско се водят 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени 12 440 къщи, избити 4694 души, оставени без подслон 70 835 души, а други 30 000 са принудени да напуснат родните си места и да търсят спасение в България. Причините за неуспеха на Илинденско-Преображенското въстание са много и от различно естество: на първо място за това допринася преждевременното му избухване, както и недостатъчното въоръжение на въстаналото население. Следващата съществена причина е крайно неподходящата международна обстановка, при която то избухва. За разлика от Априлското въстание от 1876 г. този път Русия, ангажирана със свои планове за война в Далечния изток, предупреждава ясно, че няма да се ангажира в никакви конфликти на Балканите. Другите велики сили категорично заемат страната на Османската империя, което позволява на Високата порта да се разправи по особено жесток начин с въстаналото население. Следваща причина е ненамесата на България. Въпреки своя неуспех Илинденско-Преображенското въстание има огромно значение. То показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост. \r\n1899 г. \r\nС княжески указ е учреден почетен знак \"За 20-годишна отлична служба\" за офицери, а от 7 април 1933 г. се учредява такъв и за подофицери. \r\n1897 г. \r\nПодписана е конвенция между България и Франция за изграждане на военноморския флот. \r\n1891 г. \r\nСъздадена е Българската социалдемократическа партия (БСДП). От 1894 г. е Българска работническа социалдемократическа партия (БРСДП). На проведения на 31 юли - 4 август 1903 г. X конгрес БРСДП се разделя на две. Част от нея се обособява в Българска работническа социалдемократическа партия (широки социалисти), наследник на която е сегашната Българската социалдемокритическа партия (БСДП). Друга част се обособява в Българска работническа социалдемократическа партия (тесни социалисти), която през 1919 г. се преименува в Българска комунистическа партия (БКП) (тесни социалисти, обявена извън закона през 1924 г.  През 1927 г. се създава Работническа партия като легално проявление на БКП, през 1934 г. е забранена. През 1938 г. двете партии се сливат под името Българска работническа партия (комунисти). През 1948 г. се преименува в Българска комунистическа партия, а от 3 април 1990 г. - Българска социалистическа партия. \r\n1891 г. \r\nУчреден е \"Народен орден за гражданска заслуга\".Той е само за цивилни лица в шест степени (от 1933 г. е прибавен Велик кръст). Представлява бял пизански кръст с дъбови клонки под княжеска (след 1909 г. - царска) корона. Звездата на Великия кръст и на I степен е осмоъгълна и се носи отляво на гърди. Има и дамски кръст за IV-VI степен върху дамска панделка на гърди. До 1908 г. с неговата I степен са наградени Константин Стоилов, Димитър Петков, Димитър Станчов и Страшимир Добрович. Орденът е отменен през 1947 г., но е раздаван до 1950 г. \r\n1889 г. \r\nС княжески указ се създава почетен знак \"За 10-годишна отлична служба\". Първият награден е военният министър полк. Сава Муткуров. Сава Муткуров е роден на 4 декември 1852 г. Той е министър във военното министерство в правителство на Стефан Стамболов от 20 август 1887 г. до 4 февруари 1891 г. Умира на 3 март 1891 г. \r\n1887 г. \r\nВъв Велико Търново се провежда коронацията на княз Фердинанд I. Новоизбраният от третото Велико народно събрание държавен глава полага клетва за вярност към Търновската конституция пред III ВНС, след което тримата регенти, начело със Стефан Стамболов му предават властта. Княз Фердинанд I Сакскобургготски е немски принц, княз (1887 г. – 1908 г.) и цар (1908 г. – 1918 г.) на България. Роден е на 26 февруари 1861 г. във Виена. Син е на австрийския ген. княз Август и княгиня Клементина, дъщеря на френския крал Луи Филип. Когато българска депутация изпратената из европейските държави да търси княз се спира на Фердинанд I, той е подпоручик в австро-унгарската армия. На 25 юни 1887 г. кандидатурата му е одобрена от III ВНС (1886 г. – 1887 г.). Първоначално неговият избор не е признат от Русия и другите Велики сили. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г., Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I Сакскобургготски е отговорен за обявяването на Междусъюзническата война 1913 г. и претърпяната от България първа национална катастрофа. Под негово влияние България се присъединява към Тройния съюз по време на Първата световна война от 1914 г. – 1918 г. Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където по-късно умира. \r\n1870 г. \r\nОткрито е лондонското метро - най-старото в света. \r\n1829 г. \r\nВ хода на Руско-турската война от 1828-1829 г., след настъплението си през Стара планина, руски отряд влиза в Котел. \r\n1330 г. \r\nБългарско пратеничество при крал Стефан Урош ІІІ Дечански предлага безусловен мир. Войната между България и Сърбия е предизвикана от сръбското разширение към югозападните български земи. От своя страна българският владетел Михаил III Шишман (1322-1330 г.) успява да привлече византийския император Андроник III Палеолог, с когото влиза в династичен съюз, а също така - татари и власи. През юли 1330 г. българските войски, предвождани от самия Михаил III Шишман, се установяват край с. Шишковци, Кюстендилско. Въпреки сключеното временно примирие сръбската армия напада българския лагер още преди да пристигне помощта от византийския император. Велбъждската битка от 1330 г. се води между български и сръбски войски на 28 юли край Велбъжд (днес Кюстендил). Българите претърпяват тежко поражение, а цар Михаил III Шишман е убит. Сръбският владетел лесно приема предложението за мир на българските пратеници, тъй като не е подготвен за настъпателна война. Неговото условие е на търновския престол да бъде поставен племенникът му Иван Стефан, първородният син на цар Михаил ІІІ Шишман. Победените българи приемат наложената им промяна. С новия владетел в българската столица се завръща и майка му Анна-Неда. Вдовицата на Михаил ІІІ Шишман Теодора е изгонена от Търново. По силата на подписаното примирие на 2 август 1330 г. на българския престол се възкачва първата съпруга на Михаил III Шишман - Ана-Неда, сестра на сръбския крал Стефан Дечански, заедно със своя син Иван Стефан. На тази дата са родени: \r\n1946 г. \r\nРодена е Нева Кръстева - българска композиторка. Завършва Московската консерватория, специалност “Музикознание” при проф. Юрий Холопов и “Орган” при проф. Леонид Ройзман. Специализира в Прага и Цюрих. От 1973 г. започва педагогическа дейност като асистент в Музикалната академия в София. За първи път разработва и прилага курс по история на полифонията и полифоничен анализ. През 1980 г. създава специалността “Орган” в Музикалната академия и води първия курс студенти. Професор е по контрапункт и фуга. Член е на Дружеството за нова музика в България и на Съюза на българските композитори (СБК) и “Бахово общество” в Лайпциг. Носител е на награда за композиция от СБК. Освен композитор и педагог Нева Кръстева е концертиращ музикант в България и чужбина - в репертоара £ влизат класически произведения и творби на модерни автори. Нейни творби са “Хетерофонни миниатюри за орган”, “Sonata da Chiesa”, “In memorias exire”, “Митологични песни”, “Пет пирински песни за самодиви” (1989 г.), “Requiem”, “Седем песни по “Книга на Тел”, “Отче наш” , “Пет песни по Д. Дебелянов”, “Missa Angelus” и др. \r\n1931 г. \r\nРоден е Анастас Стоянов - български поет. Завършва славянска филология в СУ “ Св. Климент Охридски” през 1955 г. Редактор е в Радио София (1957-1959 г.) Работи като редактор и в редица печатни издания. в. “Септемврийче”, в. “Народна младеж”, сп. “Пламък”, сп. “Пламъче”. Член е на Съюза на българските писатели. Съставител и редактор на сборника “Това е песен. Антология на 25-те рози” (1969 г.). Превежда стихотворения от И. Г. Еренбург. Негови стихове и проза са преведени на руски, френски, гръцки, украински, белоруски, грузински и др. Автор е на стихосбирките “Първа любов” (1955 г.), “Посвещение” (1964 г.), “Пролетно преображение” (1975 г.), “На грешната земя” (1978 г.), на поемите “Есенни макове” (1963 г.), “Уловени сънища” (1970 г.), “Повече от любов” (1982 г.); на сборниците с разкази “Неделни новели” (1973 г.), “Скитания. Писма от Индия” (1975 г.), “Пролетно преображение” (1975 г.), “Сто приказки” (1977 г.), “На грешна земя” (1978 г., 1980 г.), “Още сто приказки” (1980 г.), “Жертвено цвете” (1981 г.), “Повече от любов” (1982 г.), “Търсете български алпинист” (1985 г.), “Казвам се Малчо” (1989 г.), “Златната лисица” (1989 г.), “Хищникът Роман” (1989 г.) и др. Превежда лириката на Иля Еренбург. \r\n1924 г. \r\nРоден е Христо Ганев - български писател сатирик и сценарист. Главен редактор е на в. \"Народна младеж\" (1946-1947 г.), сценарист и редактор в Българската кинематография и в редакционната колегия на в. \"Стършел\". Автор е на хумористични и сатирични стихове във в. \"Стършел\", разкази във в. \"Литературен фронт\". Сценарист е на игралните филми: \"Песен за човека\" (1954 г.), \"Две победи\" (1956 г., съвместно с Веселин Ханчев), \"Партизани\" (\"Животът си тече тихо\") (1958 г.), на който е й сърежисьор, \"А бяхме млади\" (1961 г.), \"Двамата\" (тв, 1977 г.), \"Басейнът\" (1977 г.), \"Голямото нощно къпане \" (1980 г.), \"Нощем по покривите\" (тв, 1988 г.), на анимационните: \"Басня\" (1964 г.), \"Дяволът в църквата\" (1969 г.), \"Хипотеза\" (1976 г.), \"Малкият\" (1976 г.), \"Кавалкада\" (1979 г.), \"Гайда\" (1983 г.), \"Сафари\" (1985 г.), \"Хармоника\" (1987 г.), \"Веселякът\" (1988 г.). Работил е върху документалните филми: \"Празник на надеждата\" (1963 г.), \"Палат край Нил\" (1963 г.), \"Парад на позора\" (1967 г.), \"България - монолог с непознатия\" (1974 г.), \"Търсете на буква П” (1975 г.), \"Художникът\" (1977 г.), \"Една безкрайна мъка\" (1979 г.), \"Море в средата на земята\" (тв, 1993 г.). \r\n1915 г. \r\nРодена е Ружа Делчева - българска актриса. След завършване на Държавната театрална школа към Народния театър през 1937 г. е една от водещите му актриси до пенсионирането си. В киното се снима от 1938 г. Изпълнява роли в \"Албена\", \"Свекърва\", \"Херцогинята от Падуа\", \"Под игото\", \"Три сестри\". Снима се в \"Страхил войвода\" (1938 г.), \"Те победиха\" ( г.), \"Точка първа\" (1956 г.), \"Години за любов\" (1957 г.), \"Цар Иван Шишман\" (1969 г.), \"Куче в чекмедже\" (1982 г.), \"Тази хубава зряла възраст\" (1985 г.). Работи и в телевизионния театър: \"За честта на пагона\" (1975 г.), \"Криворазбрана цивилизация\" (1975 г.), \"Зех тъ, Радке, зех тъ!\" (1976 г.), \"Легенда за майката\" (1985 г.). Уволнена е от Народния Театър на 1 януари 1989 г. През 2000 г. получава орден \"Стара планина\"  Умира на 25 ноември 2002 г. в София. \r\n1911 г. \r\nРодена е Руска Гандева - български литературовед, специалист по римска литература. Специализира антична култура в Карловия университет в Прага през 1934 г. Първият професор по римска литература в България. След смъртта на съпруга £ проф. Христо Гандев дарява на Фонд \"13 века България\" целия кабинет (книги, обзавеждане) на големия български историк. Умира на 17 юли 2001 г. в София. На тази дата умират:  \r\n1938 г. \r\nУмира Костадин Баталов - български общественик, дипломат и държавник. Роден е на 22 декември 1877 г. в Сопот. Завършва право в Париж. Адвокат е и народен представител. Председател на \"Алианс Франсез\" в София. Кмет е на София през 1911 г. и през 1921 г. Пълномощен министър е в Испания (1932-1934 г.), в Белгия (1933-1934 г.) и във Франция (1931-1934 г.; 1935-1938 г.). Министър е на външните работи след Деветнадесетомайския преврат от 1934 г. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.02", "title": "Денят 2 август в българската история"}
{"url": "http://www.focus-news.net/news/2018/08/02/2552227/tass-pregovorite-mezhdu-vanshnite-ministri-na-rusiya-i-iran-sa-nasrocheni-za-chetvartak-v-singapur.html", "text": "Министърът на външните работи на Русия Сергей Лавров има насрочени серия от преговори с чуждестранните си колеги в четвъртък, в това число и с иранския външен министър Мохамад Джавад Зариф, заяви източник от руската делегация пред  ТАСС . \r\n„В Сингапур днес са планирани преговори на Лавров с редица негови чуждестранни колеги, включително външните министри на Сингапур, Китай, Южна Корея, Иран, Филипините и други“, отбеляза източникът. \r\nВ Сингапур се провежда срещата на външните министри на 10-членната Асоциация на страните от Югоизточна Азия, на която ще присъстват и първите дипломати на страни като САЩ, Русия и Иран.  Йонислав Дочев", "date": "2018.08.02", "title": "ТАСС: Преговорите между външните министри на Русия и Иран са насрочени за четвъртък в Сингапур"}
{"url": "http://www.focus-news.net/news/2018/08/02/2552235/obshtinskiyat-savet-v-smolyan-shte-provede-redovno-zasedanie.html", "text": "Общински съвет – Смолян ще проведе редовното си заседание, съобщиха от  Община Смолян . Заседанието започва в 14.00 часа в Сесийна зала на местната администрация, а в дневния ред са включени общо 35 докладни записки. Сред тях са сключване на споразумение за сътрудничество между Община Смолян и град Мичуринск (Русия), сключване на партньорско споразумение за изпълнение на проект +CityxChange по програма „Хоризонт“ 2020, покана „Интелигентните градове и общности“. На вниманието на общинските съветници ще бъде представена докладна записка за кандидатстване на Община Смолян с проектно предложение „Създаване на Дневен център за подкрепа на лица с различни форми на деменция и техните семейства в град Смолян“, Процедура BG16RFOP001-5.002 „Подкрепа за деинституционализация на социалните услуги за възрастни и хора с увреждания“, Приоритетна ос 5 „Регионална и социална инфраструктура“ на Оперативна програма „Региони в растеж“ 2014-2020 г. \r\nНа заседанието на Общински съвет – Смолян ще бъде гласуван Правилник за организацията, дейността и управлението на Общински фонд за подкрепа на местни инициативи, свързани с развитието на туризма в Община Смолян, предложения за включване на общински детски градини и училища в Списъка на средищните и защитените детски градини и училища за учебната 2018/2019 година, както и други важни за жителите на община Смолян теми.", "date": "2018.08.02", "title": "Общинският съвет в Смолян ще проведе редовно заседание"}
{"url": "http://www.focus-news.net/news/2018/08/02/2552234/dvama-maskirani-mazhe-sa-napravili-opit-da-oberat-benzinostantsiya-v-stolitsata.html", "text": "Двама маскирани мъже са направили опит да оберат бензиностанция на столичния бул. „Цветан Лазаров“ около 23.20 часа в сряда. Това съобщиха за  Агенция „Фокус“  от МВР. Опитът им е бил неуспешен, след което те са се оттеглили в неизвестна посока. Продължават действията по разследвне на случая и издирване на извършителите.", "date": "2018.08.02", "title": "Двама маскирани мъже са направили опит да оберат бензиностанция в столицата"}
{"url": "http://www.focus-news.net/news/2018/08/02/2552233/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 00.00 до 21.00 часа днес при сектор „Г” на Националния стадион „Васил Левски” от вход 20 до вход 26.  \r\n- от 13.00 до 20.00 часа днес на моста пред Национален стадион „Васил Левски”.  \r\nОт 18.00 часа днес до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.08.02", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/08/02/2552225/chudotvorna-ikona-na-sv-bogoroditsa-skoroposlushnitsa-ot-ukrayna-pristiga-za-poklonenie-v-sofiya.html", "text": "От 17.00 часа в старинен храм „Св. Петка - стара“ в сградата на Софийска света митрополия ще бъде посрещната тържествено чудотворна икона на Света Богородица - Скоропослушница от Украйна, предаде репортер на  Агенция „Фокус“ . Иконата ще остане за поклонение в храма до края на Богородичния пост и големия християнски празник Успение на Пресвета Богородица (16.08.2018 г.).  \r\nНикола ПЕТКОВ", "date": "2018.08.02", "title": "Чудотворна икона на св. Богородица Скоропослушница от Украйна пристига за поклонение в София"}
{"url": "http://www.focus-news.net/news/2018/08/02/2552239/burgas-suhi-i-prohodimi-sa-patishtata-na-teritoriyata-na-oblastta.html", "text": "С нормална интензивност се осъществява движението в областта. Това съобщи за  Радио „Фокус“ – Бургас  дежурният от Областно пътно управление. Пътищата са сухи и проходими. \r\nНатоварен е трафикът на моторни превозни средства в сутрешните часове по основните бургаски улици. Интензивно е движението по булевардите „Демокрация“, „Сан Стефано“ и „Тодор Александров“,  както и по бул. „Захари Стоянов“ в ж.к. „Меден Рудник“. Интензивно е и по централните улици на Бургас – „Христо Ботев“, „Уилям Гладстон“, „Иван Вазов“ и „Цар Симеон“. \r\nМария ГЕОРГИЕВА", "date": "2018.08.02", "title": "Бургас: Сухи и проходими са пътищата на територията на областта"}
{"url": "http://www.focus-news.net/news/2018/08/02/2552217/premierite-boyko-borisov-i-zoran-zaev-shte-otbelezhat-savmestno-godishninata-ot-ilindensko-preobrazhenskoto-vastanie-v-blagoevgrad.html", "text": "Министър-председателят Бойко Борисов и премиерът на Република Македония Зоран Заев ще отбележат съвместно 115-годишнината от Илинденско-Преображенското въстание, съобщиха от  правителствената информационна служба . Днес двамата премиери ще участват в церемонията по полагане на венци и цветя на паметника на Гоце Делчев на площад „Македония“ в Благоевград.  \r\nТова ще е второто съвместно отбелязване на годишнината, след подписването на Договора за приятелство, сътрудничество и добросъседство между България и Република Македония преди година.  \r\nВ церемонията ще вземат участие и вицепремиерът и министър на отбраната Красимир Каракачанов, както и вицепремиерът и министър на вътрешните работи на Република Македония Оливер Спасовски.", "date": "2018.08.02", "title": "Премиерите Бойко Борисов и Зоран Заев ще отбележат съвместно годишнината от Илинденско-Преображенското въстание в Благоевград"}
{"url": "http://www.focus-news.net/news/2018/08/02/2552237/sport-arsenal-pobedi-chelsi-sled-duzpi.html", "text": "Арсенал победи Челси в Дъблин след изпълнение на дузпи в двубой от турнира International Champions Cup. Двата отбора не успяха да излъчат победител в редовното време и завършиха при равенство 1:1, след което директно се изпълняваха наказателни удари, които завършиха при резултат 6:5 за артилеристите. В предишните мачове от турнира футболистите на Унай Емери имат победа срещу Пари Сен Жермен с 5:1 и загуба след изпълнение на дузпи от Атлетико Мадрид.", "date": "2018.08.02", "title": "Спорт: Арсенал победи Челси след дузпи"}
{"url": "http://www.focus-news.net/news/2018/08/02/2552240/den-za-traur-e-obyaven-v-zlatograd-v-pamet-na-zaginaloto-13-godishno-momche.html", "text": "Със своя заповед кметът на Златоград Мирослав Янчев определи 2 август за Ден на траур в общината по повод внезапната и нелепа смърт на 13-годишния Митко Крушков. Националният флаг пред всички административни сгради ще бъде свален наполовина на носещите тела. Отменени са всички увеселителни мероприятия. \r\n„Изказвам своите най-искрени съболезнования на близките на загиналия при нелеп инцидент, за безвъзвратната загуба на невръстния човешки живот. Травмата е жестока, поднасям искрено съчувствие и морална подкрепа! Всеки от нас може да стане жертва на такава житейска несправедливост! Водачи на МПС, бъдете внимателни на пътя, улицата, където и да сте! Отнасяйте се разумно към себе си и към останалите!Поклон!Да бъде светъл пътя ти, мило дете!“, каза кметът Мирослав Янчев. Агенция „Фокус“ припомня: На 31 юли, вторник, микробус блъсна момчето на тротоар близо до пешеходна пътека, след като водачът загубил контрол над автомобила си. В сряда мярката за неотклонение на шофьора беше удължена на задържане под стража за 72 часа, а прокуратурата ще иска и постоянния му арест. \r\n56-годишният мъж ще отговаря за причиняване на смърт по непредпазливост.", "date": "2018.08.02", "title": "Ден за траур е обявен в Златоград в памет на загиналото 13-годишно момче"}
{"url": "http://www.focus-news.net/news/2018/08/02/2552231/burgas-izlozhbata-za-balgariya-s-lyubov-shte-bade-predstavena-v-galeriya-georgi-baev.html", "text": "Изложба на руски художници ще бъде представена в Галерия-музей „Георги Баев“ на бул. „Демокрация“ 6. Това съобщиха от пресцентъра на  Община Бургас . Експозицията е озаглавена „За България с любов“ и ще бъде открита от 19.00 часа. Идеята за тази изложба е провокирана от желанието за популяризиране на вечните ценности, укрепване на приятелство между хора от различни националности. \r\nВ експозицията са включени творби на Татяна Пачгина от Ижевск, Олга Рибакова от Томск, Марина Матлина от  Волгоград, Елена Удачина-Винсент от Екатеринбург и Татяна Смородина от Пермь, както и фотографии на Владимир Рибаков от Томск. \r\nИзложбата се реализира с подкрепата на Община Бургас, Генералното консулство на Руската Федерация в Русе, Почетното консулство Руската Федерация в Бургас.", "date": "2018.08.02", "title": "Бургас: Изложбата „За България с любов“ ще бъде представена в Галерия „Георги Баев“"}
{"url": "http://www.focus-news.net/news/2018/08/02/2552236/haskovo-obshtinata-organizira-chestvane-po-povod-115-godini-ot-ilindensko-preobrazhenskoto-vastanie.html", "text": "Община Хасково организира тържествен ритуал по полагане на венци и цветя и празничен концерт по повод 115 години от Илинденско-Преображенското въстание, съобщиха от  пресцентъра на Общината . Ритуалът ще се състои от 17.30 часа днес пред паметника на Незнайния воин на площад \"Свобода\". Участие ще вземат военнослужещи от Хасковския гарнизон, и Духов оркестър към Община Хасково. След ритуала е предвиден концерт с участието на Оркестър „Орион Бенд“ и Фолклорен клуб „Славяни“.", "date": "2018.08.02", "title": "Хасково: Общината организира честване по повод 115 години от Илинденско-Преображенското въстание"}
{"url": "http://www.focus-news.net/news/2018/08/02/2552220/115-godini-ot-izbuhvaneto-na-ilindensko-preobrazhenskoto-vastanie.html", "text": "Навършват се 115 години от избухването на Илинденско-Преображенското въстание – естествено продължение на опитите за политическо и духовно освобождение и обединение на българския народ. Въстанието избухва в Битолски, Солунски и Скопски революционен окръг. \r\nВ началото на януари 1903 г. в Солун е свикан конгрес на ВМОРО. На проведения в Смилево окръжен конгрес е изработен планът за въстаническите действия. Избран е ръководен щаб в състав Д. Груев, Б. Сарафов и А. Лозанчев, на който е делегирано и правото той да определи датата на въстанието. След конгреса в Смилево следва и друг конгрес, свикан в местността Петрова нива в Странджа, където е обсъден планът за въстаническите действия в Одринско и е определен съставът на бойното ядро в този район: М. Герджиков, Л. Маджаров и Ст. Икономов. Въстанието избухва на 20 юли (Илинден по стар стил) 1903 г., откъдето идва и име му. \r\nНай-напред въстанието избухва в Битолския революционен окръг. Само за няколко дни то обхваща всички населени пунктове в планинските местности на Битолска, Леринска, Костурска, Охридска и Кичевска кази (околии). Кулминационна точка на въстанието става превземането на гр. Крушово и прокламирането на Крушовската република. На 6 август същата година въстанието избухва и в Одринско. Въстаниците успяват да освободят много селища в района на Странджа планина и крайморските градове Василико и Ахтопол. Връхна точка то достига с обявяването на Странджанската република, която просъществува 26 дни. \r\nПротив въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Главният щаб на въстанието отправя бърза молба за помощ до българското правителство. Последното, предупредено от западните Велики сили за лошите последствия, които биха последвали за България при евентуална намеса, не се отзовава на отправения призив. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не успява да удържи неговия напор. Въпреки своя неуспех Илинденско-Преображенското въстание изиграва огромно значение. То показва на цялата европейска общественост, че поробеното население в Македония и Одринско не иска повече да търпи чуждестранното иго и че ще продължи и по-нататък своята борба до извоюването на националната си независимост.", "date": "2018.08.02", "title": "115 години от избухването на Илинденско-Преображенското въстание"}
{"url": "http://www.focus-news.net/news/2018/08/02/2552238/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno.html", "text": "Натоварен е трафикът на пътен възел „Качица“ и ул. „Магистрална“ във Велико Търново, предаде репортер на  Радио „Фокус” – Велико Търново . Времето е облачно, като на места има мъгла. Температурата на въздуха е 21 градуса. Интензивен е трафикът по бул. „България“, ул. „Никола Габровски“ и ул. „Васил Левски“, която е отворена за двупосочно движение. Ограничено е движението по улиците „Иван Вазов“ и „Велчо Джамджията“. Причината е ремонт на водопроводите. Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е през село Шереметя. \r\nНадежда КРЪСТЕВА", "date": "2018.08.02", "title": "Велико Търново: Движението се осъществява в една лента през прохода Твърдица – Елена от км 47 до км 48 поради пропадане на пътното платно"}
{"url": "http://www.focus-news.net/news/2018/08/02/2552243/gabrovo-dvizhenieto-v-uchastak-ot-pat-draganovtsi-gabrovo-se-osashtestvyava-v-edna-lenta-poradi-remontni-deynosti.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата на въздуха е 19°. Проходът Шипка е отворен за движение. Там остава в сила ограничение за автомобили за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018 г. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.08.02", "title": "Габрово: Движението в участък от път Драгановци – Габрово се осъществява в една лента поради ремонтни дейности"}
{"url": "http://www.focus-news.net/news/2018/08/02/2552242/denyat-2-avgust-v-svetovnata-istoriya.html", "text": "На тази дата през 1945 г. завършва работа Потсдамската конференция на страните - победителки от Втората световна война. През 1940 г. след капитулацията на Франция генерал Шарл де Гол напуска страната, започва френската съпротива. \r\nПрез 1934 г. Адолф Хитлер се провъзгласява за фюрер и получава цялата власт в страната. Открит е Беломорско-Балтийският плавателен канал (1933 г.). Построен е от 100 000 затворници. През 1930 г са създадени руските въздушно-десантни войски. Британски експедиционен корпус прави десант в Архангелск, в помощ на Бялата гвардия (1918). През 1909 г. на въоръжение в армията на САЩ е приет първият боен самолет.  \r\n2017 г.  \r\nЕксплозия на природен газ в Минеаполис, Минесота, убива двама служители. Други девет души са били ранени, седем от които са хоспитализирани. \r\n2017 г.  \r\nНови изследвания показват, че големи части на Южна Азия могат да станат необитаеми до 2100 г. поради големи нива на влажност, опасни за хората.  \r\n2016 г. \r\nКола-бомба се взривява и убива 26 души в покрайнините на Бенгази. \r\n2015 г. \r\nПети ден стотици емигранти от Африка и Близкия изток щурмуват Тунела под Ла Манш, в опити да проникнат нелегално във Великобритания. Френската полиция използва срещу нарушителите сълзотворен газ. \r\n2014 г. \r\nСпоред обявена статистика броят на загиналите палестинци от началото на израелската операция в ивицата Газа надминава 1600 души. По данни на ООН конфликтът в ивицата Газа до този момент е взел около 300 детски живота предствляващи 30% от общите жертви - 187 момчета и 109 момичета, като най-малко 203 от тях са на възраст под 12 г. \r\n2013 г. \r\nСаманта Пауър става новият представител на САЩ в ООН. \r\n2012 г. \r\nКофи Анан се оттегля като специален представител на ООН в Сирия. \r\n2011 г. \r\nИталия отзовава посланика си от Сирия. \r\n2011 г. \r\nНорвегия прекратява военните си действия в Либия. \r\n2011 г. \r\nПрезидентът на САЩ Барак Обама подписва приетия от конгреса закон за държавния дълг, предотвратявайки по този начин технически дефолт на страната. За последните две години 2,8 трлн. долара бюджетен дефицит на САЩ е повече отколкото за предните десет години. \r\n2006 г. \r\nФинландия депозира при италианското правителство ратифицирания от нея договор за присъединяване на България – Румъния към ЕС. \r\n2006 г. \r\nНай-дълго управлявалият лидер на Куба Фидел Кастро претърпява успешна стомашна операция. Преди да постъпи в болницата за извършване на операцията 79-годишният държавен ръководител упълномощава брат си - Раул (на снимката) да поеме част от задълженията, свързани с управлението на Куба. Това провокира сред световната общественост въпросът какво се случва с Куба след ерата на Кастро. Всеобщото мнение е, че каквото и да се случи с Кастро - управлението на Куба ще бъде поверено на неговия брат - Раул. Експертите оценяват Раул като по-прагматичен от по-големия си брат, но считат че не притежава дори наполовина нито харизматичното му излъчване, нито умението за общуване, но и не изключват Раул да направи неочакваното и да започне един предстоящ и истински преход в Куба. \r\n2004 г. \r\nЗапочва проектът за Уикипедия на астурски език \r\n1990 г. \r\nЗапочва окупацията на Кувейт от Ирак, която довежда до намеса на войски на ООН, които след по-малко от шест месеца принуждават иракският президент Саддам Хюсеин да признае поражението си и да изтегли войските си. \r\n1946 г. \r\nОснована е Световната федерация на асоциациите за съдействие на ООН /1946 г./. Това е неправителствена организация, която обединява националните организации на над 80 държави. \r\n1945 г. \r\nВ Потсдам завършва работата си последната международна конференция на страните победителки във Втората световна война. Потсдамската конференция на ръководителите на СССР, САЩ и Великобритания започва на 17 юли 1945 г. В нея участват Чърчил (заменен от Клемент Атли), Хари Труман и Сталин. Решено е мирните договори със сателитите да се подготвят от Съвета на министрите на външните работи (СМВнР) на СССР, САЩ, Великобритания, Франция и Китай, а мирните договори да се подпишат само с признати демократични правителства. Решават се най-важните международни въпроси, възникнали след Втората световна война. Вземат се решения за демилитаризация, денацификация и за демократично преустройство на Германия, победена във Втора световна война. Съгласувани са въпросите за Контролния съвет като висш орган на властта на съюзните държави по време на окупацията на Германия, за репарациите, за западните граници на Полша, за предаване на Кьонигсберг (Калининград) с околната територия на СССР и др. Германия губи 25 % от териториите си. \r\n1940 г. \r\nСлед капитулацията на Франция генерал Шарл де Гол напуска страната. Започва френската съпротива. \r\n1939 г. \r\nАлберт Айнщайн, разтревожен, че германските учени разработват мощна атомна бомба, използвайки уран, пише на президента Рузвелт с настояване да разреши започване на атомни проекти. Алберт Айнщайн е роден в Улм, Германия, на 14 март 1879 г. На 15-годишна възраст той напуска училище. През 1896 г. влиза в Политехническия институт в Цюрих, Швейцария. При завършването му през 1900 г., поради неразбирателство с професорите си, той не се сдобива с университетско място. През 1901 г. получава швейцарско поданство. Две години по-късно след множество разочарования получава работа в Швейцарското бюро за патенти в Берн. През 1905 г. открива теорията на относителността. Той напуска Бюрото за патенти през 1909 г. През 1914 г. става редовен член на Кралската пруска академия на науките в Берлин. През 1914 г. Айнщайн излага своя основен труд - общата теория на относителността. Пет години след това става световноизвестен с практическото й потвърждаване. През 1921 г. получава Нобелова награда за физика. По-късно се премества в Съединените щати \r\nи постъпва във факултета на новооснования Институт за съвременни проучвания в Принстън, Ню Джърси, където остава до края на живота си. Умира на 18 април 1955 г. \r\n1934 г. \r\nСлед смъртта на германския президент Хинденбург, Адолф Хитлер се самопровъзгласява за фюрер и получава цялата власт в страната. Адолф Хитлер е германски политик, един от създателите на Националсоциалистическата Германска работническа партия . В периода 1933 г. - 1934 г. той е министър-председател на Германия, а в годините между 1934 г. - 1945 г. е министър-председател и държавен глава. Обявен е за главен военен престъпник след Втората световна война. През 1913 г. се преселва в Мюнхен. Участва в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партията начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила, Хитлер създава въоръжените SS (Schutzt Stafel - охраняващи) отряди през 1925 г. За борба с бойните групи на комунистите създава щурмовите отряди SA (Sturm Abteilung) през 1921 г., които са унищожени през т. нар. нощ на “дългите ножове” (30 юни 1934 г.). Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург, Хитлер се обявява за държавен глава като “фюрер и райхсканцлер”. Обявява всички политически партии, организации и профсъюзи извън закона и конфискува имуществото им. Остават само Националсоциалистическата партия и създадените държавен синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива. \r\n1933 г. \r\nОткрит е Беломорско-Балтийският плавателен канал. Построен е от 100 000 затворници. \r\n1930 г. \r\nСъздадени са руските въздушно-десантни войски. \r\n1923 г. \r\nИзлиза протокол за пълно сливане на демократи и радикали в единна партия Съюз на демокрацията. \r\n1918 г. \r\nБритански експедиционен корпус прави десант в Архангелск, в помощ на Бялата гвардия. \r\n1917 г. \r\nГенерал Радко Димитриев напуска руската армия поради избухналата революция. Радко Димитриев е военен деец и генерал от пехотата. Роден в с. Градец, Сливенско. Взема участие в националноосвободителните борби на българския народ. Включва се като доброволец в Руско-турската освободителна война от 1877–1878 г., а след Освобождението завършва Военното училище в София и Академията на Генералния щаб в Русия. Завръща се в България и става офицер в милицията на Източна Румелия. Участва в обявяването на Съединението на Източна Румелия с Княжество България през 1885 г., а по време на Сръбско-българската война от 1885 г. е помощник началник-щаб на Западния корпус. Димитриев е сред организаторите на детронацията на княз Александър I Батенберг (август 1886 г.). След неуспеха й емигрира в Русия. Завръща се в България след 11 години и се включва във военното управление на страната, като началник-щаб на армия (1904–1907 г.) и началник на трета Военноинспекционна област (1907–1912 г.). По време на Балканската война от 1912–1913 г. е командир на Трета българска армия, а по време на Междусъюзническата война от 1913 г. е помощник-главнокомандващ Действащата армия. След войната е изпратен като пълномощен министър в Русия. Поради несъгласие с управляващите среди по отношение ориентацията на България в годините на Първата световна война от 1914–1918 г. си подава оставката и постъпва на военна служба в руската армия. Разстрелян е при метеж на есери и меншевики във Владикавказ. \r\n1909 г. \r\nНа въоръжение в армията на САЩ е приет първият боен самолет. \r\n1878 г. \r\nНа 30 юли и на 2 август излизат журнални постановления на Съвета на управлението на руския императорски комисар, които признават правото на мюсюлманските бежанци да се завърнат невъоръжени и да възстановят собствеността си. Това обаче не важи за черкезите и извършилите престъпления против християните. Собствеността трябва да се докаже по съдебен ред чрез тапии или освидетелстване. Започва узаконяване преминаването на поземлената собственост в ръцете на българите( аграрен преврат). \r\n1876 г. \r\nПо време на игра на покер в Дакота е убит легендарният военен разузнавач Дивия Бил. \r\n1870 г. \r\nОткрито е лондонското метро - най-старото в света. \r\n1824 г. \r\nВ Ню Йорк е открито Петю авеню, което става място на най-скъпите и изискани магазини в Манхатън. \r\n1802 г. \r\nНаполеон Бонапарт е обявен от френския Сенат за пожизнен консул на Франция, което му дава правото да посочва своя наследник. Наполеон Бонапарт е френски император. Роден е през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, завзет от англичаните. Френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия в битката при Аустерлиц и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на две зони на влияние – френска и руска. През 1808-1811 г. той предприема поход за завоюване и окупиране на Испания, а през 1809 г. побеждава Австрия. През 1812 г. Наполеон предприема несполучлив поход в Русия, но е принуден да отстъпи и се връща обратно във Франция. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната. Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n1769 г. \r\nИспанският капитан от армията Гаспар де Портола и монахът - францисканец  Хуан Креспи основават Лос Анджелис. \r\n1560 г. \r\nРуската кавалерия разгромява рицарите от Ливонския орден в битката при Ермес. \r\n1552 г. \r\nДоговорът от Пасау дава религиозна свобода на всички протестанти, живеещи в Германия. \r\n257 г. \r\nРимският Папа Св. Стефан I напуска папския престол, който заема от 12 май 254 г. Той е един от първите папи, които императивно се намесват в делата на други църкви. Влиза в остър спор с картагенския епископ Киприан за кръщението на еретиците. Подкрепян от църквите в Африка, Сирия и Мала Азия, Киприан настоява, че кръщението на еретиците не е действително и при влизането си в Църквата, те трябва да бъдат кръщавани повторно. Папата, подкрепян от църквите в Александрия и Палестина, приема кръщението на еретиците за действително и ги приема в общение само след опрощаване на греховете чрез ръкополагане. Заплашва епископите в Мала Азия със спиране на общението, ако не утвърдят римската практика. Опит за помирение на двете страни прави св. Дионисий, епископ на Александрия. Спорът заглъхва от само себе си след смъртта на папата. \r\n216 г. пр. Хр.  \r\nKартагенската армия, начело с Анибал, разбива при Кана 80-хилядната армия на Рим. Това е най-тежкото поражение на римската армия в цялата й история. В сражението армията на Картаген изгубва 5700 войници, а римляните - около 50 000 души. Тактическият план на Анибал и до днес се изучава във всички военни академии като класически образец На тази дата са родени: \r\n1934 г. \r\nРоден е Валерий Биковски - руски летец космонавт. От 14 до 19 юни 1963 г. лети на \"Восток - 5\". Полетът продължава 119 ч. Космическият кораб извършва 81 обиколки около Земята, като изминава 3,3 млн. км. На 16 юни 1963 г. излита и \"Восток - 6\", пилотиран от В. В. Николаева-Терешкова. Двата полета се осъществяват едновременно. \r\n1932 г. \r\nРоден е Питър О’Тул - английски актьор от ирландски произход. На 12 години напуска училище и започва работа. Следва в Кралската академия за драматично изкуство, играе в различни английски театри и на Бродуей. Бързо се издига във филмовия свят. Участва във филмите \"Отвлеченият\" (1959 г.), \"Белите сенки\" (1960 г.), \"Невинните диваци\" (1960 г.), \"Лорънс Арабски\" (1962 г.), \"Томас Бекет\" (1964 г.), \"Лорд Джим\" (1965 г.), \"Библията\" (1965 г.), \"Как да откраднем милион?\" (1966 г.), \"Нощта на генералите\" (1966 г.), \"Екатерина Велика\" (1967 г.), \"Лъвът през зимата\" (1968 г.), \"Да накладеш огъня\" (тв, 1969 г.), \"Войната на Мърфи\" (1971 г.), \"Човекът от Ла Манча\" (1972 г.), \"Управляващата класа\" (1973 г.), \"Петкан\" (1974 г.), \"Розовата пъпка\" (1975 г.), \"Фокстрот\" (1976 г.), \"Зората на Зулу\" (1979 г.), \"Калигула\" (1980 г.), \"Живот на карта\" (1980 г.), \"Моята последна година\" (1982 г.), \"Пигмалион\" (тв, 1983 г.), \"Последният император\" (1987 г.), \"Височайши духове\" (1988 г.), \"Дъщерята на Ребека\" (1991 г.), \"Един добър човек сред другите\" (1993 г.), \"Пътешествията на Гъливер\" (1996 г.), \"Истинска история\" (1997 г.), \"Фантоми\" (1998 г.), \"Историята на отец Дамиен\" (1999 г.), \"Последната завеса\" (2001 г.). \r\n1892 г. \r\nРоден е Джак Уорнър - американски филмов продуцент, съосновател с брат си Хари на филмовата компания “Warner Brothers Pictures” и неин президент от 1956 г. \r\n1865 г. \r\nРоден е американският изследовател Матю Хенсън (1865 - 1940). През 1909 г. заедно с Робърт Пири за първи път достигат Северния полюс. \r\n1842 г. \r\nРоден е Алфред Рамбо - френски историк. През 1897 г. става член на Академията на обществените науки. От 1881 г. е професор по нова история в Сорбоната. В периода 1895-1903 г. е сенатор, а от 1896 г. до 1898 г. - министър на народното образование и изкуствата . Специализира руска история в Русия. Автор е на трудове върху френско-руските и френско-германските отношения. Заедно с Е. Лавис е редактор и един от авторите на многотомната \"Обща история от IV в. до наши дни\" (1-12 т., 1893-1901 г.). Негови трудове са и \"Византийската империя през Х в.\" (в която е отделено място и за средновековна България), \"Константин Багренородни\", \"Епична Русия\", \"История на Френската революция\" и др. Умира на 10 ноември 1905 г. На тази дата умират: \r\n1945 г. \r\nУмира Пиетро Маскани - италиански композитор. Роден е на 7 декември 1863 г. в Ливорно. Възпитаник е на Миланската консерватория, където е ученик на Понкиели и на Саладино. След като дирижира оркестрите на различни малки италиански сцени, става директор на музикалния музей “Личео Росини” в Пезаро (1895-1902 г.). Неговата опера “Селска чест” е представена в Рим през 1890 г. Автор е на оперите “Ирис” (1898 г.), “Паризина” (1913 г.), “Малкият Марат” (1921 г.) и др., на оперети, произведения за оркестър, филмова музика. Маскани е един от основоположниците на оперния веризъм. \r\n1934 г. \r\nУмира Паул фон Бенекендорф унд фон Хинденбург - немски генерал, политик. Роден е на 2 октомври 1847 г. Като млад офицер участва във Френско-пруската война (1870-1871 г.). От 1903 г. е главнокомандващ армия. През 1911 г. е пенсиониран. След избухването на Първата световна война отново е зачислен във войската, назначен е за главнокомандващ на съсредоточената в Източна Прусия осма армия. Заедно с ген. Ерих Лудендорф (началник на неговия Генщаб) разбива и унищожава настъпващите руските войски край Таненберг и Мазурските езера. Победите на фон Хинденбург се митологизират от германската преса и помагат за израстването му в кариерата. В края на август 1916 г. той оглавява Върховното военно командване, а ген. Лудендорф е назначен за първи интендант. С решителни мерки двамата военачалници издигат властта си над контрола на имперското правителство и кайзера. В началото на ноември 1918 г., за да спаси монархията в Германия фон Хинденбург съветва Вилхелм II да напусне страната, а самият той предлага услугите си на новосформираното правителство за разгрома на революционното брожение в империята и за мирното завръщане на фронтовите войски в родината. След смъртта на президента Фр. Еберт кандидатурата му за овакантения пост е издигната от десните партии и на проведените през 1925 г. избори с 14,6 срещу 13,7 млн. гласа побеждава кандидата на т. нар. Ваймарска коалиция центриста В. Макс. Като президент въпреки многократно декларираните си монархически убеждения коректно спазва в началото на мандата конституцията. Без запитване до Райхстага през март 1930 г. назначава за канцлер водача на центристите Х. Брюнинг и поставя началото на разпада на парламентарната система и установяване на президентски режим в Германия. В съперничество с А. Хитлер и други политици печели президентските избори през пролетта на 1932 г. и получава втори мандат. Подкрепен е от центристките партии и от социалдемократите, докато Германската национална и националистическа партии гласуват за Хитлер. След изборите утвърждава президентския режим на управление и за по-малко от една година сменя трима канцлера (на 1 юни 1932 г. канцлер Брюнинг е сменен от Фр. фон Папен, който сдава властта на 3 декември на ген. К. фон Шлайхер, а на 30 януари 1933 г. за райхсканцлер е назначен А. Хитлер). След като фон Хинденбург умира, Хитлер приема функциите на държавен глава. \r\n1923 г. \r\nУмира Уорън Хардинг - американски политик и 29-и президент (1921-1923 г.) на САЩ от листата на Републиканската партия. Вътрешната политика на президентството му е подчинена на монополите и се характеризира с разрастване на корупцията и обогатяване на търговците и спекулантите. Провежда политика на експанзия в Далечния изток и Латинска Америка. \r\nРоден е на 2 ноември 1865 г. в Корсика, днес Блуминг Гроу, Охайо. \r\n1922 г. \r\nУмира Александър Греъм Бел – американски физик и физиолог, шотландец по произход, професор. През 1876 г. изобретява телефона. Той е създател на фотофона, графофона и един от ранните прототипи на грамофона. \r\n1921 г. \r\nУмира Енрико Карузо. Той е италианският певец, тенор. Роден е на 25 февруари 1873 г. в Неапол. Като дете пее в църковен хор. Започва да учи пеене от 1891 г. при музикалния педагог Г. Верджине. Дебютира в Неаполския театър “Нуово” през 1894 г. , след което пее в много италиански оперни театри (1894-1898 г.). Солист е в Миланската “Ла Скала” (1900-1901 г.), солист на нюйоркския театър “Метрополитен опера” (1903-1920 г.). Един от най-известните певци в света. Изпълнява всякакви тенорови партии - от лирични до трагични: Херцога, Манрико, Радамес (“Риголето”, “Трубадур”, “Аида” от Верди), Неморино (“Любовен елексир” от Доницети), Фауст (“Мефистофел” от Бойто), Канио (“Палячи” от Леонкавало), Туриду (“Селска чест” на Маскани), Рудолф, Каварадоси, де Грийо (“Бохеми”, “Тоска”, “Манон Леско” от Пучини), Дон Хозе (“Кармен” от Бизе), Лионел (“Марта” от Фр. фон Флотов). \r\n1823 г. \r\nУмира Лазар Карно - граф и пер, френски държавник и военен деец, инженер, математик. Роден е на 13 май 1753 г. в Ноле. По време на Великата френска революция е член на Комитета за обществено спасение. Организатор на републиканската армия. През 1795 г. става член на Директорията. Министър е на войната през 1800 г. и министър на вътрешните работи през 100-те дни на Наполеон. \r\n1819 г. \r\nУмира създателят на първата парна машина Джеймс Уат (1736 - 1819). \r\n1788 г. \r\nУмира Томас Гейнсбъроу - английски живописец и график. Той е роден на 14 май 1727 г. в Садбъри, Съфолк. Смята се за най-големия (заедно с Дж. Рейнолдс) английски майстор на портрета от ХVIII в. Негови творби са \"Синьото момче\"( 1770 г.) , портрет на херцогиня де Бофорт, (около 1770 г.), \"Пердита\", (1781 г.) и др. \r\n1589 г. \r\nУмира Анри III - френски крал от 1574 г., последният представител на династията Валоа. Той е роден на 19 февруари 1551 г. във Фонтенбло Избран е за крал на Полша и за велик княз на Литва през 1573 г. След смъртта на брат си - френския крал Шарл IХ, се завръща във Франция, за да заеме престола. Бори се срещу хугенотите и срещу представителите на Католическата лига. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.02", "title": "Денят 2 август в световната история"}
{"url": "http://www.focus-news.net/news/2018/08/02/2552245/pazardzhik-povishena-e-opasnostta-ot-padashti-kamani-po-patishtata-peshtera-shiroka-polyana-varvara-gara-kostandovo-i-belovo-yundola.html", "text": "Натоварено е движението по главните пътища на областта. Това съобщи за  Радио „Фокус“ - Пазарджик  дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.02", "title": "Пазарджик: Повишена е опасността от падащи камъни по пътищата Пещера – Широка поляна, Варвара – Гара Костандово и Белово – Юндола"}
{"url": "http://www.focus-news.net/news/2018/08/02/2552241/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани. Това съобщиха от пресцентъра на  ПП ГЕРБ . Днес общинските съветници от ГЕРБ в Пловдив ще проведат приемни с гражданите, както следва: \r\nПетър Попов - от 17.30 до 19.00 часа в офиса на ГЕРБ в район „Западен” на ул. „Царевец” №9;  \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. „Царевец” №9;  \r\nДамян Петров - от 17.30 до 19.00 часа в офиса на ГЕРБ в район „Западен” на ул. „Царевец” №9;  \r\nГошо Къчков - от 17.30 до 19.00 часа в офиса на ГЕРБ в район „Северен” на бул. „Марица” №91;  \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. „Коста Паница” №5;  \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” №1А.", "date": "2018.08.02", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/08/02/2552244/plovdiv-povishena-e-opasnostta-ot-obrazuvaneto-na-svlachishta-po-patishtata-bachkovo-narechenski-bani-krichim-devin-i-yugovo-laki.html", "text": "Натоварено е движението по участъка на автомагистрала „Тракия“ на територията на областта. Това съобщиха за  Радио „Фокус“ – Пловдив  от Областното пътно управление. Интензивен е трафикът и по пътищата Пловдив - Карлово и Пловдив - Асеновград - Смолян. Пътищата на територията на областта са предимно мокри и хлъзгави. Заради валежите от дъжд е повишена е опасността от образуването на свлачища и срутища по направленията Бачково - Нареченски бани, Кричим - Девин и Югово - Лъки. От Областното пътно управление призовават водачите да бъдат особено бдителни, преминавайки по посочените пътни участъци. Остава ограничено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Все още е забранено движението за МПС над 5 тона по пътя Плодовитово - Първомай - Асеновград при км 6 поради намален габарит на пътното платно на стоманения мост на река Марица. Обходният маршрут е през път ІІ-66 Стара Загора - Поповица и път І-8 София - Пловдив - Свиленград. До 15 септември движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно поради ремонтни дейности. До 30 септември движението по пътя Югово - Лъки ще се осъществява в една лента поради пропадане на част от пътното платно. Преминаването в проблемния участък се регулира с пътни знаци. \r\nДвижението на територията на град Пловдив също е натоварено към този час на деня. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Руски“, Васил Априлов“, „Пещерско шосе“ и „Източен“. Пътищата на територията на града са предимно мокри, но нормално проходими. Призовават се водачите да шофират с повишено внимание и съобразена скорост, за да не се създават предпоставки за възникване на пътни инциденти. \r\nТони МИХАЙЛОВ", "date": "2018.08.02", "title": "Пловдив: Повишена е опасността от образуването на свлачища по пътищата Бачково - Нареченски бани, Кричим - Девин и Югово - Лъки"}
{"url": "http://www.focus-news.net/news/2018/08/02/2552248/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света Литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус” . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2018.08.02", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/08/02/2552247/pregled-na-osnovnite-temi-v-burgaskiya-pechat.html", "text": "„Нови жители на Бургас не искат улица в „Меден Рудник“ е заглавие от първа страница в днешния брой на бургаския ежедневник  „Черноморски фар“ . Жители на два блока отказаха улица. Преди два дни жителите на два блока входираха подписка, с която заявяват нежеланието си част от нова улица да преминава край домовете им. Парадоксалното е, че преди година от същите тези сгради постъпи жалба, че от построяването им до днес живеещите там газят в кал и прах. Община Бургас обмисля пренасочването на средствата към други благоустройствени дейности в града. „Дядо Никола отпразнува 100 години“ е друго заглавие от първа страница в днешния брой. 100 години отпразнува в пенсионерския клуб на пристанището дядо Никола Мечев от Бургас. Да уважи рожденика дойде лично Димитър Николов. „Пиян мераклия отнесе 100 лева глоба за задявка“ е друго водещо заглавие. Магазинерка не отговаряла на повика му за близост. 100 лева глоба отнесъл пиян мераклия от айтоското село Черноград, за това, че обиждал и нападнал магазинерка в селото. Глобата е наложена от органите на реда, пояснява статията. \r\n„Тема на деня“ в изданието е „Промени при изпитите след седми клас“. Учениците, които ще са 7-ми клас през предстоящата учебна година, са първият випуск, който е обучаван по новите програми и за който важи в сила регламентът, според който външното оценяване измерва знанията в целия прогимназиален етап. „Валери Симеонов отново се захвана със съдебната власт“ и „Игрище ще радва жителите на Ясна поляна“ са още заглавия на ежедневника.", "date": "2018.08.02", "title": "Преглед на основните теми в бургаския печат"}
{"url": "http://www.focus-news.net/news/2018/08/02/2552246/politicoeu-rusiya-se-yadosa-ot-novite-sanktsii-na-evropeyskiya-sayuz-sreshtu-shest-kompanii.html", "text": "Русия се ядоса в сряда, след като Европейският съюз наложи санкции на компании, участвали в строежа на Кримския мост, свързващ Таман с Керч на наскоро възвърнатия в състава на Руската Федерация Кримски полуостров, пише  европейската редакция на електронното издание Politico . \r\nСъветът на ЕС във вторник добави шест компании в санкционния списък заради тяхното участие в строежа на най-дългия европейски мост. \r\n„Чрез техните действия те допринесоха за консолидирането на руския контрол върху незаконно анексирания Кримски полуостров, което още повече подрива териториалния интегритет, суверенитета и независимостта на Украйна“, заявиха от Съвета чрез съобщение. \r\nСега активите на санкционираните компании в ЕС ще бъдат замразени, а европейските граждани и компании не могат да позволят на предприятията да използват своите средства. \r\nПопадналите под ограничителните мерки компании са: Институт Гипстроймост, фирмата, изготвила проекта за моста. ПДСЦ Мостотрест, която отговаря за поддръжката на моста, ДСЦ Пристанище Залив, която строи железопътната линия по моста, Стройгазмонтаж, основната строителна компания, участвала в изграждането на съоръжението и нейната дъщерна компания Стройгазмонтаж-Мост, а последната е ВАД, построила пътното платно над моста, както и подходните пътища. \r\nСтройгазмонтаж е собственост на Аркадий Ротернберг, един от близките на Владимир Путин, който вече е в санкционния списък заради предполагаемата му роля в руската интервенция в Украйна, пише изданието. \r\nОбщо, 44 компании и 155 лица са санкционирани от ЕС във връзка с присъединяването на Крим. През юли към списъкът бяха добавени нови лица и фирми. \r\nВ изявление от сряда, Министерството на външните работи на Русия определи ограничителните мерки срещу шестте компании като „окаяни“. \r\n„Очевидно, свободният избор, който кримчаните направиха да се завърнат в Русия тревожи Европейския съюз“, смятат от ведомството. „Може ли да има някакво алтернативно обяснение на факта, че след 2016 година европейския санкционен списък се разширява с добавянето на почти изцяло само руски граждани и организации, които по един или друг начин са участвали в успешното демократическо развитие на Крим и Севастопол в рамките на Руската Федерация?“ \r\nОсвен това от министерството обвиниха Брюксел, че се бърка „за пореден път във вътрешните работи“ на Русия и обвини Украйна и ЕС в опит да изолират Крим след референдума през март 2014 година. „Никой не трябва да се учудва, че гражданите на Крим избраха... да свържат бъдещето си с Русия“, заявиха още от Министерството на външните работи на Русия. \r\nПревод и редакция:", "date": "2018.08.02", "title": "Politico.eu: Русия се ядоса от новите санкции на Европейския съюз срещу шест компании"}
{"url": "http://www.focus-news.net/news/2018/08/02/2552250/veliko-tarnovo-nad-400-kolektiva-shte-vzemat-uchastie-v-osmoto-izdanie-na-natsionalniya-folkloren-festival-folkloren-izvor-v-selo-tsarevets.html", "text": "От днес до 5 август в свищовското село Царевец ще се проведе осмото издание на Националния фолклорен фестивал „Фолклорен извор“, съобщиха от пресцентъра на  Община Свищов . Организаторите и тази година могат да се похвалят с повече от 5 хиляди участници и над 400 колектива. В тазгодишното издание на фестивала изключително сериозно участие са заявили ученици от професионалните училища за фолклор в Котел, Широка лъка, Варна, София, Бургас и др. Желанието на все повече млади хора да станат част от фолклорното събитие е изключително радостно и много показателно за младия дух на фестивала и неговата популярност сред професионалните среди. НФФ „Фолклорен извор“ е фестивал с конкурсен характер, в който участниците се оценяват от професионално жури в състав: председател Юлия Цанкова – фолклорист, преподавател и дългогодишен автор на радио програми и водещ; д-р Силва Хачерян – началник отдел „Международно сътрудничество и регионални дейности” в Министерството на културата; проф. Елена Кутева – директор на Държавен фолклорен ансамбъл „Филип Кутев“; Гуна Иванова – народна певица; Даниел Спасов – народен певец, автор, продуцент и водещ на телевизионни предавания; Димитър Манов – хореограф и Генчо Генчев – председател на фестивала и кмет на Община Свищов. \r\nФолклорният фестивал се организира под егидата на Министерството на културата и е част от културния календар на Община Свищов. Всяка година, в началото на месец август Свищов се радва на хиляди посетители, дошли като туристи или участници на НФФ „Фолклорен извор“. Четирите фестивални дни допринасят за един особен колорит и усещане за богатството на българския фолклор чрез музика, песни и танци. По традиция всяка от фестивалните вечери завършва с концерт на утвърдени и популярни състави, и изпълнители, който организаторите подаряват на своите гости. Предстоящото издание на Национален фолклорен фестивал „Фолклорен извор“ ще предложи на публиката силно международно присъствие. Още в първия фестивален ден на сцената ще се представят артистите от ансамбъл „Мерани“ Тбилиси, Грузия. Техния концерт ще се състои след приключването на конкурсната програма след 20.30 часа в летния театър на село Царевец. Ансамбълът ще представи невероятно атрактивния грузински фолклор, с което ще постави началото на поредицата от вечерни концерти. През четирите дни специални гости ще бъдат още солистите от вокалния ансамбъл „Мистерия на българските гласове“, ансамбъл „Пирин“, състави от Русия и Коста Рика, както и певицата Нелина, която ще закрие осмото издание на НФФ „Фолклорен извор“. \r\nПовече за НФФ „Фолклорен извор“ 2018 е достъпна на официалния сайт на Фестивала: www.folklorenizvor.com.", "date": "2018.08.02", "title": "Велико Търново: Над 400 колектива ще вземат участие в осмото издание на Националния фолклорен фестивал „Фолклорен извор“ в село Царевец"}
{"url": "http://www.focus-news.net/news/2018/08/02/2552253/the-local-germaniya-edin-ot-vseki-chetiri-grazhdani-na-germaniya-e-s-chuzhdestranen-proizhod.html", "text": "Малко под една четвърт от гражданите на Германия има чуждестранен произход, което е с 4,4% повече от същия период на миналата година, пише  германската редакция на електронното издание The Local , като се позовава на статистически данни, публикувани от правителството на страната. \r\nДанните, публикувани от destatis в сряда, показват, че около 19,3 милиона от населението на Германия има мигрантски корени през 2017 година. Броят им е рекорден, отбелязва медията. \r\nСмята се, че човек има мигрантски произход ако най-малко един от родителите му е роден без германско гражданство. \r\nПетра Бендел, преподавател по политически науки в Университета Ерланген, заяви, че основният фактор за растежа на чуждестранната популация е вътрешноевропейската имиграция, след две години, в които мигрантите са били мнозинството от новопристигналите. \r\n„Германия има нужда от имигранти заради демографските промени, които са налице“, отбеляза тя. \r\nОт 19,3 милиона души с чуждестранен произход, 14% са с турски корени, 11% с полски и 7% с руски. \r\nЗа първи път в този микроцензус се разглежда и статистиката за това, кой е основният език, който се говори в германските домове. Съгласно статистическите данни, 10% от 24-те милиона отделни домакинства в страната говорят на език, различен от немския. \r\nСпоред Бендел е важно германците да се научат да приемат хора с различен етнос от техния, като нещо повече от „германци само по паспорт“. \r\nПревод и редакция:", "date": "2018.08.02", "title": "The Local (Германия): Един от всеки  четири граждани на Германия е с чуждестранен произход"}
{"url": "http://www.focus-news.net/news/2018/08/02/2552254/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo.html", "text": "Интензивен е трафикът в централната градска част в Шумен, на входно- изходните пунктове, както и в посока индустриалната зона на града, репортер на  Радио „Фокус“ - Шумен . Светофарните уредби функционират без промяна. Интензивен е трафикът по републиканските пътища в посока Русе и Бургас, както и по автомагистрала „Хемус“. Стационарна камера за контрол на скоростта е разположена в близост до бензиностанцията в района на 7-ми км на главен път – София- Варна, край Шумен. Сред натоварените и рискови участъци по трасето са кръговото кръстовище на 7-ми км и кръстовището за кв. \"Макак\". Върбишки проход е затворен, а по пътя Радко Димитриево - Друмево е в сила забраната за движение на товарни автомобили над 10 тона, обходът е Шумен - Овчарово - Друмево. \r\nИвелина ИВАНОВА", "date": "2018.08.02", "title": "Шумен: Забранено е движението на товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2018/08/02/2552252/burgas-stefan-diomov-shte-predstavi-v-grada-fotoizlozhba-za-magiyata-na-fiordite-i-kinopateshestvie-do-severnite-strani.html", "text": "Стефан Димов и приятели ще представят фотоизложба за магията на фиордите и споделено кинопътешествие до северните страни. Това съобщиха от  пресцентъра на Община Бургас . От 20.30 часа днес на лятна сцена \"Охлюва\" ще бъде открита четвъртата самостоятелна фотоизложба на маестрото, вдъхновена от неговите пътувания по света. Този път фокусът е върху величествената Скандинавия. \r\nПо случай откриването на фотоизложбата, която ще бъде подредена на алеята между лятна сцена \"Охлюва\" и КЦ \"Морско казино\", ще бъде представен и филмът \"Магията на фиордите\". Самият Стефан Диомов ще говори за АВВА, Едвард Григ и \"Тоника\". Публиката ще чуе песни в изпълнение на \"Петте сезона\", както и интересните разкази на Георги Тошев, автор на предаването \"Непознатите\". Входът е свободен.", "date": "2018.08.02", "title": "Бургас: Стефан Диомов ще представи в града фотоизложба за магията на фиордите и кинопътешествие до северните страни"}
{"url": "http://www.focus-news.net/news/2018/08/02/2552256/pregled-na-osnovnite-temi-vav-varnenskiya-pechat.html", "text": "„Жътвата в региона завършва с реколта от 648 930 тона зърно“ е водещо заглавие в днешния брой на варненския вестник  „Черно море“ . Жътвената кампания в Добричкия регион завършва с реколта от 648 930 тона зърно, съобщават от областната дирекция „Земеделие“. Над 98% от 1 200 000 декара с пшеница са ожънати. Кампанията не е приключила само в отделни полета край Балчик и Тервел. „На карагьоз, сафрид и хамсия се радват рибарите във Варна“ е друга тема в изданието. Всеки ден край колоните на варненския Аспарухов мост десетки риболовци опитват късмета си. По техни думи излиза дребничък карагьоз, който е по-познат като „харип“ или „малка дунавска скумрия“. „Почти няма нарушения при атракционните корабчета по Северното Черноморие“, информира изданието днес. Към момента регистрираните корабчета за сезонен превоз на хора по Северното Черноморие от Шабла до Обзор са 49. Засега няма констатирани фрапантни нарушения. Това съобщи за ǍТА главният инспектор от „Морска администрация“ във Варна Миглена Тодорова, която участва в проверка в курортен комплекс Камчия. Тя уточни, че засега са съставени два акта за нарушения и седем фиша за маловажни случаи – неправилно водене на дневник и неносене на документи на борда на кораба. „С дефиле откриха 27-ия международен фолклорен фестивал“, четем още в броя. 27-ият международен фолклорен фестивал бе открит с дефиле в центъра на града и концерт в Летния театър. Над 400 участници от 9 държави се включват в тазгодишното издание. Проявата започна на 31 юли и ще продължи до 4 август. Представители на някои от ансамблите по традиция гостуваха в сградата на община Варна. „Ǎлагодаря ви още веднъж, че внасяте толкова свежо настроение и колорит в лятна Варна, каза при посрещането им кметът Иван Портних. – Искрено вярвам, че във ваше лице нашият град ще има завинаги верни и добри приятели“, каза още кметът. „Приключи ремонтът на пътя Варна – Добрич“, информира вестникът. 15.5 км от пътя Варна - Добрич. Със средства от Европейския фонд за регионално развитие се ремонтират близо 30 км от второкласния път, които са разделени в два участъка. Отсечките са с нова асфалтова настилка, маркировка и знаци. За доброто отводняване на пътя са изградени нови облицовани окопи и дренажна система.", "date": "2018.08.02", "title": "Преглед на основните теми във варненския печат"}
{"url": "http://www.focus-news.net/news/2018/08/02/2552249/dobrich-kmetat-yordan-yordanov-i-rakovodstvoto-na-fk-dobrudzha-shte-predstavyat-logoto-i-yubileynata-flanelka-po-povod-100-godishninata-na-kluba.html", "text": "На съвместна пресконференция кметът на Добрич Йордан Йорданов и ръководството на ФК „Добруджа“ ще представят логото и юбилейната фланелка по повод 100-годишнината на клуба. Това съобщиха от пресцентъра на  Община град Добрич . Ще бъдат представени и спонсорите. Пресконференцията ще се състои от 10.00 часа днес в Бизнес залата на Община Добрич (първи етаж).", "date": "2018.08.02", "title": "Добрич: Кметът Йордан Йорданов и ръководството на ФК „Добруджа“ ще представят логото и юбилейната фланелка по повод 100-годишнината на клуба"}
{"url": "http://www.focus-news.net/news/2018/08/02/2552255/kyustendil-s-podnasyane-na-ventsi-i-tsvetya-na-pametnika-na-todor-aleksandrov-shte-badat-otbelyazani-115-godini-ot-ilindensko-preobrazhenskoto-vastanie.html", "text": "С поднасяне на венци и цветя на паметника на Тодор Александров ще бъдат отбелязани 115 години от Илинденско-Преображенското въстание. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие в Община Кюстендил. Отбелязването на годишнината ще започне от 11.00 часа пред паметника на Тодор Александров в града. Предвидено е слово, посветено на Илинденско-Преображенското въстание, както и поднасяне на венци и цветя на паметния знак. От 19.30 часа на Арката на площад „Велбъжд” ще се състои празничен концерт на народният изпълнител Юри Крумов. С решение на Общинския съвет 2 август е обявен за официален празник на Кюстендил. \r\nВенцеслав ИЛЧЕВ", "date": "2018.08.02", "title": "Кюстендил: С поднасяне на венци и цветя на паметника на Тодор Александров ще бъдат отбелязани 115 години от Илинденско-Преображенското въстание"}
{"url": "http://www.focus-news.net/news/2018/08/02/2552262/pregled-na-osnovnite-temi-v-shumenskiya-pechat.html", "text": "„Защо едни чупят, а всички плащаме“ е водещото заглавие във вестник  „Шуменска заря“ . Поредната беля, за която ще платим с общите ни пари, е счупената чешма от Паметника на загиналите от 5-ти дивизионен Артилерийски полк. В нощта срещу вторник е изкъртен кранът ѝ. Поразията е направена към 1.00 часа след полунощ. Когато нощната охрана е правила обиколка на района, се е чул шум. Шум от бликащата вода. През нощта са вдигнати много хора, за да се спре изтичането на вода. С белите обаче не е спряно дотук. Изкъртили са и мазилка на гърба на паметника. Най-вероятно, защото са се качвали без да си замислят, че може да направят поразии. И защо? За временното удоволствие на някой, за показване на сила ли, какво ли? Или просто да се покаже, че може. Да се разчита, че няма да бъдат открити или открит? И пак защо?“. На стр. 3 в броя е публикувано интервю с д-р Димитър Костов, изпълнителен директор на МБАЛ - Шумен. „Френският посланик на посещение в Шумен и във Велики Преслав“, съобщава ежедневникът. Днес на първо официално посещение в Шумен пристига извънредният и пълномощен посланик на Франция в България Негово Превъзходителство Ерик Льобедел, който ще бъде придружен от съпругата си Бриджит Вала – Льобедел. Те ще бъдат приети от кмета на Община Шумен Любомир Христов в 9.00 часа. От 10.00 часа е планирана среща на дипломата с областния управител проф. Стефан Желев. „Социално предприятие създават в Нови пазар“, информира всекидневникът. Социално предприятие за озеленяване и благоустройство създават в Нови пазар по едногодишен проект на Оперативната програма „Развитие на човешките ресурси“. С отпуснатите 400 000 лв. ще бъдат наети 33 души, от които 18 ще започнат работа през месец октомври с едногодишни договори за една година, а останалите 15 души ще са ангажирани от месец април 2019 г. за срок от шест месеца.", "date": "2018.08.02", "title": "Преглед на основните теми в шуменския печат"}
{"url": "http://www.focus-news.net/news/2018/08/02/2552258/kyustendil-rachno-kosene-na-trevni-ploshti-se-izvarshva-v-uchastak-ot-patya-kyustendil-dupnitsa.html", "text": "Ръчно косене на тревни площи се извършва в участък от пътя Кюстендил – Дупница от село Мърводол до Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите трябва да се движат с повишено внимание. Мястото е сигнализирано с пътни знаци. Срокът за приключване на дейностите е 3 август. Въведено е ограничение на скоростта в участък от пътя Рила – Рилски манастир. Ограничението е заради свлачище. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 14 август. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.08.02", "title": "Кюстендил: Ръчно косене на тревни площи се извършва в участък от пътя Кюстендил – Дупница"}
{"url": "http://www.focus-news.net/news/2018/08/02/2552259/predstaviteli-na-bsp-shte-se-sreshtnat-sas-sluzhiteli-na-balgarski-poshti-koito-obyaviha-gladna-stachka.html", "text": "Представители на БСП ще се срещнат със служители на държавното дружество “Български пощи” ЕАД, които обявиха гладна стачка. Това съобщиха от пресцентъра на  НС на БСП . Срещата ще се състои от днес от 12.00 часа в Български разменно сортировъчен център на ул. „Челопешко шосе“ 31. В срещата ще участват народните представители Георги Свиленски, Петър Витанов и Станислав Владимиров.", "date": "2018.08.02", "title": "Представители на БСП ще се срещнат със служители на “Български пощи”, които обявиха гладна стачка"}
{"url": "http://www.focus-news.net/news/2018/08/02/2552263/varna-shofyorite-tryabva-da-se-dvizhat-sas-saobrazena-skorost-po-avtomagistrala-hemus-v-uchastaka-povelyanovo-p-v-letishte-zaradi-kosene.html", "text": "Предимно сухи са пътните настилки на територията на Варненска област, предаде репортер на  Радио „Фокус“ – Варна . Трафикът в посока Добрич и Бургас се осъществява без въведени допълнителни ограничения.  \r\nПо данни на Агенция „Пътна инфраструктура“ до 4 август водачите трябва да се движат с повишено внимание и съобразена скорост в участъка Повеляново – пътен възел „Летище“ от км 407 до км 422+000 по автомагистрала „Хемус“, където се извършва косене в банкети. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията на движение е сигнализирана с пътни знаци. Работи се по третокласния път от км 0+000 Девня до км 10+811 Суворово, както и от км 26+680 Вълчи дол до км 36+280 Суворово, като движението се осъществява с повишено внимание поради ремонтни дейности. Сигналисти регулират трафика по пътя Венелин – Бенковски от км 0+000 до км 22+900 във връзка с осъществяваните ремонтни дейности на асфалтовата настилка. \r\nМарияна ВАЛЕНТИНОВА", "date": "2018.08.02", "title": "Варна: Шофьорите трябва да се движат със съобразена скорост по автомагистрала „Хемус“ в участъка Повеляново – п. в. „Летище“ заради косене"}
{"url": "http://www.focus-news.net/news/2018/08/02/2552257/sliven-remontni-deynosti-na-asfaltovata-nastilka-se-izvarshvat-po-pat-57-v-uchastaka-ot-selo-pet-mogili-do-selo-novoselets.html", "text": "Натоварено е движението в Сливен и областта, съобщиха от  Областно пътно управление . Затворени за тежкотоварни автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението в участъка от село Мокрен до кръстовище \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.02", "title": "Сливен: Ремонтни дейности на асфалтовата настилка се извършват по път ІІ-57 в участъка от село Пет могили до село Новоселец"}
{"url": "http://www.focus-news.net/news/2018/08/02/2552261/kathimerini-gartsiya-identifitsirani-sa-85-ot-zhertvite-na-pozharite-v-gartsiya.html", "text": "Гръцката противопожарна служба обяви, че е идентифицирала 85 от жертвите на пожарите, които изпепелиха източния бряг на столичната провинция Атика миналата седмица, а един човек продължава да е в неизвестност, пише  електронното издание на вестник “Kathimerini” . \r\nПо-рано от Министерството на здравеопазването съобщиха, че едно от лицата, пострадало от огнената стихия, е изписано от болница Евангелизмос в сряда, а друго е прехвърлено от спешното отделение на същото здравно заведение. \r\nВестникът отбелязва, че общо 42 души все още са хоспитализирани в Атина, 10 от които все още са в интензивното отделение. Има и едно дете, което е в болница Агия София, но то е в добро състояние. \r\nПревод и редакция:", "date": "2018.08.02", "title": "“Kathimerini” (Гърция): Идентифицирани са 85 от жертвите на пожарите в Гърция"}
{"url": "http://www.focus-news.net/news/2018/08/02/2552251/za-vtora-godina-balgariya-i-makedoniya-chestvat-zaedno-ilindensko-preobrazhenskoto-vastanie-tozi-pat-domakin-e-blagoevgrad.html", "text": "За втори път премиерите на Република България и Република Македония – Бойко Борисов и Зоран Заев честват заедно Илинденско-Преображенското въстание. Тази година министър-председателят Бойко Борисов и премиерът на Република Македония Зоран Заев ще отбележат съвместно 115-годишнината от Илинденско-Преображенското въстание в Благоевград. Двамата премиери ще участват в церемонията по полагане на венци и цветя на паметника на Гоце Делчев на площад „Македония“ в Благоевград, която ще започне в 17.00 часа.  \r\nПаметникът е дело на скулптора Крум Дерменджиев и е открит на 2 август 1955 година, след обявяването на национален конкурс от Министерство на културата. Височината на паметника заедно с постамента е 8 метра. Скулптурата е излята от бронз, а пиедесталът е от гранит. До днес остава един от символите на Благоевград.  \r\nВ церемонията ще вземат участие и вицепремиерът и министър на отбраната Красимир Каракачанов, както и вицепремиерът и министър на вътрешните работи на Република Македония Оливер Спасовски.  \r\nТочно преди една година на 2 август, двамата се поклониха пред паметта на Гоце Делчев в Скопие по повод отбелязването на 114-тата годишнина от избухването на въстанието. Церемонията по полагане на венци се състоя пред гроба на Гоце Делчев в църквата „Св. Спас”, която е смятана за един от най-важните паметници на културата в града и е разположена източно от крепостта Скопско кале. Окончателния си вид църквата добива в XIX век. През 1825 г. е довършен иконостасът, дело на майсторите Петър Филипов и Макрий Негриев, а през 1867 г. са изписани част от престолните икони. През 1854 г. Дичо Зограф изписва много от иконите в църквата. От 1946 г. в каменен саркофаг в двора на църквата „Св. Спас” са положени тленните останки на българския революционер Гоце Делчев (1872-1903).  \r\nВ Договора за приятелство, добросъседство и сътрудничество между Република България и Република Македония, който беше подписан на 1 август 2017 г. от двамата премиери, е договорено, че страните ще организират по взаимна договореност съвместни чествания на общи исторически събития и личности, насочени към укрепване на добросъседските отношения в духа на европейските ценности.", "date": "2018.08.02", "title": "За втора година България и Македония честват заедно Илинденско-Преображенското въстание – този път домакин е Благоевград"}
{"url": "http://www.focus-news.net/news/2018/08/02/2552264/varna-vechernya-s-moleben-kanon-na-presveta-bogoroditsa-shte-bade-otsluzhena-v-hram-sv-atanasiy.html", "text": "Вечерня с молебен канон на Пресвета Богородица ще бъде отслужена в храм „Св. Атанасий“ във Варна тази вечер от 19.00 часа. Това съобщиха за  Радио „Фокус“ – Варна  от Варненска и Великопреславска митрополия. Богослужението е част от програмата във връзка с началото на Богородичните пости.  \r\nНа 3 август вечерня с молебен канон на Пресвета Богородица ще бъде отслужена и в старинен храм „Успение Богородично“ във Варна.  \r\nНа 5 август от 9.00 часа е предвидена света Литургия в храм „Св. вмчк Георги“ – град Балчик. Предстои и пренасяне на честните мощи на св. Лука Симферополски и св. Матрона Московска в храм „Св. вмчк Георги“ – град Балчик, които през този ден ще останат в храмa за поклонение. На Преображение Господне – 6 август, от 9.30 часа света литургия  ще бъде отслужена в храм „Св. вмчк Георги“ – гр. Добрич. Предвидено е и пренасяне на честните мощи на св. Лука Симферополски и св. Матрона Московска в храм „Св. вмчк Георги“ – гр. Добрич, които през този ден ще останат в храмa за поклонение. От 18.00 часа ще бъде отслужена и вечерня с молебен канон на Пресвета Богородица. \r\nМарияна ВАЛЕНТИНОВА", "date": "2018.08.02", "title": "Варна: Вечерня с молебен канон на Пресвета Богородица ще бъде отслужена в храм „Св. Атанасий“"}
{"url": "http://www.focus-news.net/news/2018/08/02/2552265/plovdiv-masova-obrabotka-sreshtu-komari-i-karlezhi-shte-se-izvarshi-v-grada.html", "text": "Масова обработка срещу комари и кърлежи ще се извърши в Пловдив през месец август. Това съобщиха за  Радио „Фокус“ – Пловдив  от ОП „Дезинфекционна станция“. Днес ще се осъществи дезинсекция срещу възрастни форми на комари в район „Тракия“, а утре в районите „Южен“ и „Централен“. На 6 август пръскането продължава отново в границите на район „Централен“, в парковите пространства на районите „Северен“ и „Западен“, както и на територията на Гребната база. На 7 август ще се извърши обработка срещу възрастни форми на комари в район „Централен“, както и в парковете в районите „Тракия“ и „Източен“. На 8 август ще се пръска срещу кръвосмучещите насекоми в район „Източен“, както и в парковите пространства на територията на районите „Южен“ и „Централен“. На 9 август масова обработка ще се осъществи в кварталите „Прослав“ и „Коматево“, на 10 август – в целия район „Западен“, на 13 август – в границите на район „Северен“, на 14 август – отново в район „Северен“ и в границите на Гребната база, на 15 и 16 август ще се пръска срещу възрастни форми на комари 15 и 16 август – в район „Тракия“, а на 17 август в район „Южен“. На 20 август екипите ще извършат обработки в район „Централен“, също в границите на парковете в районите „Северен“, „Западен“ и „Източен“. На 21 август ще се пръска в район „Централен“ и в парковите пространства на районите „Южен“, „Тракия“, също и на Гребната база. На 22 август дезинсекцията продължава в район „Източен“  и в парковете на район „Централен“, на 23 август – в район „Западен“, на 24-ти – в кварталите „Коматево“ и „Прослав“, а на 27 и 28 август – на територията на район „Северен“. Обработките срещу възрастни форми на комари завършват на 30 август с бреговата зона на река Марица и гробищните паркове. На 7 и на 29 август екипите на ОП „Дезинфекционна станция“ ще извършат дезинсекция срещу ларви на комари по разливите на река Марица. \r\nПрез месец август ще се извърши и пръскане срещу кърлежи. На 20 август ще се обработи района на Гребната база, на 22 август – площадките за свободно разхождане на домашни кучета на територията на районите „Централен“, „Северен“ и „Южен“, а на 23 август – площадките за домашни кучета в районите „Западен“, „Тракия“ и „Източен“. \r\nНа 17 август екипите на ОП „Дезинфекционна станция“ ще извършат и обработки срещу неприятели по розовите насаждения и храстовата растителност. \r\nПри влошени метеорологични условия, обработките ще продължат в следващите дни с благоприятни за работа характеристики. Работи се с разрешени за използване биоцидни препарати, в препоръчителната за употреба концентрация, увериха от общинското предприятие. \r\nТони МИХАЙЛОВ", "date": "2018.08.02", "title": "Пловдив: Масова обработка срещу комари и кърлежи ще се извърши в града"}
{"url": "http://www.focus-news.net/news/2018/08/02/2552267/burgas-26-godishen-mazh-e-s-opasnost-za-zhivota-sled-katastrofa-v-selo-vresovo.html", "text": "26-годишен мъж е с опасност за живота след катастрофа в село Вресово. Това съобщиха от  ОДМВР - Бургас . Сигналът за инцидента е подаден на 1 август т.г. около 17.10 часа. В село Вресово, в близост до МТС-то на селото, поради движение с несъобразена с пътните условия скорост, самостоятелно катастрофира, блъскайки се в бетонен електрически стълб, лек автомобил \"БМВ\", управляван от 31-годишен неправоспособен водач с инициали Х.Г. Водачът е тестван с дрегер, който установил, че същият шофирал след употреба на алкохол с концентрация 1.09 промила. От пътнотранспортното произшествие е пострадал спътникът на водача – 26-годишен от село Градец, който е настанен за лечение в отделение \"Реанимация\" на УМБАЛ - Бургас с тежка черепно-мозъчна травма и с опасност за живота.", "date": "2018.08.02", "title": "Бургас: 26-годишен мъж е с опасност за живота след катастрофа в село Вресово"}
{"url": "http://www.focus-news.net/news/2018/08/02/2552269/veliko-tarnovo-svetovnata-sedmitsa-na-karmeneto-shte-bade-otbelyazana-v-grada-s-praznik-i-diskusii.html", "text": "Световната седмица на кърменето ще бъде отбелязана във Велико Търново с празник. Това съобщи за  Радио „Фокус“ – Велико Търново  Тони Калушкова, зам.-председател на Алианса на българските акушерки. Събитието се организира за 10-та поредна година. То ще се проведе от 10.00 до 12.00 часа в Центъра за родители “Happy mums”. Тази година празникът ще премине под мотото „Кърменето – основа на живота”. Предвидени са дискусии за трудностите и възможностите при кърменето, както и за подкрепата, която майките получават в този процес. Специален гост на празника ще е д-р Любка Любенова от Сдружение „Седянка“, която ще разкаже на присъстващите за традициите в кърменето, запазени от миналото, и за това как нашите майки и баби са се справяли с трудностите. Предвидени са викторини и много награди. \r\nСветовната седмица на кърменето се отбеляза от 2009 година насам. Събитията се организират от училището за родители “Happy mums”, Община Велико Търново, Регионалната здравна инспекция и Младежки дом в рамките на програма „Здрави деца в здрави семейства“, с подкрепата на Алианса на българските акушерки. \r\nНадежда КРЪСТЕВА", "date": "2018.08.02", "title": "Велико Търново: Световната седмица на кърменето ще бъде отбелязана в града с празник и дискусии"}
{"url": "http://www.focus-news.net/news/2018/08/02/2552266/spetsializiranata-prokuratura-provezhda-aktsiya-na-yuzhnoto-chernomorie-ima-zadarzhani.html", "text": "На 2 август 2018 година на територията на Бургаска област Специализираната прокуратура съвместно с ГДБОП задържа организирана престъпна група за рекет, телесни повреди, разпространение на наркотици. Това съобщиха от пресцентъра на  Прокуратурата . \r\nОрганизираната престъпна група е с ръководител и участници известни лица от криминалния контингент. В момента в гр. Бургас и областта се провеждат действия по разследването.  \r\nПо разпореждане на Главния прокурор на РБългария на място е заместникът  гл.прокурор Ив. Гешев за оказване на методическа помощ и координация.", "date": "2018.08.02", "title": "Специализираната прокуратура провежда акция на Южното Черноморие, има задържани"}
{"url": "http://www.focus-news.net/news/2018/08/02/2552270/blagoevgrad-kosene-se-izvarshva-v-uchastaka-novo-delchevo-kulata-na-avtomagistrala-struma.html", "text": "До 3 август се извършва косене по автомагистрала „Струма“ в участъка Ново Делчево – Кулата от км 152 до км 166. Това съобщиха за  Радио „Фокус“ – Пирин  от Областно пътно управление – Благоевград. Шофьорите да се движат с повишено внимание и съобразена скорост. Няма други въведени ограничени в областта. Интензивен е трафикът по автомагистрала „Струма“ и главен път Е-79. Натоварено е ѝ движението по второкласен път-19 Симитли – Гоце Делчев. Не са регистрирани инциденти през нощта. \r\nЛивия НИНОВА", "date": "2018.08.02", "title": "Благоевград: Косене се извършва в участъка Ново Делчево – Кулата на автомагистрала „Струма“"}
{"url": "http://www.focus-news.net/news/2018/08/02/2552260/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Предимно мокри, но нормално проходими са пътищата в областта, съобщи за  Радио „Фокус“ – Смолян  дежурният в Областно пътно управление. Времето е облачно без валежи. Движението в участък от пътя по пътя Девин – Кричим се осъществява в едната лента, заради наводняване на пътното платно. Остава ограничен трафикът на автомобили над 3.5 тона по пътя Чуруково – Михалково, където също има пропаднал пътен банкет. Все още е затворен пътя за село Осиково в община Девин, както и пътят съм село Забърдо в община Чепеларе, заради които са обявени и частични бедствени положения в двете общини. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. Пропаднали пътни банкети и пътни платна затрудняват движението по направленията Давидково – Оряховец, Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са мокри. Автомобилният трафик в е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.02", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/08/02/2552268/blagoevgrad-intenziven-na-izhod-za-tovarni-avtomobili-e-trafikat-na-gkpp-kulata.html", "text": "Интензивен на изход за товарни автомобили е трафикът на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“, както и на пунктовете между България и Македония, които се намират в Югозападна България, движението се извършва без забавяния. \r\nЛивия НИНОВА", "date": "2018.08.02", "title": "Благоевград: Интензивен на изход за товарни автомобили е трафикът на ГКПП „Кулата“"}
{"url": "http://www.focus-news.net/news/2018/08/02/2552271/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Малко под една четвърт от гражданите на Германия има чуждестранен произход, което е с 4,4% повече от същия период на миналата година, пише  германската редакция на електронното издание The Local , като се позовава на статистически данни, публикувани от правителството на страната. \r\nДанните, публикувани от destatis в сряда, показват, че около 19,3 милиона от населението на Германия има мигрантски корени през 2017 година. Броят им е рекорден, отбелязва медията. \r\nСмята се, че човек има мигрантски произход ако най-малко един от родителите му е роден без германско гражданство. \r\nПетра Бендел, преподавател по политически науки в Университета Ерланген, заяви, че основният фактор за растежа на чуждестранната популация е вътрешноевропейската имиграция, след две години, в които мигрантите са били мнозинството от новопристигналите. \r\n„Германия има нужда от имигранти заради демографските промени, които са налице“, отбеляза тя. \r\nОт 19,3 милиона души с чуждестранен произход, 14% са с турски корени, 11% с полски и 7% с руски. \r\nЗа първи път в този микроцензус се разглежда и статистиката за това, кой е основният език, който се говори в германските домове. Съгласно статистическите данни, 10% от 24-те милиона отделни домакинства в страната говорят на език, различен от немския. \r\nСпоред Бендел е важно германците да се научат да приемат хора с различен етнос от техния, като нещо повече от „германци само по паспорт“. \r\n*** Русия се ядоса в сряда, след като Европейският съюз наложи санкции на компании, участвали в строежа на Кримския мост, свързващ Таман с Керч на наскоро възвърнатия в състава на Руската Федерация Кримски полуостров, пише  европейската редакция на електронното издание Politico . \r\nСъветът на ЕС във вторник добави шест компании в санкционния списък заради тяхното участие в строежа на най-дългия европейски мост. \r\n„Чрез техните действия те допринесоха за консолидирането на руския контрол върху незаконно анексирания Кримски полуостров, което още повече подрива териториалния интегритет, суверенитета и независимостта на Украйна“, заявиха от Съвета чрез съобщение. \r\nСега активите на санкционираните компании в ЕС ще бъдат замразени, а европейските граждани и компании не могат да позволят на предприятията да използват своите средства. \r\nПопадналите под ограничителните мерки компании са: Институт Гипстроймост, фирмата, изготвила проекта за моста. ПДСЦ Мостотрест, която отговаря за поддръжката на моста, ДСЦ Пристанище Залив, която строи железопътната линия по моста, Стройгазмонтаж, основната строителна компания, участвала в изграждането на съоръжението и нейната дъщерна компания Стройгазмонтаж-Мост, а последната е ВАД, построила пътното платно над моста, както и подходните пътища. \r\nСтройгазмонтаж е собственост на Аркадий Ротернберг, един от близките на Владимир Путин, който вече е в санкционния списък заради предполагаемата му роля в руската интервенция в Украйна, пише изданието. \r\nОбщо, 44 компании и 155 лица са санкционирани от ЕС във връзка с присъединяването на Крим. През юли към списъкът бяха добавени нови лица и фирми. \r\nВ изявление от сряда, Министерството на външните работи на Русия определи ограничителните мерки срещу шестте компании като „окаяни“. \r\n„Очевидно, свободният избор, който кримчаните направиха да се завърнат в Русия тревожи Европейския съюз“, смятат от ведомството. „Може ли да има някакво алтернативно обяснение на факта, че след 2016 година европейския санкционен списък се разширява с добавянето на почти изцяло само руски граждани и организации, които по един или друг начин са участвали в успешното демократическо развитие на Крим и Севастопол в рамките на Руската Федерация?“ \r\nОсвен това от министерството обвиниха Брюксел, че се бърка „за пореден път във вътрешните работи“ на Русия и обвини Украйна и ЕС в опит да изолират Крим след референдума през март 2014 година. „Никой не трябва да се учудва, че гражданите на Крим избраха... да свържат бъдещето си с Русия“, заявиха още от Министерството на външните работи на Русия. \r\n***  Гръцката противопожарна служба обяви, че е идентифицирала 85 от жертвите на пожарите, които изпепелиха източния бряг на столичната провинция Атика миналата седмица, а един човек продължава да е в неизвестност, пише  електронното издание на вестник “Kathimerini” . \r\nПо-рано от Министерството на здравеопазването съобщиха, че едно от лицата, пострадало от огнената стихия, е изписано от болница Евангелизмос в сряда, а друго е прехвърлено от спешното отделение на същото здравно заведение. \r\nВестникът отбелязва, че общо 42 души все още са хоспитализирани в Атина, 10 от които все още са в интензивното отделение. Има и едно дете, което е в болница Агия София, но то е в добро състояние. \r\n***  Борис Джонсън е новият фаворит за наследник на британския премиер Тереза Мей за първи път от две години, което е признак, че шокиращата му оставка от кабинета ѝ заради Брекзит се е приела добре сред масовите членове на Консервативната партия, пише британският вестник  The Independent . \r\nНово проучване разкрива, че бившият външен министър събира 29 процента подкрепа сред консервативните членове, давайки му 10 пункта предимство пред най-близкия му съперник, вътрешният министър Саджид Джавид. \r\nВидният евроскептик и депутат Джейкъб Рийс-Мог събира 13 процента от гласовете, министърът на околната среда Майкъл Гоув е със 7 процента, докато бившият министър по въпросите за Брекзит Дейвид Дейвис и новият външен министър Джереми Хънт получават около 4 процента от гласовете, според анкета на „ConservativeHome“. \r\nПрез миналия месец Борис Джонсън беше на пета позиция за следващ лидер на Консервативната партия, със само 8 процента от гласовете, но изглежда че имиджът му се е подобрил значително след драматичната му оставка от кабинета в протест на подхода на Тереза Мей към Брекзит. \r\nЗа първи път видният поддръжник на Брекзит излиза на първо място в месечната анкета за лидерство на влиятелния уебсайт от 2016 година насам, когато даде подкрепата си за кампанията за напускане на ЕС. \r\nОтделна анкета за „ConservativeHome“ разкрива, че 45 процента от консервативните привърженици искат Тереза Мей да подаде оставката си още сега. \r\nБританският премиер ще прекрати почивката си, за да проведе лични разговори с френския президент Еманюел Макрон в официалната му резиденция по-късно през тази седмица, докато кабинетът ѝ продължава чаровната си Брекзит офанзива в Европа. \r\nВъншният министър Джереми Хънт ще проведе разговори във Виена с австрийския си колега Карин Кнайсъл, след като вече отправи послание към ЕС, че вероятността за Брекзит без споразумение се увеличава с всеки изминал ден.", "date": "2018.08.02", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/08/02/2552274/kmetat-na-sofiya-yordanka-fandakova-garantiram-che-nyama-da-pozvolim-lesno-da-se-stroi-na-myastoto-na-kulturni-pametnitsi.html", "text": "За съжаление има знакови сгради, които са в риск. Водим битка за всяка една по отделно”. Това каза кметът на София Йорданка Фандъкова в интервю за предаването  „Здравей, България“  по  Нова телевизия  във връзка с пожара в „Царските конюшни“. „Най-сигурната защита е през Подробния устройствен план - за „Царските конюшни“ планът е категоричен. През 2015 г. ние разработихме и приехме Подробния устройствен план, според който застрояване, надстрояване и ново строителство там е невъзможно. Поисках официално да се даде най-висок статут - за паметник на културата от национално значение, за да може максимално да се опазят тези сгради“, обясни Фандъкова. Тя уточни, че в момента там текат и дела по отношение на продажбата, която бившият областен управител Веселин Пенев направи през 2016 г. на много ниска цена. „Сигурна съм, че това не е случайно и е свързано по някакъв начин с воденето на делото“, отбеляза кметът на София. Тя увери, че за всяка конкретна сграда и за всеки конкретен случай се води битка. „Това е истинска битка, защото там интересите са големи“, заяви тя. „Звената, които имат отношение към процеса, са няколко. Столична община чрез НАК е едно важно звено за създаване и защита на плановете, заедно с общинския съвет. Районният кмет е много важен фактор, защото той контролира и може да налага санкции. Столична община има най-високите санкции в страната по отношение на паметници на културата. Другият важен субект е Националният институт за недвижимо културно наследство (НИНКН) и съдът, защото всички наши решения и санкции се обжалват. Аз съм налагала 16 санкции за 16 паметника на културата. Глобявала съм собственика на Захарна фабрика три пъти по 100 хил. лв. За къщата на Яворов съм глобявала 100 хил.“, коментира Фандъкова. „Сега удвоихме глобата за юридическо лице и вече е 200 хил. лв., а за физическо от 10 хил. лв. я направихме на 50 хил. лв.“, отбеляза още тя. „Анализираме цялата ситуация  - първо увеличихме глобите значително и второ правим всичко възможно чрез плановете и чрез защитата да можем да кажем ясно на собствениците на тези сгради и да разберат, че няма да позволим това да се случа лесно“, подчерта Фандъкова.", "date": "2018.08.02", "title": "Кметът на София Йорданка Фандъкова: Гарантирам, че няма да позволим лесно да се строи на мястото на културни паметници"}
{"url": "http://www.focus-news.net/news/2018/08/02/2552273/varna-po-tri-ansambala-shte-uchastvat-vav-vecherite-na-folklorniya-festival-v-grada.html", "text": "По три ансамбъла участват във фестивалните вечери на Международния фолклорен фестивал във Варна, които се провеждат от 21.00 часа в Летния театър. Това каза за  Радио „Фокус“ – Варна  Жасмина Василева, главен експерт „Международен фолклорен фестивал и любителско танцово изкуство“ в Община Варна. Първи се представиха танцьорите от Ирландия, Сърбия и Венецуела. Тази вечер на сцената на Летния театър ще танцуват представители на Словакия, Турция и Русия, а на 3-ти август – от Коста Рика, Сърбия и Грузия. Концерт ще има тази вечер от 20.30 часа и в курортния комплекс „Златни пясъци“, а на 3 август от 20.00 часа в читалище „П. Р. Славейков“ в район „Вл. Варненчик“. Тържественото закриване на фестивала ще бъде на 4 август в 21.00 часа в Летния театър, с гала концерт, който ще премине под мотото „Да останем приятели“. Всички прояви са с вход свободен. \r\nXXVII Международен фолклорен фестивал бе открит с дефиле в центъра на града и концерт в Летния театър. Над 400 участници от 9 държави се включват в тазгодишното издание. 12 концерта на открити сцени с танцьори от Коста Рика, Грузия, Турция, Словакия, Сърбия, Венецуела, Ирландия, Русия и България, са предвидени в XXVII издание на Международния фолклорен фестивал. Организатор е Дирекция „Култура и духовно развитие“ към Община Варна. Проявата ще продължи до 4 август. Представители на някои от ансамблите по традиция гостуваха в сградата на Община Варна. \r\nМарияна ВАЛЕНТИНОВА", "date": "2018.08.02", "title": "Варна: По три ансамбъла ще участват във вечерите на фолклорния фестивал в града"}
{"url": "http://www.focus-news.net/news/2018/08/02/2552272/sofiya-politsiyata-izdirva-izvarshitelite-na-neuspeshniya-grabezh-v-benzinostantsiya-na-ul-tsvetan-lazarov.html", "text": "Полицията издирва извършителите на неуспешния грабеж в бензиностанция на ул. „Цветан Лазаров“. Това съобщиха от пресцентъра на  МВР . Около 23.30 часа вчера в полицията постъпил сигнал за грабеж в бензиностанция на ул. „Цветан Лазаров“. По първоначална информация, двама маскирани мъже нахлули в обекта, единият ударил с ръка служителката, след което взели касовото чекмедже с оборота. При оттеглянето си изпуснали парите на земята и избягали в неизвестна посока. Продължават оперативно-издирвателните действия за установяване и задържане на двамата маскирани мъже. Разследването се осъществява под наблюдението на прокуратурата.", "date": "2018.08.02", "title": "София: Полицията издирва извършителите на неуспешния грабеж в бензиностанция на ул. „Цветан Лазаров“"}
{"url": "http://www.focus-news.net/news/2018/08/02/2552276/pss-promenlivi-sa-usloviyata-za-turizam-v-planinite.html", "text": "Променливи са условията за туризъм в планините. Това съобщиха за  Агенция „Фокус“  от Планинска спасителна служба (ПСС) при БЧК. Има повишена влажност от падналите валежи, което е предпоставка за образуване на мъгли. Сутрешните температури по върховете са от 6 до 10 градуса, а по хижите температурите са от 15 градуса нагоре. Съветът към туристите днес е да се съобразяват с неустойчивото време. В следващите дни условията ще се подобрят. В Пампорово, Боровец, Банско и Добринище работят пътническите лифтове. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.02", "title": "ПСС: Променливи са условията за туризъм в планините"}
{"url": "http://www.focus-news.net/news/2018/08/02/2552277/vidin-mokri-sa-patnite-nastilki-v-oblastta-trafikat-e-natovaren.html", "text": "Мокри са пътните настилки във Видинска област, трафикът е натоварен. Това каза за  Радио „Фокус“ – Видин  дежурният служител в Областно пътно управление. Движението по път I-1 се осъществява двупосочно в едното платно поради ремонтни дейности на моста край село Краводер, който е от прилежащата инфраструктура на „Дунав мост 2“. Създадена е временна организация на движението. Срокът на ремонтните дейности е до 28 август. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над река Тополовец. Във Видин трафикът е натоварен в централната градска част, на входно изходните артерии на града и по бул. “Панония. \r\nАнна ЛОЗАНОВА", "date": "2018.08.02", "title": "Видин: Мокри са пътните настилки в областта, трафикът е натоварен"}
{"url": "http://www.focus-news.net/news/2018/08/02/2552280/sliven-talantlivi-mladezhi-imat-shans-da-stanat-stipendianti-na-obshtinata.html", "text": "Талантливи младежи от Сливен имат шанс да станат стипендианти на Община Сливен, съобщиха от пресцентъра на  Общината . Документи за кандидатстване се приемат до 1 октомври. Стипендиите са месечни или за еднократно финансово подпомагане. Месечна стипендия се отпуска за период не по-дълъг от шест месеца. Стипендия се присъжда на дете или младеж, с поне пет значими изяви на местно, регионално или национално ниво, класирано до трето място за последните две години, считано от датата на подаване на кандидатурата. Кандидатите трябва да живеят на територията на Община Сливен, да са обхванати от образователната система в предучилищен, начален, основен и среден образователен курс. \r\nФинансовият стимул се присъжда на участник в инициативите, включени в общинската програма за финансово стимулиране на деца с изявени дарби, класиран до трето място за последната година, считано от датата на подаване на кандидатурата. \r\nНаредбата за условията и реда за отпускане на стипендии и финансово стимулиране на деца и младежи с изявени дарби от Община Сливен е публикувана на сайта на Община Сливен.", "date": "2018.08.02", "title": "Сливен: Талантливи младежи имат шанс да станат стипендианти на Общината"}
{"url": "http://www.focus-news.net/news/2018/08/02/2552281/vratsa-34-godishen-mazh-e-zaloven-da-shofira-s-pochti-3-promila-alkohol-v-kravta-v-s-harlets.html", "text": "34-годишен мъж е заловен да шофира с почти 3 промила алкохол в кръвта в с. Хърлец. Това съобщиха от  ОДМВР-Враца . На 1 август в 23.30 часа в с. Хърлец полицейски екип подал сигнал за спиране на лек автомобил, при което водачът не се подчинил на подадения сигнал и продължил движението с ускорена скорост. След предприето проследяване от страна на полицейските служители, автомобилът е спрян. Установено е, че 34-годишният водач от село Габаре шофира след употреба на алкохол - 2,98 промила. Регистрационните табели на автомобила са свалени, съставени са 3 акта, а водача е задържан в РУ-Козлодуй. Образувано е бързо производство.", "date": "2018.08.02", "title": "Враца: 34-годишен мъж е заловен да шофира с почти 3 промила алкохол в кръвта в с. Хърлец"}
{"url": "http://www.focus-news.net/news/2018/08/02/2552278/blagoevgrad-s-ritual-po-polagane-na-tsvetya-i-ventsi-v-simitli-shte-badat-otbelyazani-115-godini-ot-ilindensko-preobrazhenskoto-vastanie.html", "text": "С ритуал по полагане на цветя и венци в Симитли ще бъдат отбелязани 115 години от Илинденско-Преображенското въстание. Това съобщиха за  Радио „Фокус“ – Пирин  от Общината. В 09.50 часа пред Община Симитли ще бъде сформиран сборен пункт за честванията. В 10.00 часа ръководството на Общината, Общински съвет, служители на общинска администрация, ученици от СУ „Св. св. Кирил и Методий” и граждани ще се преклонят пред делото на далите живота си за свободата. \r\nЛивия НИНОВА", "date": "2018.08.02", "title": "Благоевград: С ритуал по полагане на цветя и венци в Симитли ще бъдат отбелязани 115 години от Илинденско-Преображенското въстание"}
{"url": "http://www.focus-news.net/news/2018/08/02/2552279/pregled-na-osnovnite-temi-vav-velikotarnovskiya-pechat.html", "text": "„Архитекти оспорват световния конкурс за нов градски център“ е заглавие от областния всекидневник  „Янтра Днес” . Част от участниците в Международния архитектурен конкурс за нов градски център на Велико Търново обмислят да обжалват резултатите в Комисията за защита на конкуренцията. Някои от архитектите дори представиха свои писмени становища в редакцията на “Янтра Днес“. Причината е, че според тях са допуснати грешки при провеждането на самия конкурс, има неяснота около подбора на членовете на международното жури и оценяването на идейните проекти. „Четири къщи в областта са с превишени стойности на радон“ е друго заглавие от ежедневника. При четири къщи от Великотърновска област са засечени еднократни  превишени стойности на радон, сочи проучване на РЗИ. Къщите са стари, строени между 1940 и 1960 г., имат каменни основи и се отопляват с твърдо гориво.Във връзка с Националната програма за намаляване на въздействието на радон върху здравето на хората в сгради, от РЗИ са обследвали 30 такива в 9 общини на областта. Радонът може да дойде от почвата и прониква в къщите, ако има пукнатини в бетонните плочи, обясниха от РЗИ. „21 язовира в областта се нуждаят от ремонт, осем от тях спешно“ е заглавие от страница три на ежедневника. “В Сухиндол изграждат площадка за компостиране“  четем на страници четири в изданието. На страница пет е публикувани материали със заглавие “Бивш шеф на разграбената кооперация в Миндя кани Цецка Цачева за адвокат“. “Радослава Славчева започва в “Етър“, женският тим ще гради школа“ е заглавие от спортната страница на вестник „Янтра Днес“. \r\nБизнесмени правят частни улици в Арбанаси, селото на път да задмине по леглова база В. Търново“  е заглавие от първа страница на другия областен ежедневник  “Борба“ . Три частни улици се правят в момента в Арбанаси, видя наш екип на място. Според кмета Тодор Кръстев предприемачи инвестират в обществената инфраструктура, за да подпомогнат развитието на архитектурния резерват и същевременно да осигурят комфортен достъп до обектите си.Един от първите, които направиха нова улица, е бизнесменът Недко Христов. „Простреляният в главата мъж издъхна в болница, стрелецът обвинен в убийство“ е друга тема от ежедневника. На 30 юли в МОБАЛ „Д-р Ст. Черкезов“ във В. Търново е починал 59-годишният Красимир Маринов от П. Тръмбеш, който беше прострелян в областта на главата. Деянието беше извършено на 29 юни в областния град. По случая бе арестуван 36-годишен рецидивист, който е с постоянна мярка зад решетките. След смъртта на мъжа Марин Гроздев е обвинен в умишлено убийство с незаконен газов пищов, преправен в боен. Във фаталната нощ в края на юни двамата мъже се скарали заради стара скара. Били почерпени, а след свадата по-младият извадил пистолет и гръмнал бездомника в главата, а после избягал. „Търновката Ивомила Петкова стана първата InstaQueen“, „Седмични летни академии събират деца от целия свят четвърта година в еленско село“, „В село Каранци ще показват старинна сватба от 1900 г.“ са други заглавия от страниците на всекидневника. „1300 лева плаща “Етър ВТ“ за бомбичка и факли по време на мача с “Верея“, “Екснационалка, играла в Украйна, Гърция и Полша, ще работи във великотърновския клуб“ и “Габриела Даракчиева с бронз от Държавното по плуване“ са заглавията от спортната страница на изданието.", "date": "2018.08.02", "title": "Преглед на основните теми във великотърновския печат"}
{"url": "http://www.focus-news.net/news/2018/08/02/2552284/sliven-9-000-leva-sa-otkradnati-ot-zhilishte-v-kvartal-klutsohor.html", "text": "9 000 лева са откраднати от жилище в квартал „Клуцохор“. Това съобщиха от  ОДМВР - Сливен . За времето от 12.30 до 16.30 часа на 1 август неизвестен извършител е проникнал през незатворен прозорец в жилище, обитавано от жена на 38 години, в сливенския квартал „Клуцохор“. По данни на заявителката, от дома ѝ са откраднати 9 000 лева и златен накит. По случая е образувано досъдебно производство.", "date": "2018.08.02", "title": "Сливен: 9 000 лева са откраднати от жилище в квартал „Клуцохор“"}
{"url": "http://www.focus-news.net/news/2018/08/02/2552275/plovdiv-zatvoren-za-dvizhenie-e-uchastak-ot-patya-mezhdu-selata-katunitsa-i-yagodovo-poradi-prelivane-na-reka-chaya.html", "text": "Затворен за движение е участък между селата Катуница и Ягодово поради преливане на река Чая. Това съобщи за  Радио „Фокус“ - Пловдив  кметът на Община Садово Димитър Здравков. Полицейски служители насочват автомобилите по обходни маршрути. По думите на Здравков заради придошлите високи води отново има опасност да се скъса дигата на река Чая при Катуница. На място са екипи на общината и Напоителни системи. \r\nЦветана ТОНЧЕВА", "date": "2018.08.02", "title": "Пловдив: Затворен за движение е участък от пътя между селата Катуница и Ягодово поради преливане на река Чая"}
{"url": "http://www.focus-news.net/news/2018/08/02/2552287/varna-spasiteli-preduprezhdavat-turistite-za-povishena-opasnost-ot-martvo-valnenie-v-cherno-more.html", "text": "Спасители отправят предупреждения към туристите, че през месец август има повишена опасност от мъртво вълнение в Черно море, предаде репортер на  Радио „Фокус“ – Варна . На 2 август се почита по стар стил паметта на свети пророк Илия. Според народното поверие на Илинден не се ходи на плаж, защото морето взима жертва на този ден. Някои казват, че „морето се обръща“, започват да духат есенните ветрове, които менят непрекъснато посоката си, излизат вълнения и мъртво течение, известно още като „солуган“. Една от опасностите, които крие морето, е именно т.нар. мъртво вълнение, което се образува близо до брега и е перпендикулярно на него. На повърхността мъртвото вълнение изглежда като спокойна ивица вода с различен цвят, разкъсала непрекъснатата линия от приливни вълни. За съжаление визуално можем да го различим едва в 20% от случаите. Червеният флаг на спасителните постове е знак към летовниците за рискове и за мъртво вълнение. Спасителите съветват при попадане на мъртво вълнение да се запази спокойствие и да се плува успоредно на брега. Мъртвото вълнение тегли навътре и ако плуващите усетят такава тяга, трябва да излязат незабавно от морето. \r\nМарияна ВАЛЕНТИНОВА", "date": "2018.08.02", "title": "Варна: Спасители предупреждават туристите за повишена опасност от мъртво вълнение в Черно море"}
{"url": "http://www.focus-news.net/news/2018/08/02/2552285/v-blagoevgrad-shte-bade-predstaven-filmat-pomni-voynata-1915-1918-posveten-na-parvata-svetovna-voyna.html", "text": "В Благоевград ще бъде представен филмът „Помни войната 1915 – 1918“, посветен на Първата световна война. Това съобщиха за  Радио „Фокус“ – Пирин  организаторите на събитието. Прожекцията ще се състои в киното в града. Събитието ще се проведе от 18.30 часа по патронажа на министъра на отбраната Красимир Каракачанов. Очаква се на прожекцията да присъстват вицепремиерът и министър на отбраната Красимир Каракачанов, българският представител в Европейския парламент Ангел Джамбазки, народният представител от ВМРО Атанас Стоянов, зам.-областният управител на Благоевград Иван Стоянов. Преди това те ще се включат в отбелязване на 115-та годишнина от Илинденско-Преображенското въстание пред паметника на Гоце Делчев в града. \r\nПрожекцията се реализира със съдействието на Регионален исторически музей, Военен клуб – Благоевград и киното в Благоевград. \r\nЛивия НИНОВА", "date": "2018.08.02", "title": "В Благоевград ще бъде представен филмът „Помни войната 1915 – 1918“, посветен на Първата световна война"}
{"url": "http://www.focus-news.net/news/2018/08/02/2552286/sliven-na-zasedanie-na-asotsiatsiyata-po-vik-beshe-obsadena-rekonstruktsiyata-na-vodoprovodnata-mrezha-v-sliven-i-nova-zagora.html", "text": "Реконструкцията на водопроводната мрежа в Сливен и Нова Загора, изграждане на канализация в сливенския кв. “Речица“ и свързването на пречиствателната станция за питейни води с ВиК мрежата на Сливен бяха обсъдени на извънредно Общо събрание на Асоциацията по ВиК. Представител на Община Сливен беше кметът Стефан Радев, съобщиха от пресцентъра на  Общината . Членовете на асоциацията обсъдиха и въпроса за контрола за изпускане на отпадните води, които натоварват дейността на градската пречиствателна станция. Приет е препоръчителният размер на вноската на държавата в проектобюджета на Асоциацията по ВиК на обособената територия – Сливен за 2019 г., която е в размер на 18 000.15 лв. Заседанието е инициирано от областния управител Чавдар Божурски, председател на асоциацията и представител на държавата.", "date": "2018.08.02", "title": "Сливен: На заседание на Асоциацията по ВиК беше обсъдена реконструкцията на водопроводната мрежа в Сливен и Нова Загора"}
{"url": "http://www.focus-news.net/news/2018/08/02/2552288/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.08.02", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/08/02/2552289/kyustendil-zapochna-remontat-na-pametnika-na-kulturata-tyurmeto-v-dupnitsa.html", "text": "Започна ремонтът на паметника на културата „Тюрмето” в Дупница. Това съобщи за  Радио „Фокус” – Кюстендил  Красимир Георгиев, зам.-кмет на Община Дупница. По думите му бившата джамия в града е превърната в изложбена зала, но от няколко години се е нуждаела от ремонт. Средствата за укрепването и ремонтирането на сградата са осигурени от бюджета на Община Дупница. Те са в размер на около 100 000 лева. Реставрацията трябва да приключи до два месеца и половина, няма да засегне облика на сградата. Предвидено е смяна на 40% от керемидите с нови, изцяло подменяне на подложката от хоросан и пълнители, която е компрометирана и други дейности. \r\nВенцеслав ИЛЧЕВ", "date": "2018.08.02", "title": "Кюстендил: Започна ремонтът на паметника на културата „Тюрмето” в Дупница"}
{"url": "http://www.focus-news.net/news/2018/08/02/2552291/slavka-chakarova-kmet-na-chepelare-patyat-za-selo-zabardo-i-chudnite-mostove-e-prohodim-no-prodalzhavat-da-padat-kamani-i-obstanovkata-e-nespokoyna.html", "text": "Пътят за село Забърдо и Чудните мостове е проходим. Направили сме временна организация на движението със съответните знаци. Това съобщи за  Агенция „Фокус“  кметът Славка Чакърова за обстановката в Чепеларе, след обявеното частично бедствено положение. „На срутището продължават да падат камъни. Дори и мрежата, която сложихме преди около месец, се е свлякла“, обяви тя. „Обстановката продължава да бъде неспокойна. През нощта отново паднаха обилни валежи на територията на цялата община Чепеларе“, коментира кметът. „Земята е толкова мокра, че дърветата се свличат и повличат след себе си и камъни“, обясни Славка Чакърова. „Хората, които нямат друг изход и имат важни задачи, могат да преминават, но с повишено внимание“, каза още тя.  „Фокус“ припомня:  На 31 юли Община Чепеларе обяви частично бедствено положение, тъй като срутище затвори пътя за село Забърдо и природната забележителност Чудните мостове. Тогава кметът Славка Чакърова препоръча на туристите да се въздържат от пътувания в този участък, тъй като непрекъснато падат камъни. На 15 юни пътят отново беше затворен частично заради паднала скална маса. При първото активизиране на срутището през юни са вложени 32 000 лв. за почистване, обрушване на скалите и опъване на мрежи, но сега то пак се активизира.  \r\nБиляна ИВАНОВА", "date": "2018.08.02", "title": "Славка Чакърова, кмет на Чепеларе: Пътят за село Забърдо и Чудните мостове е проходим, но продължават да падат камъни и обстановката е неспокойна"}
{"url": "http://www.focus-news.net/news/2018/08/02/2552290/varna-otmeneno-e-bedstveno-polozhenie-vavedeno-za-chast-ot-grad-dalgopol-sled-padnali-obilni-valezhi.html", "text": "Отменено е бедствено положение, въведено за част от град Дългопол след паднали обилни валежи, наводнили жилищни и общински сгради. Това съобщи за  Радио „Фокус“ – Варна  оперативният дежурен при Областна администрация – Варна. Бедственото положение е отменено със заповед на кмета от 18.00 часа на 1 август. За отстраняване на последиците от бедствието и предотвратяване на по-големи щети бе обявена обществена поръчка с прогнозна стойност до 200 000 лева за извършване на неотложни аварийно-възстановителни работи по отводнителни канали и дерета, почистване и изгребване на свлечени земни маси, възстановяване на улична настилка и почистване на дъждовна канализация в Дългопол. Очаква се днес вече да има избран изпълнител. \r\nОт Областна администрация допълниха, че обстановката във Варненска област е спокойна. Реките са в коритата си, не са констатирани разливи през последното денонощие. Според оперативните няма сведения за аварии или проблемни места при водоемите. През последното денонощие от общините няма постъпила информация за аварийни ситуации по язовирните стени и съоръженията към тях. \r\nСпоред прогнозата на Националния институт по метеорология и хидрология в Черноморския басейн речните нива ще се понижават или ще останат без съществени изменения. Водните количества на реките в басейна ще са под праговете за внимание. \r\nМарияна ВАЛЕНТИНОВА", "date": "2018.08.02", "title": "Варна: Отменено е бедствено положение, въведено за част от град Дългопол след паднали обилни валежи"}
{"url": "http://www.focus-news.net/news/2018/08/02/2552282/daily-sabah-turtsiya-prizova-sasht-da-otmeni-greshnoto-reshenie-za-sanktsiite.html", "text": "Турция „протестира силно“ срещу решението на САЩ да въведе санкции срещу двама министри и призовава страната да отмени „грешното решение“, заявиха от турското Министерство на външните работи в сряда чрез съобщение, пише  електронното издание Daily Sabah . \r\n„Решението, насочено към двама министри не е в съответствие с държавния суверенитет и не може да бъде обяснено с концепциите за право и справедливост“, се казва в изявлението. \r\nИзданието припомня, че в сряда Министерството на финансите на САЩ наложи санкции срещу турски официални лица, включително министъра на правосъдието Абдулхамит Гюл и министъра на вътрешните работи Сюлейман Сойлу във връзка с арестуването на свързания с Терористичната организация на Фетулах Гюлен (ФЕТО) американски пастор Андрю Брънсън. \r\nОт турското външно ведомство посочиха още, че „агресивното отношение на САЩ няма да доведе до нищо“ и добавиха, че Турция ще отговори с огледални мерки. \r\nВ съобщението се подчертава, че последният ход на Вашингтон може да се разглежда като „неуважителна намеса“ в правосъдната система на Турция  и може да навреди на конструктивните усилия за разрешаване на проблемите между двете страни. \r\nМеждувременно, продължава „Дейли Саба“, министърът на външните работи Мевлют Чавушоглу обяви в „Туитър“, че тази мярка не може да бъде оставена без отговор. \r\n„Не можем да разрешим проблемите си, докато САЩ не се откажат от незаконните си искания“, допълни първият дипломат на Турция. \r\nДруго турско официално лице е заявило пред Haberturk, че ескалиращото напрежение между Анкара и Вашингтон може да бъде разрешено чрез диалог, но страната е готова да отговори на санкциите, ако това се наложи. \r\n„Ние продължаваме да водим преговори с нашите американски колеги и в момента и те преминават в позитивна атмосфера. И двете страни потвърждават желанието си да запазят добрите дипломатически отношения“, е заявил държавният служител, пожелал да остане анонимен. \r\nПо-късно турският правосъден министър Гюл уточни, че не притежава собственост или банкови сметки извън Турция и следователно опитите на американското финансово ведомство да „блокира“ средствата му под юрисдикция на САЩ няма да го засегнат. \r\nМедията припомня, че Брънсън, който преди това бе арестуван за връзките си с групата ФЕТО и ПКК, бе освободен на 25 юли след обжалване от адвоката му, който възрази срещу продължителното му задържане в предишно изслушване, като се позова на здравословните проблеми, от които страда 50-годишният ответник. \r\nВторият Върховен съд в Измир разпореди домашен арест и забраната за пътуване в чужбина за пастора. \r\nБрънсън, християнски пастор от Северна Каролина, който е живял в Турция повече от две десетилетия, беше обвинен, че помага на ФЕТО, която е отговорна за неуспешния преврат от 2016 г., както и за подкрепа на терористичната организация на ПКК. \r\nСлучаят е източник на напрежение между Турция и САЩ. Вашингтон многократно е призовал Брънсън да бъде освободен, заявявайки, че е бил \"несправедливо задържан\". \r\nТурското правителство многократно е обяснявало на американските власти, че делото на Брънсън се гледа от съдилищата и правителството не може да се намеси. \r\nПревод и редакция:", "date": "2018.08.02", "title": "Daily Sabah: Турция призова САЩ да отмени „грешното решение“ за санкциите"}
{"url": "http://www.focus-news.net/news/2018/08/02/2552295/veliko-tarnovo-shest-dushi-sa-zadarzhani-pri-spetsializiranata-politseyska-operatsiya-v-gorna-oryahovitsa-i-lyaskovets-izzeti-sa-18-000-kasa-tsigari-bez-banderol.html", "text": "Специализираната полицейска операция е проведена в рамките на два дни на територията на Горна Оряховица и Лясковец. Това съобщиха от пресцентъра на  МВР . В хода ѝ е извършена проверка пред гараж в Горна Оряховица, собственост на 54-годишен мъж. В момент на търговия с цигари без бандерол са установени и задържани собственикът на гаража и двама мъже - на 38 и 40 години от Горна Оряховица и Лясковец, които купували цигари от него. При последвалите процесуално-следствени действия от гаража полицаите иззели 500 кутии цигари, необлепени с акцизен бандерол. Проверка била извършена и във втори гараж в Горна Оряховица, собственост на 67-годишен мъж, където били намерени 370 кутии цигари. Четиримата са задържани.  \r\nДействията по разследването довели до задържането на още двама мъже от Горна Оряховица и до установяване на 18 техни клиенти, купували контрабандни цигари. От купувачите са иззети различни количества, за които са образувани преписки, по които ще бъдат наложени административни наказания.  \r\nНа шестимата задържани са наложени полицейски мерки за неотклонение до 24 часа. Работата по цялостното документиране на престъпната дейност продължава.", "date": "2018.08.02", "title": "Велико Търново: Шест души са задържани при специализираната полицейска операция в Горна Оряховица и Лясковец, иззети са 18 000 къса цигари без бандерол"}
{"url": "http://www.focus-news.net/news/2018/08/02/2552294/pazardzhik-prodalzhavat-initsiativite-v-grada-po-povod-svetovnata-sedmitsa-na-karmeneto.html", "text": "В града продължават инициативите, организирани по повод Световната седмица на кърменето. Това съобщиха за  Радио „Фокус“ – Пазарджик  от РЗИ. От 10.30 часа днес е съвместната инициатива на РЗИ - Пазарджик и МБАЛ „Хигия“. В зала „Цвета“ ще бъде представен филмът „Гърдата – най-доброто“. Поканени да присъстват са кърмещи жени, бременни и всички, които проявяват интерес към темата. Присъстващите могат да обменят ценни практики, да получат съвети и отговори на въпросите, които ги вълнуват. Утре от 10.00 часа в Община Септември се организира дискусия с бременни и кърмещи жени на тема „Кърменето – естествени старт в живота“. \r\nВаня НИКОЛОВА", "date": "2018.08.02", "title": "Пазарджик: Продължават инициативите в града по повод Световната седмица на кърменето"}
{"url": "http://www.focus-news.net/news/2018/08/02/2552283/blagoevgrad-prodalzhava-oblagorodyavaneto-na-prostranstvoto-okolo-pametnika-na-gotse-delchev-v-grada.html", "text": "Продължава облагородяването на пространството около паметника на Гоце Делчев в Благоевград, предаде репортер на  Радио „Фокус“ – Пирин . Днес отново се извършва цялостно измиване на площад „Македония“ и участъците около него. Служители почистват района около монумента на революционера, садят се и цветя. Поводът за дейностите, които се извършват вече втори ден е, че от 17.00 часа днес премиерите на България и Македония – Бойко Борисов и Зоран Заев ще се включват в тържественото отбелязване на 115-годишнина от избухването на Илинденско – Преображенското въстание. Поради визитата на двамата министър-председатели ще бъде въведено ограничение за движението на автомобилите по улицата от Джамията до читалището, тази зад банята и покрай „Старата къща“. Служители на „Паркинги и гаражи“ предупреждават шофьорите за временната организация, уведомяват се и живеещите в района. \r\nЛивия НИНОВА", "date": "2018.08.02", "title": "Благоевград: Продължава облагородяването на пространството около паметника на Гоце Делчев в града"}
{"url": "http://www.focus-news.net/news/2018/08/02/2552298/dobrich-do-10-avgust-shte-prodalzhi-prisaedinyavaneto-na-abonati-kam-noviya-vodoprovod-v-kv-sever-2-koeto-nalaga-spirane-na-vodopodavaneto-v-rayona.html", "text": "До 10 август ще продължи присъединяването на абонати към новия водопровод в кв. „Север – 2“, което налага спиране на водоподаването в района, предаде кореспондентът на  Радио „Фокус” – Варна . Дейностите са започнали от 1 август. Водоподаването се спира в рамките на делничните дни, в часовете от 09.00 до 17.00, в карето между бул. „25-ти септември“, бул. „Добруджа“ и ул. „Калиакра“. \r\nЖулиета НИКОЛОВА", "date": "2018.08.02", "title": "Добрич: До 10 август ще продължи присъединяването на абонати към новия водопровод в кв. „Север – 2“, което налага спиране на водоподаването в района"}
{"url": "http://www.focus-news.net/news/2018/08/02/2552296/sarajevo-times-vanshniyat-ministar-na-bih-se-sreshtna-s-mayk-pompeo-vav-vashington.html", "text": "Министърът на външните работи на Босна и Херцеговина (БиХ) Игор Църнадак се срещна с държавния секретар на САЩ Майкъл Помпео по време на министерската среща за насърчаване на религиозните свободи в Държавния департамент във Вашингтон, пише  електронното издание Sarajevo Times . \r\nПо време на разговора, Църнадак отбеляза, че Съединените щати са важен партньор за БиХ и че подкрепата на Вашингтон за Дейтънското споразумение и организацията на БиХ въз основа на два ентитета и три народи имат голямо значение за дългосрочната стабилност и развитието на балканската страна. \r\n„Босненският министър и държавният секретар Помпео обмениха мнения за положението в Югоизточна Европа и Църнадак информира Помпео, че ще присъства на церемонията по отбелязване на стогодишнината от прокламацията на американския президент Удроу Уилсън, в която той отдаде почит на сръбските жертви през Първата световна война. Той ще присъства на това събитие като представител на сръбския народ в Съвета на министрите на БиХ \", бе обявено от МВнР БиХ. \r\nДържавният секретар Помпео благодари на министър Църнадак за посещението на вчерашното заседание и го информира, че министерската среща по темата за религиозните свободи ще се проведе отново през следващата година. \r\nТова беше първото заседание на министър Църнадак с държавния секретар Помпей, откакто пое службата през май тази година \", както бе отбелязано в съобщението. \r\nПревод и редакция:", "date": "2018.08.02", "title": "Sarajevo Times: Външният министър на БиХ се срещна с Майк Помпео във Вашингтон"}
{"url": "http://www.focus-news.net/news/2018/08/02/2552299/nimh-vazmozhni-sa-kratkotrayni-povisheniya-na-rechnite-niva-v-zapadnobelomorskiya-baseyn.html", "text": "Ще има краткотрайни повишения на речните нива в Западнобеломорския басейн. Това сочи справка на  сайта на Националният институт по метеорология и хидрология към БАН . Днес по-значителни ще са повишенията в следобедните часове на водните нива във водосборите на река Струма – реките Джерман, Рилска, Мелнишк и Пиринска Бистрица, както и във водосбора на река Места – реките Матан, Граднишка, Канина, Дъбнишка и във водосбора на река Доспат. На 3 август и 4 август ще се понижават речните нива в целия басейн, като в резултат на оттичане повишения на речните нива все още ще има в долните течения на основните реки.", "date": "2018.08.02", "title": "НИМХ: Възможни са краткотрайни повишения на речните нива в Западнобеломорския басейн"}
{"url": "http://www.focus-news.net/news/2018/08/02/2552301/shumen-piyan-shofyor-e-postradal-pri-katastrofa-na-patya-mezhdu-selata-izgrev-i-buynovitsa.html", "text": "39-годишен жител на село Буйновица е пострадал при пътен инцидент. Мъжът е шофирал с 2,46 промила алкохол в кръвта. Това съобщиха от  ОДМВР-Шумен . Малко след 18 часа снощи е приет сигнал за възникнала катастрофа между селата Изгрев и Буйновица. Изпратени са екипи на пътна полиция и спешна помощ. Установено било, че мъжът е пътувал в посока към Силистра, когато поради движение с несъобразена скорост загубил контрол над автомобила и се преобърнал на пътното платно. Той е откаран за преглед в МБАЛ-Шумен, където е установена фрактура на лявата ръка. След тест с дрегер станало ясно, че управлява с 2,46 промила алкохол. За извършено престъпление по чл. 343 „Б“ ал. 1 от НК е образувано бързо производство.", "date": "2018.08.02", "title": "Шумен: Пиян шофьор е пострадал при катастрофа на пътя между селата Изгрев и Буйновица"}
{"url": "http://www.focus-news.net/news/2018/08/02/2552293/zam-ministar-valentin-yovev-shte-poseti-smolyan-zaradi-uslozhnenata-obstanovka-zaradi-svlachishtata.html", "text": "Зам.-министър на регионалното развитие и благоустройството Валентин Йовев ще посети Смолян заради усложнената обстановка със свлачищата, съобщиха от пресцентъра на  Областна администрация – Смолян . Заместник-министърът заедно със заместник областният управител Владимир Гърбелов, ще направят оглед на място на свлачището по пътя за село Забърдо. \r\nДоцент Стойнев и областният управител Недялко Славов ще направят оглед на свлачището край Тикале, където около 11.30 часа ще пристигне и заместник-министър Йовев.", "date": "2018.08.02", "title": "Зам.-министър Валентин Йовев ще посети Смолян заради усложнената обстановка заради свлачищата"}
{"url": "http://www.focus-news.net/news/2018/08/02/2552297/plovdiv-vodata-na-reka-chaya-otnovo-zaliva-zemedelski-zemi-pri-katunitsa-zaradi-skasana-diga.html", "text": "Водата на река Чая отново залива земеделски земи при Катуница заради скъсана дига. Това съобщи за  Радио „Фокус” - Пловдив  кметът на село Катуница Красимир Юруков. „Дигата се е скъсала на две места и водата вече залива нивите по посока течението на реката”, каза Юруков. Наводнен и непроходим е и пътят, който разделя община Садово с община Родопи. Пътят минава под транспортния мост на река Чая и води към летище Пловдив. „Този път е връзката на община Садово с летището и община Асеновград”, посочи кметът на Катуница. \r\n„Това можеше да не се случи, ако беше укрепено по-добре и ако реката беше почистена”, каза кметът Юруков. „От един месец пишем писма на Напоителни системи и Басейнова дирекция да се изчисти реката и да се насипе дигата”, добави той. Според Юруков, като не е почистена реката, водата отива в най-ниските части и там, където дигата е съсипана и прелива, а такива места има много. \r\nЦветана ТОНЧЕВА", "date": "2018.08.02", "title": "Пловдив: Водата на река Чая отново залива земеделски земи при Катуница заради скъсана дига"}
{"url": "http://www.focus-news.net/news/2018/08/02/2552302/plovdiv-mitropolit-nikolay-shte-oglavi-bogosluzhenie-v-mitropolitski-hram-sv-vmchtsa-marina.html", "text": "Пловдивският митрополит Николай оглавява 5 богослужения по време на Богородичния пост. Това съобщиха за  Радио „Фокус“ – Пловдив  от Пловдивската митрополия. На 1 август владиката отслужи Молебен канон на Пресвета Богородица в катедрален храм „Успение Богородично” в града. Днес в 18.00 часа той ще възглави богослужение в митрополитски храм „Св. вмчца Марина”, а на 3 август в 18.00 часа ще отслужи Молебен канон на Пресвета Богородица в храм „Св. преп. Петка”. На 5 август в 18.00 часа Пловдивският митрополит Николай ще оглави Празнична Архиерейска вечерня в храм „Св. Преображение Господне” в район „Тракия“ в града, а в 09.00 часа на 6 август, когато Църквата отбелязва Преображение Господне, той ще отслужи Архиерейска света Литургия в същия храм. \r\nБогородичният пост е един от четирите многодневни периоди на молитва и въздържание през годината. През тези две постни седмици - от 1 до 14 август, Църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6-ти и 15-ти август. В първия ден на поста в храмовете се прави водосвет, а от 1 до 13 август на вечерните служби се отслужва Богородичен параклис.", "date": "2018.08.02", "title": "Пловдив: Митрополит Николай ще оглави богослужение в митрополитски храм „Св. вмчца Марина”"}
{"url": "http://www.focus-news.net/news/2018/08/02/2552303/mkd-makedoniya-makedoniya-otbelyazva-115-godini-ot-ilindensko-preobrazhenskoto-vastanie-i-74-godini-ot-asnom.html", "text": "В сряда Македония отбелязва Денят на Републиката 2 август и двата исторически Илиндена – 115 години от избухването на Илинденско-Преображенското въстание и 74 години от Първото заседание на АСНОМ (Антифашисткото събрание за народно освобождение на Македония), пише  скопското електронно издание „МКД“ . \r\nДелегацията на Мечкин Камък ще бъде оглавена от президента на Македония Георги Иванов. В 09:30 (10:30 българско време) ще бъде положено цвете на гроба на Никола Карев, а в 10:00 на паметника на героите в местността Слива. В 12 часа ще бъде положено цвете на Мечкин Камък, след което държавният глава ще има обръщение. \r\nНа Мечкин Камък ще присъства и правителствена делегация. \r\nЧестването в Мемориалният център на АСНОМ в Пелинце ще започне в 11:00 часа (12:00 българско време). В делегацията, оглавявана от премиера Зоран Заев, ще бъдат и редица министри. \r\nПравителствената делегация за честванията в Скопие ще бъде оглавявана от председателя на македонския парламент Талат Джафери, който в 10:45 (11:45 българско време) ще има обръщение пред паметника на Методи Андонов – Ченто. \r\nСлед края на честването в Пелинце, по обед премиерът Заев ще отбележи 115-ата годишнина от Илинденско-Преображенското въстание и в Благоевград – България, заедно с българския премиер Бойко Борисов. \r\nДвамата премиери, както съобщи пресслужбата на македонското правителство, ще положат венци и цветя на паметника на Гоце Делчев на площад „Македония“ в Благоевград. \r\nТова ще бъде второ съвместно честване след подписването на Договора за добросъседство преди една година. \r\nНа мероприятията в Благоевград ще присъства и македонския вътрешен министър Оливер Спасовски, а от българска страна – министърът на отбраната Красимир Каракачанов. \r\nНачалото на Илинденско-Преображенското въстание е обявено от камбаните в Крушево в полунощ срещу Илинден през 1903 г. Около 800 въстаници освободили града, а след два дни Никола Карев обявява Крушевската република и става неин президент ... Свободната Република продължила десет дни. \r\nПод командването на Бахтиар Паша, османска армия от 18 000 души започва операция, за да възвърне властта в Крушево. Последните престрелки на Мечкин Камък и смъртта на войводата Питу Гули отбелязаха края на Крушевската република. Агенция „Фокус“ припомня:  Антифашисткото събрание за народно освобождение на Македония е свикано нелегално на 2 август (за да съвпада нарочно с датата на избухване на Илинеднско-Преображенското въстание) 1944 година в манастира „Прохор Пчински“ в българската окупационна зона в Югославия. Подготовката за това се извършва в периода ноември 1943 – август 1944 година от Инициативния комитет за свикване на АСНОМ. АСНОМ се самообявява за:\"врховно, законодавно, претставничко и извршно тело и највисок орган на државната власт на Демократска Македонија\", без да има широката подкрепа и даден мандат от населението. \r\nСвиканото събрание взема решение за провъзгласяването на македонска държава и приемане като официален в нея на македонския език, като на македонските граждани са гарантирани равни права независимо от тяхната етническа принадлежност. Президиума на АСНОМ изпълнява функцията на управителен орган. Председател на АСНОМ е Методи Андонов-Ченто. Целта на Ченто е да създаде повторно обединена напълно независима Македония или република в състава на Нова Комунистическа Югославия. Идейни противници на Методи Андонов са Светозар Вукманович-Темпо, пратеник на Тито и Лазар Колишевски, водач на новообразуваната югославска Македонска комунистическа партия. Един от участниците в АСНОМ е и Киро Глигоров, първият президент на независима Република Македония. \r\nВ качеството си на самообявила се за върховна представителна и изпълнителна институция, АСНОМ взема решение за включването на Вардарска Македония като федерална държава в рамките на Югославската федерация. Събранието излиза с манифест, с който описва положението на Вардарска Македония в рамките на Кралство Югославия като колониално, преди да обяви „братството и съюза“ с останалите народи на Нова Югославия. На заседанието присъства Светозар Вукманович – Темпо, представителя на Главния щаб на Сърбия Живоин Николич – Бърка, и американската и английската военни мисии в Югославия. Според различни изследователи заседанието е силно манипулирано от проюгославските представители, а отсъствието на повече от 50% от избраните делегати го прави нелегитимноКато делегати на това заседание се избрани 116 души, но на заседанията участват едва 60 от тях. \r\nСлед изтеглянето на германците от територията на Македония през ноември, между 28 и 30 декември 1944 година в Скопие се провежда Второто заседание на АСНОМ, известно още като Първо извънредно заседание. Освен другите делегати присъстват и председателя на Националния комитет за освобождение на Югославия Едвард Кардел, Димитър Влахов, Светозар Вукманович – Темпо, председател на ОФ – Добри Терпешев и представителят на съветската мисия майор Инков и англо-американската военни мисии. На заседанието се взема решение за създаване на извънреден съд за съдене на „сътрудниците на окупатора, които са обругали македонското национално име и македонската чест“.Отделно от това се взема решение за основаване на Стопанска банка на Македония. \r\nТретото заседание на АСНОМ, още Второ извънредно събрание се провежда между 14 и 16 април 1945 година. На събранието се решава да бъдат отнети изпълнителните функции на Президиума на АСНОМ и са предадени на Събранието на Социалистическа република Македония, което е избрано на 16 април с председател Лазар Колишевски. В структурата на Събранието са избрани няколко комитета и се решава АСНОМ да продължи да работи като Народно събрание на Македония.  \r\nПревод и редакция:", "date": "2018.08.02", "title": "„МКД“ (Македония): Македония отбелязва 115 години от Илинденско-Преображенското въстание и 74 години от АСНОМ"}
{"url": "http://www.focus-news.net/news/2018/08/02/2552305/pazardzhik-nezakonno-pritezhavani-orazhiya-i-boepripasi-sa-izzeti-ot-kashta-v-belovo.html", "text": "Незаконно притежавани оръжия и боеприпаси са иззети от служители на РУ - Септември, съобщиха от  ОДМВР - Пазарджик . Акцията е проведена вчера от криминалисти на територията на Белово. Извършено е претърсване в къща обитавана от братя с инициали А. Д. (на 73 г. от Белово) и Ц.Д. (на 72 г. от Пловдив). На двата етажа органите на реда открили общо 3 гладкоцевни пушки в калибър 12 и 16, самоделен малокалибрен револвер, близо 270 ловни и малокалибрени патрони, 9 кутии с ловен барут. Те били съхранявани от братята без наличие на разрешение за това. Поради напредналата си възраст и недоброто здравословно състояние двамата мъже не са задържани в ареста. Намерените оръжия, боеприпаси и барут са иззети, а по случая са образувани бързи полицейски производства.", "date": "2018.08.02", "title": "Пазарджик: Незаконно притежавани оръжия и боеприпаси са иззети от къща в Белово"}
{"url": "http://www.focus-news.net/news/2018/08/02/2552306/blagoevgrad-42-m-zhelezopatni-relsi-sa-otkradnati-ot-rayona-na-gara-general-todorov-v-petrich.html", "text": "За периода от 28 до 31 юли от района на гара \"Генерал Тодоров\", община Петрич, е извършена кражба на около 42 м. железопътни релси. Това съобщиха от  ОДМВР-Благоевград . Образувано е досъдебно производство за извършено престъпление по чл. 194, ал.1 от НК. Работата по случая продължава.", "date": "2018.08.02", "title": "Благоевград: 42 м железопътни релси са откраднати от района на гара „Генерал Тодоров“ в Петрич"}
{"url": "http://www.focus-news.net/news/2018/08/02/2552304/dobrich-obshtinata-i-futbolen-klub-dobrudzha-predstaviha-logo-i-yubileyna-flanelka-po-povod-100-godishninata-na-sportniya-klub.html", "text": "Общината и Футболен клуб „(ФК) „Добруджа“ представиха на съвместна пресконференция лого и юбилейна фланелка по повод 100-годишнината на спортния клуб, предаде кореспондент на  Радио „Фокус” – Варна . Кметът Йордан Йорданов приветства представителите на спонсорите и им благодари за волята заедно да работят за развитието на ФК „Добруджа“ и на спортния живот в Добрич: „Многократно съм заявявал, че футболът е важен и той трябва да се развива в правилната посока. Независимо от облачното минало, да го наречем, в момента вече се вижда светъл хоризонт. Аз за първи път виждам фланелките на „Добруджа“ да са наситени с толкова различни имена, не само на Община град Добрич, която до момента беше единствена. За мен е радостно, че можем да приобщим и други, които биха искали да помагат на футбола в града. Ние продължаваме с политиката на Общината да ангажираме колкото се може повече подрастващи в целия сегмент на спорта, не само във футбола. Всичко, което зависи от нас като мениджмънт и опора, спомоществователите няма да бъдат подведени“, каза Йордан Йорданов и лично им благодари за подкрепата.  \r\nЖулиета НИКОЛОВА", "date": "2018.08.02", "title": "Добрич: Общината и Футболен клуб „Добруджа“ представиха лого и юбилейна фланелка по повод 100-годишнината на спортния клуб"}
{"url": "http://www.focus-news.net/news/2018/08/02/2552307/manol-genov-pravnuk-na-edin-ot-chetnitsite-na-apostol-petkov-enidzhevardarskoto-slantse-apostol-voyvoda-e-edin-ot-malko-izvestnite-hora-koito-sa-dali-vsichko-ot-sebe-si-za-da-mozhem-nie-da-zhiveem-sega.html", "text": "Апостол Войвода е един от малко известните хора, които са дали всичко от себе си, за да можем ние да живеем сега. Това каза Манол Генов, правнук на един от четниците на Апостол Петков - Ениджевардарското слънце и народен представител от БСП, в интервю за  Агенция „Фокус“   във връзка със 107-годишнината от гибелта на Апостол Петков - Ениджевардарското слънце. „Като малък съм възпитаван от баба си, която е родена в Енидже Вардар, и нейният свекър – т.е. моят прадядо, е бил комита в четата на Апостол Войвода. Бил е един от тези редови негови хора, които с били част от мрежата му на революционното и комитското движение в този край“, каза още Генов и обясни, че от малък е слушал песните за него.  \r\n„Той наистина е един от забравените герои на българското национално-освободително движение в географската част Македония. Може би не е напълно забравен, но не е и много популярен. Този човек в продължение на 17 години воюва непрекъснато, изгражда комитети, изгражда мрежа, убеждава хора, успява да направи така, че те да повярват в това дело. Мисля, че той е малко под пиедестала на българската история за разлика от други герои. Но все пак не е забравен“, обясни Генов и посочи, че главният герой във филма „Мера според мера“ е той.  \r\n„И накрая ще дам една характеристика, която чух за него в един документален филм. Под дървото, където той е обесил гръцкия капитан, репортерът пита хора, които вече са с изтрито българско самосъзнание, но у които все още е жив споменът за Апостол Войвода, какво знаят те за него. Те отговарят: „Слушали сме песни, чували сме как се говори за него, но знаем само, че е бил хем арамия, хем сайбия.“ Тези думи са изключително важни – значи, хем е бил комита, хем е бил стопанин и е имал отношение към проблемите и дертовете на българското население към този район“, коментира Генов.  \r\nТой посочи, че няколко дружества в България са носели неговото име, едно село - също, а има и улици, кръстени на него. „Той е един от малко известните хора, които са дали всичко от себе си, за да можем ние да живеем сега и да имаме всичко, на което сега се радваме“, обясни Генов. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.02", "title": "Манол Генов, правнук на един от четниците на Апостол Петков - Ениджевардарското слънце: Апостол Войвода е един от малко известните хора, които са дали всичко от себе си, за да можем ние да живеем сега"}
{"url": "http://www.focus-news.net/news/2018/08/02/2552308/veliko-tarnovo-lek-avtomobil-izgorya-v-gornooryahovskoto-selo-strelets.html", "text": "Лек автомобил изгоря в горнооряховското село Стрелец. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Сигнал за пожар в лек автомобил с газова уредба, паркиран на ул. „Христо Ботев”е получен в 19.13 часа. На място е изпратен екип на Районната служба с един противопожарен автомобилни четирима пожарникари. Лекият автомобил е изгорял напълно. Пожарникарите са успели да спасят от пламъците намиращата се в близост сграда. Причината за възникването на пожара е техническа неизправност на автомобила. \r\nНадежда КРЪСТЕВА", "date": "2018.08.02", "title": "Велико Търново: Лек автомобил изгоря в горнооряховското село Стрелец"}
{"url": "http://www.focus-news.net/news/2018/08/02/2552309/blagoevgrad-81-godishna-zhena-e-dala-na-telefonni-izmamnitsi-1000-leva.html", "text": "На 1 август е реализирана телефонна измама, при която на 81-годишна жена е нанесена щета на приблизителна стойност около 1 000 лева. Това съобщиха от  ОДМВР-Благоевград . Използвана е схемата, при която от потърпевшите се търси парична сума за животоспасяваща операция на близък роднина. За случая е уведомена РП-Благоевград. Образувано е досъдебно производство.", "date": "2018.08.02", "title": "Благоевград: 81-годишна жена е дала на телефонни измамници 1000 лева"}
{"url": "http://www.focus-news.net/news/2018/08/02/2552311/plovdiv-zhitelite-na-shest-sela-ot-oblastta-sa-s-narusheno-vodopodavane-zaradi-avarii.html", "text": "Жителите на шест села на територията на Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от авариите са селата Климент, Белица, Ситово, Черноземен, Михилци и Беловица, като не е посочен краен срок за възстановяване на нормалното водоподаване към абонатите. \r\nЕкипите на водоснабдителното дружество работят и по отстраняването на възникнали аварии на територията на градовете Пловдив и Асеновград. За неопределен период от време ще бъде нарушено водоподаването в района ул. „Генерал Дандевил“ в град Асеновград. Засегнати от аварии са и абонатите, живущи в района на улиците „Славянска“, „Иван Гарванов“, „Петко Д. Петков“ и „Прогрес“. \r\nТони МИХАЙЛОВ", "date": "2018.08.02", "title": "Пловдив: Жителите на шест села от областта са с нарушено водоподаване заради аварии"}
{"url": "http://www.focus-news.net/news/2018/08/02/2552292/to-vima-gartsiya-zvezdata-na-aleksis-tsipras-padna.html", "text": "публикува пореден критичен материал срещу правителството на Алексис Ципрас във връзка с опустошителния пожар в Източна Атика, който отне живота на най-малко 91 души, а още стотици пострадаха. Представяме го без редакторска намеса. \r\nПравителството е в критично състояние. \r\nНямаше как да е по-критично. \r\nВсичко за господин Ципрас се срина за една нощ. \r\nСле смъртоносния пожар в Източна Атика всичко за премиера и неговата партия се промени. Той вече не може да увлече хората, а само ги разярява и провокира. \r\nКаквото и да направи и каквото и да каже се обръща срещу него. \r\nНе е съвпадение, че всичките му ходове и инициативи срещат отпор почти автоматично и не могат да издържат дори половин час. \r\nКаквото и да се опита да направи министър-председателят през последните дни и всичко, с което излезе екипът му за комуникации, беше загубено в атмосферата на мълчалив траур и, като цяло, общонационалната скръб за десетките несправедливо загубени животи. \r\nВ някои случаи, комуникационната стратегия на правителството надигна хората, вместо да намали яростта на гражданите. \r\nТежестта на инцидента продължава да е непоносима и в същото време разкрива редица скрити слабости на правителството. Най-важните са слабия мениджмънт, липсата на координация, партийният избор на неподходящи лица за ключови позиции, свързани с обществената сигурност и гражданската защита. \r\nКадрите на правителството сега призовават премиера да не пуска властта, да се противопостави на установените интереси и да се впусне в нови предполагаемо героични действия, с надеждата да замаже негативните впечатления и хората постепенно да забравят. \r\nТехните надежди са напразни, какъвто е обикновено случаят с циничните управници. \r\nТе не разбират, че идва момент, в който само един инцидент е достатъчен, за да пробие линиите, да прекъсне връзките и да сложи край на всички контакти с обществото. \r\nМиналия понеделник дойде скъсването. Невинността, с която се хвалеше Ципрас беше загубена и неговата звезда падна. \r\nСега той носи отговорност, напълно разкрит е и не може да бъде извинен за огромната катастрофа. \r\nТой вече няма късмет, нито бъдеще. \r\nКолкото по-бързо осъзнае ситуацията си, толкова по-добре за него и за страната. \r\nПревод и редакция:", "date": "2018.08.02", "title": "“То Вима“ (Гърция): Звездата на Алексис Ципрас падна"}
{"url": "http://www.focus-news.net/news/2018/08/02/2552314/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В сряда Македония празнува Денят на Републиката 2 август и двата исторически Илиндена – 115 години от избухването на Илинденско-Преображенското въстание и 74 години от Първото заседание на АСНОМ, пише  скопското електронно издание „МКД“ . \r\nДелегацията на Мечкин Камък ще бъде оглавена от президента на Македония Георги Иванов. В 09:30 (10:30 българско време) ще бъде положено цвете на гроба на Никола Карев, а в 10:00 на паметника на героите в местността Слива. В 12 часа ще бъде положено цвете на Мечкин Камък, след което държавният глава ще има обръщение. \r\nНа Мечкин Камък ще присъства и правителствена делегация. \r\nЧестването в Мемориалният център на АСНОМ в Пелинце ще започне в 11:00 часа (12:00 българско време). В делегацията, оглавявана от премиера Зоран Заев, ще бъдат и редица министри. \r\nПравителствената делегация за честванията в Скопие ще бъде оглавявана от председателя на македонския парламент Талат Джафери, който в 10:45 (11:45 българско време) ще има обръщение пред паметника на Методи Андонов – Ченто. \r\nСлед завършването на честването в Пелинце, по обед премиерът Заев ще отбележи 115-ата годишнина от Илинденско-Преображенското въстание и в Благоевград – България, заедно с българския премиер Бойко Борисов. \r\nДвамата премиери, както съобщи пресслужбата на македонското правителство, ще положат венци и цветя на паметника на Гоце Делчев на площад „Македония“ в Благоевград. \r\nТова ще бъде второ съвместно честване след подписването на Договора за добросъседство преди една година. \r\nНа мероприятията в Благоевград ще присъства и македонския вътрешен министър Оливер Спасовски, а от българска страна – министърът на отбраната Красимир Каракачанов. \r\nНачалото на Илинденското въстание е обявено от камбаните в Крушево в полунощ срещу Илинден през 1903 г. Около 800 въстаници освободили града, а след два дни Никола Карев обявява Крушевската република и става неин президент ... Свободната Република продължила десет дни. \r\nПод командването на Бахтиар Паша, османска армия от 18 000 души започва операция, за да възвърне властта в Крушево. Последните престрелки на Мечкин Камък и смъртта на войводата Питу Гули отбелязаха края на Крушевската република. \r\nЧетиридесет и една година след Илинденско-Преображенското въстание, в манастира Св. Прохор Пчински край Куманово 115 делегати провеждат Първото заседание на АСНОМ (Антифашистко събрание за народно освобождение на Македония), на което е била утвърдена социално-правната обосновка на Македония като равноправна федерална държава в рамките на Югославия. Срещата е открита от Панко Брашнаров, най-старият делегат и свидетел на двата Илиндена. Избран е президиум на АСНОМ под председателството на Методи Андонов-Ченто. \r\nЗаседанието одобрявав няколко документи с държавнотворческо значение, сред които и Решението за въвеждането на македонския език за официален език в македонската държава и Декларацията за основните права на човека и гражданина на демократична Македония. \r\n***  публикува пореден критичен материал срещу правителството на Алексис Ципрас във връзка с опустошителния пожар в Източна Атика, който отне живота на най-малко 91 души, а още стотици пострадаха. Представяме го без редакторска намеса. \r\nПравителството е в критично състояние. \r\nНямаше как да е по-критично. \r\nВсичко за господин Ципрас се срина за една нощ. \r\nСле смъртоносния пожар в Източна Атика всичко за премиера и неговата партия се промени. Той вече не може да увлече хората, а само ги разярява и провокира. \r\nКаквото и да направи и каквото и да каже се обръща срещу него. \r\nНе е съвпадение, че всичките му ходове и инициативи срещат отпор почти автоматично и не могат да издържат дори половин час. \r\nКаквото и да се опита да направи министър-председателят през последните дни и всичко, с което излезе екипът му за комуникации, беше загубено в атмосферата на мълчалив траур и, като цяло, общонационалната скръб за десетките несправедливо загубени животи. \r\nВ някои случаи, комуникационната стратегия на правителството надигна хората, вместо да намали яростта на гражданите. \r\nТежестта на инцидента продължава да е непоносима и в същото време разкрива редица скрити слабости на правителството. Най-важните са слабия мениджмънт, липсата на координация, партийният избор на неподходящи лица за ключови позиции, свързани с обществената сигурност и гражданската защита. \r\nКадрите на правителството сега призовават премиера да не пуска властта, да се противопостави на установените интереси и да се впусне в нови предполагаемо героични действия, с надеждата да замаже негативните впечатления и хората постепенно да забравят. \r\nТехните надежди са напразни, какъвто е обикновено случаят с циничните управници. \r\nТе не разбират, че идва момент, в който само един инцидент е достатъчен, за да пробие линиите, да прекъсне връзките и да сложи край на всички контакти с обществото. \r\nМиналия понеделник дойде скъсването. Невинността, с която се хвалеше Ципрас беше загубена и неговата звезда падна. \r\nСега той носи отговорност, напълно разкрит е и не може да бъде извинен за огромната катастрофа. \r\nТой вече няма късмет, нито бъдеще. \r\nКолкото по-бързо осъзнае ситуацията си, толкова по-добре за него и за страната. \r\n***  Министърът на външните работи на Босна и Херцеговина (БиХ) Игор Църнадак се срещна с държавния секретар на САЩ Майкъл Помпео по време на министерската среща за насърчаване на религиозните свободи в Държавния департамент във Вашингтон, пише  електронното издание Sarajevo Times . \r\nПо време на разговора, Църнадак отбеляза, че Съединените щати са важен партньор за БиХ и че подкрепата на Вашингтон за Дейтънското споразумение и организацията на БиХ въз основа на два ентитета и три народи имат голямо значение за дългосрочната стабилност и развитието на балканската страна. \r\n„Босненският министър и държавният секретар Помпео обмениха мнения за положението в Югоизточна Европа и Църнадак информира Помпео, че ще присъства на церемонията по отбелязване на стогодишнината от прокламацията на американския президент Удроу Уилсън, в която той отдаде почит на сръбските жертви през Първата световна война. Той ще присъства на това събитие като представител на сръбския народ в Съвета на министрите на БиХ \", бе обявено от МВнР БиХ. \r\nДържавният секретар Помпео благодари на министър Църнадак за посещението на вчерашното заседание и го информира, че министерската среща по темата за религиозните свободи ще се проведе отново през следващата година. \r\nТова беше първото заседание на министър Църнадак с държавния секретар Помпей, откакто пое службата през май тази година \", както бе отбелязано в съобщението. \r\n***  Турция „протестира силно“ срещу решението на САЩ да въведе санкции срещу двама министри и призовава страната да отмени „грешното решение“, заявиха от турското Министерство на външните работи в сряда чрез съобщение, пише  електронното издание Daily Sabah . \r\n„Решението, насочено към двама министри не е в съответствие с държавния суверенитет и не може да бъде обяснено с концепциите за право и справедливост“, се казва в изявлението. \r\nИзданието припомня, че в сряда Министерството на финансите на САЩ наложи санкции срещу турски официални лица, включително министъра на правосъдието Абдулхамит Гюл и министъра на вътрешните работи Сюлейман Сойлу във връзка с арестуването на свързания с Терористичната организация на Фетулах Гюлен (ФЕТО) американски пастор Андрю Брънсън. \r\nОт турското външно ведомство посочиха още, че „агресивното отношение на САЩ няма да доведе до нищо“ и добавиха, че Турция ще отговори с огледални мерки. \r\nВ съобщението се подчертава, че последният ход на Вашингтон може да се разглежда като „неуважителна намеса“ в правосъдната система на Турция  и може да навреди на конструктивните усилия за разрешаване на проблемите между двете страни. \r\nМеждувременно, продължава „Дейли Саба“, министърът на външните работи Мевлют Чавушоглу обяви в „Туитър“, че тази мярка не може да бъде оставена без отговор. \r\n„Не можем да разрешим проблемите си, докато САЩ не се откажат от незаконните си искания“, допълни първият дипломат на Турция. \r\nДруго турско официално лице е заявило пред Haberturk, че ескалиращото напрежение между Анкара и Вашингтон може да бъде разрешено чрез диалог, но страната е готова да отговори на санкциите, ако това се наложи. \r\n„Ние продължаваме да водим преговори с нашите американски колеги и в момента и те преминават в позитивна атмосфера. И двете страни потвърждават желанието си да запазят добрите дипломатически отношения“, е заявил държавният служител, пожелал да остане анонимен. \r\nПо-късно турският правосъден министър Гюл уточни, че не притежава собственост или банкови сметки извън Турция и следователно опитите на американското финансово ведомство да „блокира“ средствата му под юрисдикция на САЩ няма да го засегнат. \r\nМедията припомня, че Брънсън, който преди това бе арестуван за връзките си с групата ФЕТО и ПКК, бе освободен на 25 юли след обжалване от адвоката му, който възрази срещу продължителното му задържане в предишно изслушване, като се позова на здравословните проблеми, от които страда 50-годишният ответник. \r\nВторият Върховен съд в Измир разпореди домашен арест и забраната за пътуване в чужбина за пастора. \r\nБрънсън, християнски пастор от Северна Каролина, който е живял в Турция повече от две десетилетия, беше обвинен, че помага на ФЕТО, която е отговорна за неуспешния преврат от 2016 г., както и за подкрепа на терористичната организация на ПКК. \r\nСлучаят е източник на напрежение между Турция и САЩ. Вашингтон многократно е призовал Брънсън да бъде освободен, заявявайки, че е бил \"несправедливо задържан\". \r\nТурското правителство многократно е обяснявало на американските власти, че делото на Брънсън се гледа от съдилищата и правителството не може да се намеси.", "date": "2018.08.02", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/08/02/2552300/plovdiv-svlachishte-zatvori-patya-mezhdu-laki-i-manastirskiya-kompleks-krastova-gora-sv-troitsa.html", "text": "Свлачище затвори пътя между Лъки и манастирския комплекс „Кръстова гора – Св. Троица“. Това съобщи за  Радио „Фокус“ – Пловдив  говорителят на Областната дирекция на МВР. Свлачището е паднало на платното за движение, като до разчистването му пътят ще остане затворен. Екипи на Районното полицейско управление в Асеновград са на място и отклоняват автомобилите. \r\nТони МИХАЙЛОВ", "date": "2018.08.02", "title": "Пловдив: Свлачище затвори пътя между Лъки и манастирския комплекс „Кръстова гора – Св. Троица“"}
{"url": "http://www.focus-news.net/news/2018/08/02/2552313/burgas-zam-glavniyat-prokuror-ivan-geshev-shte-dade-izyavlenie-pred-sgradata-na-odmvr-burgas-po-povod-spetsializiranata-aktsiya-v-oblastta.html", "text": "Във връзка със засиления обществен интерес относно проведена специализирана акция на територията на Бургаска област, зам. главният прокурор Иван Гешев ще даде изявление по случая в 12.30 часа пред сградата на ОДМВР - Бургас. Това съобщиха от пресцентъра на  Прокуратура на Република България .", "date": "2018.08.02", "title": "Бургас: Зам. главният прокурор Иван Гешев ще даде изявление пред сградата на ОДМВР - Бургас по повод специализираната акция в областта"}
{"url": "http://www.focus-news.net/news/2018/08/02/2552316/kardzhali-40-godishen-mazh-e-bil-prebit-v-selo-shumnatitsa.html", "text": "Двама души са задържани в РУ-Кирково за побой в село Шумнатица. Това съобщиха от  ОДМВР-Кърджали . Компания от трима мъже на 29, 31 и 40 години била пред хранителен магазин в центъра на селото. Около 22.00 часа между тях възникнал спор, който прераснал в сбиване и бил нанесен побой на 40-годишния от другите двама. Проверката по случая е по чл.325, ал.1 от Наказателния кодекс за хулиганство. Работата продължава Охранителна полиция в РУ-Кирково.", "date": "2018.08.02", "title": "Кърджали: 40-годишен мъж е бил пребит в село Шумнатица"}
{"url": "http://www.focus-news.net/news/2018/08/02/2552317/burgas-pri-prouchvaneto-na-krepostta-rusokastro-e-otkrito-sakrovishte-ot-sedem-srebarni-moneti.html", "text": "При проучването на крепостта \"Русокастро\" е открито съкровище от седем сребърни монети. Това съобщиха от  Регионалния исторически музей - Бургас . Те са намерени заедно една до друга и представляват колективна монетна находка. В момента четири от тях не са отделени, тъй като това трябва да се извърши в реставрационно ателие. Монетите са с номинал грош, и са известни с името торнезе. Отсечени са в Ахейското княжество, известно още като деспотство Морея. То се намира в Пелопонес (днешна Гърция) и е образувано след четвъртия кръстоносен поход. \r\nМонетите са тежки приблизително по 0.9 г едната. На лицето е представен равнораменен кръст, а на обратната страна – кула на католическа катедрала. Съкровището е открито при проучването на монументална представителна сграда от дворцов тип с дължина 20 м и ширина 8 м, в която са иззидани три масивни каменни стълба, носещи сводове и втори етаж. \r\nПроучванията на крепостта Русокастро за поредна година се ръководят от Регионален исторически музей - Бургас и са финансирани от Община Камено и Министерството на културата на Република България.", "date": "2018.08.02", "title": "Бургас: При проучването на крепостта \"Русокастро\" е открито съкровище от седем сребърни монети"}
{"url": "http://www.focus-news.net/news/2018/08/02/2552312/stara-zagora-13-godishno-momche-e-s-opasnost-za-zhivota-sled-intsident-s-voltova-daga-na-zhp-garata-v-grada.html", "text": "13-годишно момче е с опасност за живота след инцидент с волтова дъга на жп гарата в града. Това съобщиха от пресцентъра на  Апелативна прокуратура - Пловдив . Районна прокуратура - Стара Загора наблюдава досъдебното производство за възникналия инцидент. До момента е установено, че на 1 август 2018 г. около 17.30 часа в град Стара Загора, 13-годишно момче се намирало в района на жп гара - Стара Загора. Детето се качило на покрива на товарен вагон, при което се е образувала волтова дъга и при контакт с тялото му е нанесла наранявания. Пострадалият незабавно е бил транспортиран за оказване на спешна медицинска помощ в ЦСМП – Стара Загора с тежки изгаряния и опасност за живота. След извършването на първоначалните медицински манипулации, насочени към преодоляване на непосредствената опасност за живота му, момчето е било транспортиран до Клиника по изгаряния в град Пловдив, където и към момента продължава лечението му. \r\nОт момента на извършване на деянието се провеждат необходимите процесуално-следствени действия, насочени към изясняване и установяване на всички факти и обстоятелства по случая.", "date": "2018.08.02", "title": "Стара Загора: 13-годишно момче е с опасност за живота след инцидент с волтова дъга на жп гарата в града"}
{"url": "http://www.focus-news.net/news/2018/08/02/2552315/kyustendil-v-ramkite-na-dva-dni-shte-bade-zatvoren-pat-bobov-dol-zhedna-zaradi-stroitelstvo-na-nova-otsechka-po-patya.html", "text": "В рамките на два дни ще бъде затворен пътят Бобов дол – Жедна. Това съобщиха за  Радио „Фокус” – Кюстендил  от Община Бобов дол. Затварянето на пътя ще се отнася за 4 и 5 август. Движението ще бъде възстановено на 5 август след 17.00 часа. Причина за въвеждане на временната организация на движение е строителство на нова отсечка по пътя Бобов дол – Жедна, в район на свлачище. Осигурен е алтернативен маршрут, който преминава през селата Бабино и Голема Фуча. \r\nВенцеслав ИЛЧЕВ", "date": "2018.08.02", "title": "Кюстендил: В рамките на два дни ще бъде затворен път Бобов дол – Жедна заради строителство на нова отсечка по пътя"}
{"url": "http://www.focus-news.net/news/2018/08/02/2552319/varna-tovaren-avtomobil-s-kran-se-e-obarnal-na-ul-slavyanska-nyama-postradali.html", "text": "Товарен автомобил с кран се е обърнал тази сутрин на ул. „Славянска” във Варна. Това съобщиха от  ОДМВР - Варна . При инцидента няма пострадали хора. Сигналът е подаден около 09.15 часа. При дейности по разтоварване на скеле на строителен обект на ул. „Славянска” е възникнал инцидент с товарен автомобил „Мерцедес” с кран за разтоварване. Камионът се е обърнал странично по време на работа. Стрелата на крана е нанесла материални щети по предната част на автомобил „Фолксваген” и по оградата на учебно заведение, намиращо се там. Към момента улица „Славянска” е непроходима.", "date": "2018.08.02", "title": "Варна: Товарен автомобил с кран се е обърнал на ул. „Славянска”, няма пострадали"}
{"url": "http://www.focus-news.net/news/2018/08/02/2552318/kardzhali-46-godishna-zhena-schupi-s-avtomobila-si-metalen-stalb-za-osvetlenie-v-momchilgrad.html", "text": "Лек автомобил „Мерцедес“ се блъснал в метален стълб за осветление, след като 46-годишна жена зад волана загубила контрол над управлението. Това съобщиха от  ОДМВР-Кърджали . Произшествието станало около 16.30 часа вчера на ул. „Гюмюрджинска“ в Момчилград. Няма пострадали. От удара стълбът се счупил. Тестът за алкохол на водача е с отрицателен резултат. Съставен е акт по Закона за движение по пътищата.", "date": "2018.08.02", "title": "Кърджали: 46-годишна жена счупи с автомобила си метален стълб за осветление в Момчилград"}
{"url": "http://www.focus-news.net/news/2018/08/02/2552323/miroslav-iliev-agrometeorolog-razvitieto-na-zemedelskite-kulturi-v-severoiztochna-balgariya-prez-avgust-shte-bade-uskoreno.html", "text": "Развитието на земеделските култури в Североизточна България през август ще бъде ускорено. Това заяви за  Радио „Фокус” - Варна  Мирослав Илиев, агрометеоролог от Националния институт по метеорология и хидрология - филиал Варна. Той отбеляза, че през месец август в Североизточна България ще продължат преваляванията с по-слаба интензивност от началото до края на месеца, а в отделни дни ще бъде и слънчево, без валежи. Минималните температури ще са около 16 - 20 градуса, а максималните през деня до 27 - 28 градуса. „Стойностите на температурите ще бъдат в рамките на средно месечната климатична норма, а тя е 27 градуса за региона. Развитието на земеделските култури ще бъде ускорено поради високите топлинни постъпления, а предстоящите валежи ще имат стопанско значение най-вече за зеленчуковите култури“, допълни Мирослав Илиев. По думите му валежите ще бъдат над нормата, която за региона е 30 - 50 л/кв. м. „Валежите ще спомогнат запасът от влага да не се промени съществено за слоя от 0 - 50 см. Очаква се той да достигне към края на месеца до 60-80% от пределна полска влагоемност – количеството влага в единица обем“, каза още Мирослав Илиев. \r\nМарияна ВАЛЕНТИНОВА", "date": "2018.08.02", "title": "Мирослав Илиев, агрометеоролог: Развитието на земеделските култури в Североизточна България през август ще бъде ускорено"}
{"url": "http://www.focus-news.net/news/2018/08/02/2552322/montana-64-godishen-mazh-e-prostrelyan-v-cheloto-s-vazdushna-pushka-v-lom.html", "text": "64-годишен мъж е прострелян в челото с въздушна пушка в Лом. Това съобщиха от ОДМВР-Монтана. На 1 август в 17.30 ч. в ОДЧ на РУ Лом е подаден сигнал от МБАЛ Лом, според който в Центъра за спешна медицинска помощ е приет 64-годишен жител на град Лом с наранявания в областта на челото. При извършената проверка е установено, че около 17.00 часа пострадалият се е прибирал към дома си и е усетил удар в областта на челото. При преглед в МБАЛ Лом в областта на челото на пострадалия е открит малък предмет, заседнал под кожата. Мъжът е настанен е за лечение в отделение по хирургия, без опасност за живота. При направената операция от раната е изваден предмет, наподобяващ сачма за въздушна пушка тип \"Чашка\". Местопроизшествието е посетено от дежурна оперативна група на РУ Лом. Извършени са процесуално-следствени действия. По случая е образувано досъдебно производство по чл. 129, ал. 1 от НК.", "date": "2018.08.02", "title": "Монтана: 64-годишен мъж е прострелян в челото с въздушна пушка в Лом"}
{"url": "http://www.focus-news.net/news/2018/08/02/2552324/nsi-prez-vtoroto-trimesechie-na-2018-g-mestnite-administratsii-sa-izdali-razreshitelni-za-stroezh-na-1-476-zhilishtni-sgradi-s-8-178-zhilishta-v-tyah.html", "text": "През второто тримесечие на 2018 г. местните администрации са издали разрешителни за строеж на 1 476 жилищни сгради с 8 178 жилища в тях и 1 023 667 кв. м разгъната застроена площ (РЗП), на 32 административни сгради/офиси с 34 350 кв. м РЗП и на 1 274 други сгради с 959 613 кв. м РЗП. Това сочи  статистика на Националния статистически институт (НСИ) . \r\nСпрямо предходното тримесечие издадените разрешителни за строеж на жилищни сгради се увеличават с 27.0%, жилищата в тях - с 30.9%, а общата им застроена площ - с 25.5%. При броя на издадените разрешителни за строеж на административни сгради и на други сгради също се наблюдава нарастване съответно с 23.1 и 24.2%, а общата им застроена площ е повече с 3.8 и 50.3%.  \r\nВ сравнение с второто тримесечие на 2017 г. издадените разрешителни за строеж на нови жилищни сгради намаляват с 10.4%, но броят на жилищата в тях се увеличава с 40.6%, а разгънатата им застроена площ - с 31.0%. Издадените разрешителни за строеж на административни и други видове сгради са по-малко съответно с 20.0 и 35.3%. Същевременно РЗП на административните сгради намалява с 53.6%, докато на другите сгради е с 1.2% повече.  \r\nНай-голям брой разрешителни за строеж на нови жилищни сгради са издадени в областите Пловдив - 223, София (столица) - 216, Варна - 133, и София - 125. Най-много жилища предстои да бъдат започнати в областите София (столица) - 3 168, Пловдив - 1 319, Варна - 713, и Кърджали – 501. \r\nПрез второто тримесечие на 2018 г. е започнал строежът на 1 128 жилищни сгради с 6 195 жилища в тях и с 812 169 кв. м обща застроена площ, на 25 административни сгради/офиси с  \r\n26 136 кв. м РЗП и на 724 други сгради с 545 449 кв. м РЗП.  \r\nСпрямо предходното тримесечие започнатите жилищни сгради се увеличават с 56.0%, жилищата в тях - с 49.0%, а общата им застроена площ - със 70.5%. Започнатите административни сгради също са повече (с 38.9%), както и общата им застроена площ - с 15.5%. Броят на започнатите други видове сгради нараства с 55.0%, а тяхната РЗП - с 27.2%. \r\nВ сравнение с второто тримесечие на 2017 г. започнатите нови жилищни сгради намаляват с 11.9%, но жилищата в тях се увеличават с 61.2%, както и разгънатата им застроена площ - с 54.4%. Броят на започнатите административни сгради е без промяна, докато тяхната РЗП нараства над два пъти. Започнатите други видове сгради намаляват с 43.3%, а разгънатата им обща застроена площ - с 31.7%.  \r\nСтроителство на най-голям брой нови сгради е започнало в областите: Пловдив - 156 жилищни и 77 други сгради; София (столица) - 188 жилищни, 7 административни и 34 други сгради; Варна - 125 жилищни, 3 административни и 39 други сгради; Бургас - 101 жилищни и 42 други сгради.", "date": "2018.08.02", "title": "НСИ: През второто тримесечие на 2018 г. местните администрации са издали разрешителни за строеж на 1 476 жилищни сгради с 8 178 жилища в тях"}
{"url": "http://www.focus-news.net/news/2018/08/02/2552326/pazardzhik-yazovirite-topolnitsa-i-malka-matnitsa-sa-palni-na-okolo-90-yazovir-vinogradets-e-prazen-poradi-remont-na-saorazheniyata.html", "text": "Всичко язовири, за които отговаря „Напоителни системи“ – клон Тополница, са в норма. Това съобщи за  Радио „Фокус“ – Пазарджик  Сашка Целева, директор на Напоителното дружество. По думите ѝ язовир „Тополница“ е пълен на 80% от обема си, като водите му се използват за поливане на обработваеми земеделски площи. „Язовир „Виноградец“ е празен, тъй като там се извършва ремонт на съоръженията, а язовир „Малка Мътница“ е пълен на около 90% – водата му също се използва за напояване. И двата водоема се изтакат всеки ден и разходът поскрива приходът, който имаме към момента. Канал „Паша арк“ също е в норма, като и неговата вода се използва за поливни нужди“, уточни Целева. Тя добави, че към момента няма сигнали за проблемни речни диги. Експерти на „Напоителни системи“ обхождат участъците в региона и проблемните участъци ще бъдат коригирани. „Придвижени са документите за укрепителни дейности, чакаме разрешение от РИОСВ и Басейнова дирекция, за да започнем работя по тях. Няма сериозна опасност, нито има диги, които могат да се скъсат. Реките също са в норма“, коментира Целева. \r\nАлбена ЖИЛЕКОВА", "date": "2018.08.02", "title": "Пазарджик: Язовирите „Тополница“ и „Малка Мътница“ са пълни на около 90%, язовир „Виноградец“ е празен поради ремонт на съоръженията"}
{"url": "http://www.focus-news.net/news/2018/08/02/2552310/smolyan-vse-oshte-ne-e-otmeneno-chastichnoto-bedstveno-polozhenie-v-obshtina-devin.html", "text": "От вчера е в сила частично бедствено положение в селата Михалково, Чуруково и Осиково. Това каза за  Агенция „Фокус“  кметът на община Девин Красимир Даскалов. „Все още не могат да говоря за размер на щетите от пропадналите пътища, защото трябва да се произнесат специалистите. Това ще стане, когато отменим бедственото положение“, обясни Даскалов. „Няма затворени пътища, има пропаднали участъци, което ги прави опасни.  Става дума за Михалково – Чуруково, това е път от републиканската пътна мрежа и на три-четири неща има сериозни пропадания. Същото е положението с Михалково – Осиково, този път е общински, там също има на три-четири места пропадания, подкопана асфалтова настилка, но е проходим“, допълни Красимир Даскалов. \r\nМариела РУСЕВА", "date": "2018.08.02", "title": "Смолян: Все още не е отменено частичното бедствено положение в община Девин"}
{"url": "http://www.focus-news.net/news/2018/08/02/2552331/plovdiv-v-karlovo-shte-bade-pochetena-pametta-na-petar-yurukov-po-povod-115-godini-ot-ilindensko-preobrazhenskoto-vastanie.html", "text": "По повод 115 години от Илинденско-Преображенското въстание в Карлово ще почетат паметта на младия войвода Петър Юруков. Това съобщи за  Радио „Фокус” - Пловдив  Мирослав Колев, директор на Общинската библиотека. В 18.00 часа днес на паметника на войводата в Карлово, който се намира на едноименната улица, ще бъдат поднесени венци и цветя. Честването се организира от Община Карлово и ВМРО - Карлово. \r\nПетър Юруков е роден на 19 декември 1882 година в град Карлово. През есента на 1905 година след тежък бой с потеря е тежко ранен. Отведен е от своите другари в прилепската болница, където заболява от тиф и умира на 18 януари 1906 г. Той е само на 24 години. В Прилеп е издигнат негов паметник, а после е съборен. Паметник на Петър Юруков е издигнат и в Карлово в началото на 90-те години, а през 2016 година, по инициатива на ВМРО и общината този паметник е демонтиран и на негово място е поставен нов. Мястото в момента е любим кът за отдих е на много хора. \r\nВ чест на младия войвода и по повод 115 години от Илинденско-Преображенското въстание ВМРО Карлово организира военно състезание. В него ще се включат младежи от цялата страна, навършили 16 години. Състезанието е на 4 август в горичката на Професионална гимназия „Братя Евлоги и Христо Георгиеви” в Карлово. Състезателите ще преминават трасе с препятствия, ще стрелят с автомат и ще хвърлят гранати. „По този начин те ще могат да покажат, че са достойни последователи на войводата Петър Юруков“, каза Мирослав Колев. Така ще бъде почетена и паметта на героите, загинали в Илинденско-Преображенското въстание“. \r\nЦветана ТОНЧЕВА", "date": "2018.08.02", "title": "Пловдив: В Карлово ще бъде почетена паметта на Петър Юруков по повод 115 години от Илинденско-Преображенското въстание"}
{"url": "http://www.focus-news.net/news/2018/08/02/2552328/obshto-932-sluzhiteli-na-mvr-sa-komandirovani-po-chernomorieto-prez-letniya-turisticheski-sezon.html", "text": "Общо 932 служители на МВР са командировани по Черноморието през летния туристически сезон. Това става ясно от отговори на отдел „Охранителна полиция“ към Главна дирекция „Национална полиция“на МВРна въпроси на  Агенция „Фокус“  по повод предприетите мерки за сигурност по българското Черноморие. Въз основа на заявена необходимост от страна на ръководствата на ОДМВР-Бургас, Варна и Добрич от 1 юни до 20 септември 2018 г. е разпоредено командироването на общо 932 държавни служители – полицейски органи. Те са от различните направления на дейност: охранителна полиция (патрулно-постовата дейност, териториално обслужване, водачи на служебни кучета и служебни животни коне), пътна полиция, криминална полиция, разследващи полицай и др.  \r\nОт ОДМВР-Бургас територия е заявена необходимост за командироване на общо 758 държавни служители, за ОДМВР-Варна са общо 126 служители, а за ОДМВР-Добрич общо 48 служители. \r\nЦветелин ДИМИТРОВ", "date": "2018.08.02", "title": "Общо 932 служители на МВР са командировани по Черноморието през летния туристически сезон"}
{"url": "http://www.focus-news.net/news/2018/08/02/2552330/ombudsmanat-maya-manolova-75-339-sluchaya-e-razgledala-institutsiyata-otkakto-sam-izbrana.html", "text": "Откакто бях избрана за омбудсман до момента институцията е разгледала 75 339 случая. Това са жалби, сигнали, посещения в приемната и в страната, емейли, обаждания. Това каза омбудсманът на Р България Мая Манолова на пресконференция, на която отчита три години на поста, предаде репортер на  Агенция „Фокус“ . „Не мога да кажа, че зад тях има 75 339 граждани. Тенденцията е да се отправят колективни жалби, които се отнасят за повече хора“, обяви тя. „Използваме всеки повод, за да представим пред гражданите работата на институцията. Идеята е не просто да ги информираме какво правим, а да им вдъхнем кураж и надежда, че ако човек не си мълчи и отстоява правата си, колкото и труда да е една кауза, в крайна сметка успяваме заедно“, заяви Мая Манолова. „В работата си се сблъскваме с отказ и нежелание на администрацията да си върши работата, откровени лобистки интереси и с опити за внушения, че нищо не може да се промени“, посочи омбудсманът. „Напротив- броят на жалбите показва точно обраното, че хората вярват в институцията и имат очакване всеки проблем да бъде решен“, допълни Мая Манолова. „Не просто работим и през август, а всеки ден, по много часове, за да бъдем адекватни на очакванията на гражданите“, каза още омбудсманът. \r\nБиляна ИВАНОВА", "date": "2018.08.02", "title": "Омбудсманът Мая Манолова: 75 339 случая е разгледала институцията, откакто съм избрана"}
{"url": "http://www.focus-news.net/news/2018/08/02/2552334/blagoevgrad-s-shestvie-i-podnasyane-na-ventsi-i-tsvetya-v-grada-shte-bade-otbelyazana-115-godishnina-ot-izbuhvaneto-na-ilindensko-preobrazhenskoto-vastanie.html", "text": "С две големи събития ще бъде отбелязана 115-годишнина от избухването на Илинденско-Преображенското въстание в Благоевград. Това съобщи за  Радио „Фокус“ – Пирин  историкът д-р Кирил Алексиев. Организатори са Община Благоевград, Регионален исторически музей – Благоевград и регионално дружество „Традиция“. „Ще започнем с, превърналото се в традиция за Община Благоевград, шествие. В него представителите на регионално дружество „Традиция“ ще вземем дейно участие, тъй като разполагаме с униформи и оръжия, които са от периода на Илинденско-Преображенската епопея. Началната точка, от която ще тръгне шествието, е паметника на Тодор Александров. Ще преминем по цялата централна градска част, достигайки по паметника на Гоце Делчев, където в 17.00 часа ще започне второто събитие“, каза още д-р Кирил Алексиев. Там ще бъдат поднесени цветя и венци в знак на признателност към героите, взели участие в бойните действия през лятото на 1903 година. „Тук е момента да кажа, че съм изключително щастлив от факта, че Община Благоевград успя да направи така, че 115-годишнина от Илинденско-Преображенското въстание да бъде отбелязана по достоен начин, защото това е едно знаково събитие, което е тясно свързано с историята на нашия град и край“, подчерта д-р Алексиев. \r\nЛивия НИНОВА", "date": "2018.08.02", "title": "Благоевград: С шествие и поднасяне на венци и цветя в града ще бъде отбелязана 115-годишнина от избухването на Илинденско-Преображенското въстание"}
{"url": "http://www.focus-news.net/news/2018/08/02/2552332/ombudsmanat-maya-manolova-42-690-grazhdani-sa-prieti-v-institutsiyata-otkakto-sam-na-posta.html", "text": "В приемната на омбудсмана в столицата и в страната за този период са приети 42 690 души. Това каза омбудсманът на Р България Мая Манолова на пресконференция, на която отчита три години на поста, предаде репортер на  Агенция „Фокус“ . „Броят на жалбите е 32 649, от тях 31 078 са приключени. Това число показва, че не просто приемаме жалби, а действаме в крайни срокове“, обяви тя. „Всяка втора от препоръките на омбудсмана е изпълнена изцяло или частично“, заяви Мая Манолова. „Най-много са жалбите относно правата на потребителите, следват ги тези за социалните права“, обясни тя. „Искам да отбележа ръста на жалбите, свързани с правото на собственост и чиста околна среда“, каза още омбудсманът. \r\nБиляна ИВАНОВА", "date": "2018.08.02", "title": "Омбудсманът Мая Манолова: 42 690 граждани са приети в институцията, откакто съм на поста"}
{"url": "http://www.focus-news.net/news/2018/08/02/2552327/api-vremenno-e-ogranicheno-dvizhenieto-po-pat-ii-86-plovdiv-smolyan-v-uchastaka-narechenski-bani-yugovsko-hanche-poradi-srutvane-na-skalna-masa-i-padnali-darveta.html", "text": "Временно е ограничено движението по път II-86 Пловдив – Смолян в участъка Нареченски бани - Юговско ханче поради срутване на скална маса и паднали дървета. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост по обходен маршрут: път III-866 Кричим – Девин.", "date": "2018.08.02", "title": "АПИ: Временно е ограничено движението по път II-86 Пловдив – Смолян в участъка Нареченски бани - Юговско ханче поради срутване на скална маса и паднали дървета"}
{"url": "http://www.focus-news.net/news/2018/08/02/2552329/afp-izrael-vazobnovi-blokadata-nad-petrolnite-dostavki-za-ivitsata-gaza.html", "text": "Израел възобнови блокадата над доставките на петрол за Ивицата Газа в четвъртък,  в отговор на новото пускане на горящи хвърчила над границата, заяви министърът на отбраната на страната Авигдор Либерман, предава  AFP . \r\nПо думите на Либерман, мярката е наложена в отговор на „терористични действия“, а именно, употребата на горящи хвърчила и други приспособления за подпалване на растителността на растителността и нивите на израелска територия в хода на нестихващите палестински протести край границата. \r\nИзраел първо наложи блокада на петролните доставки в Газа на 17 юли, но една седмица по-късно я вдигна заради намаляването на враждебните действия от страна на палестинците. \r\nКакто твърдят израелските власти, използваните приспособления са предизвикали стотици пожари от април насам и са причинили стотици хиляди долари щети. \r\n„Франс прес“ обяснява, че крайбрежния анклав страда от остър недостиг на електричество и разчита на бензинови генератори по време на честите спирания на електрозахранването. Агенцията отбелязва, че Израел контролира достъпа до и от територията, с изключение на една връзка с Египет, която обаче е затворена от години и където няма протести и въпроси защо не е отворена и защо има дългогодишна блокада. \r\nООН също призова многократно за вдигането на израелската блокада заради влошаването на хуманитарната ситуация на територията, без да повдига въпроси към Кайро. \r\nПревод и редакция:", "date": "2018.08.02", "title": "AFP: Израел възобнови блокадата над петролните доставки за Ивицата Газа"}
{"url": "http://www.focus-news.net/news/2018/08/02/2552333/manol-genov-pravnuk-na-edin-ot-chetnitsite-na-apostol-petkov-enidzhevardarskoto-slantse-pod-komandvaneto-na-apostol-voyvoda-enidzhevardarskata-okoliya-uchastva-aktivno-v-ilindenskoto-vastanie-prez-1903-g.html", "text": "Под командването на Апостол войвода Ениджевардарската околия участва активно в Илинденското въстание през 1903 г. Това каза Манол Генов, правнук на един от четниците на Апостол Петков - Ениджевардарското слънце и народен представител от БСП, в интервю за  Агенция „Фокус“   във връзка със 107-годишнината от гибелта на Апостол Петков - Ениджевардарското слънце. „На връх Илинден знамената на четите на Апостол войвода, Иван Карасулията и Кръстю Асенов са осветени в църквата „Св.Атанас“ в село Корнишор символично от трима свещеници. Манол Генов разказа, че Апостол войвода разпределя задачите на районните ръководители. Кукушката чета на Кръстю Асенов и четите на Апостол войвода и Иван Карасулията се обединяват и наброяват 250 четници.  На 25 юли  след междучетнически разпри е убит воеводата Кръстьо Асенов от Мицо Големанов край Корнишор. На 30 юли  Апостол решава да настъпи към Крива, убива няколко гъркомани, заподозрени в шпионаж, и запалва къщите им. Дори възнамерява да нападне намиращия се там турски гарнизон, но предупредени от местни гръкомани, войниците се прибират в Гумендже. Четата на Апостол се разполага на височините Бялата пръст над града. Атентатор взривява бомба в селището, като предизвиква паника. Четата обстрелва града и се оттегля към Паяк планина. Апостол разделя  голямата си чета на няколко отряда. На 9 септември отрядът от 63 четници, на който той е войвода, влиза в сражение в полето със 110 войници край с. Рамна, в което загиват един четник и един аскер. На 14 септември Апостол с шестима души води сражение при Гола чука над Крива с 80 души аскер, в което загиват двама четници и четирима войници. На 13 октомври четите на Апостол, Иванчо Карасулията и Трайко Гьотов в голямо сражение разбиват изпратените срещу тях пехота и кавалерия. \r\nГенов обясни, че след  разгрома  на Илинденското въстание Апостол Петков отива в България, но още през февруари 1904 г. се връща в Македония и подема наново революционната борба, като освен срещу турската власт се сражава и срещу активизиралите  се  отряди от гръцки андарти, които садистично убиват и тероризират българското население под благосклонния поглед на турските власти и съдействието на гръцкото духовенство. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.02", "title": "Манол Генов, правнук на един от четниците на Апостол Петков - Ениджевардарското слънце: Под командването на Апостол войвода Ениджевардарската околия участва активно в Илинденското въстание през 1903 г."}
{"url": "http://www.focus-news.net/news/2018/08/02/2552336/montana-bidon-sas-solna-kiselina-se-e-razlyal-v-rayona-na-s-knyazheva-mahala.html", "text": "Бидон със солна киселина се е разлял в района на с. Княжева махала. Това съобщиха от  ОДМВР-Монтана . От 19.30 часа до 22.25 часа два екипа на сектор „Специализирани оперативни дейности” неутрализират разлив от солна киселина на пътното платно и в канавка до с. Княжева махала. Еднотонен бидон със солна киселина е изпаднал на платното при транспортирането му с бус „Форд Транзит” със софийска регистрация, собственост на фирма, при което се е получил минимален разлив от 5 кв.м. При произшествието няма пострадали граждани.", "date": "2018.08.02", "title": "Монтана: Бидон със солна киселина се е разлял в района на с. Княжева махала"}
{"url": "http://www.focus-news.net/news/2018/08/02/2552335/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-avgust.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nНа 3 август 2018 г. (петък), във връзка с реконструкция на уличен водопровод на ул. 646 кв. „Горна баня“ , се налага спиране на водоподаването от 08.00 до 20.00 часа на клиентите на „Софийска вода”, живеещи в района на: \r\nул. „Каменица“, ул. 646, ул. „Роза“, ул. „Димитър Шишманов“, ул. „Диамант“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 646 ъгъла с ул. „Роза“ . \r\nНа 3 август 2018 г. (петък), във връзка с подмяна на сградно водопроводно отклонение  на ул. „Топола“ с. Мировяне , се налага спиране на водоподаването от 09.30 до 16.30 часа на клиентите на „Софийска вода”, живеещи в района на: \r\nпо ул. „Топола“ от ул. „Сини вир“ до ул. „Мировско шосе“, ул. „Сини вир“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Топола“ ъгъла с ул. „Сини вир“. \r\nНа 3 август 2018 г. (петък), във връзка с извършване на строително-монтажни работи на ул. „Синьо лято“  вилна зона „Симеоново - Драгалевци“, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\nул. „Синьо лято“ и ул. „Йоасаф Бдински“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синьо лято“ ъгъла с ул. „Йоасаф Бдински“ . \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.08.02", "title": "„Софийска вода” временно ще прекъсне водоснабдяването в някои части на столицата на 3 август"}
{"url": "http://www.focus-news.net/news/2018/08/02/2552338/ombudsmanat-maya-manolova-1443-rabotnitsi-sa-poluchili-neizplatenite-si-zaplati-na-stoynost-29-mln-leva.html", "text": "В резултат на приетите законови промени 1443 работници са получили своите неплатени възнаграждения от Фонда за гарантиране на вземанията. Те са на стойност 2,9 млн. лева. Това каза омбудсманът на Р България Мая Манолова на пресконференция, на която отчита три години на поста, предаде репортер на  Агенция „Фокус“ . „716 хил. лева са изплатените заплати през 2017 година. Нарастването е четири пъти, като се очаква до края на годината сумата да нарасне до 6 млн. лева“, обяви тя. „Престоят плащания на близо 700 души от „Пикадили“. Там ситуацията е тежка, защото нямаше никаква документация какви средства дължи дружеството на работниците“, обясни Мая Манолова. „И този проблем ще бъде решен, това е добрата новина, която искам да съобщя“, коментира тя. „Нови около 100 души от „Карфур“ ще получат неплатените си заплати, техните случаи са приключени“, посочи омбудсманът. „35 искания за откриване на производство за несъстоятелност са заведени срещу работодатели, които не са платили заплатите на работниците си“, обяви Мая Манолова. „78 предприятия, които не са си платили заплатите, пред заплахата да започне производство по несъстоятелност, са си заплатили дължимите суми на персонала“, каза още тя. \r\nБиляна ИВАНОВА", "date": "2018.08.02", "title": "Омбудсманът Мая Манолова: 1443 работници са получили неизплатените си заплати на стойност 2,9 млн. лева"}
{"url": "http://www.focus-news.net/news/2018/08/02/2552325/plovdiv-ogranichava-se-dvizhenieto-na-avtomobili-po-patya-asenovgrad-smolyan-zaradi-svlachishte-obhodniyat-marshrut-e-po-pat-krichim-devin.html", "text": "Спира се движението на автомобили по пътя Асеновград – Смолян. Това съобщи за  Радио „Фокус“ - Пловдив  говорителят на ОДМВР - Пловдив. Причината е паднало значително количество скална маса и на двете платна на около 3 - 4 км след Бачково в посока Смолян. Обходният маршрут е Кричим - Девин. Очаква се разчистването да започне със специализирана техника, на място са полицейски служители. \r\nЦветана ТОНЧЕВА", "date": "2018.08.02", "title": "Пловдив: Ограничава се движението на автомобили по пътя Асеновград – Смолян заради свлачище, обходният маршрут е по път Кричим - Девин"}
{"url": "http://www.focus-news.net/news/2018/08/02/2552339/sofiya-ottsepen-e-podlezat-na-metrostantsiya-serdika-zaradi-zabraven-bagazh.html", "text": "Отцепен е подлезът на метростанция „Сердика“ заради забравен багаж, предаде репортер на  Агенция „Фокус“ . На място има екипи на полицията и линейка.  \r\nДеница КИТАНОВА", "date": "2018.08.02", "title": "София: Отцепен е подлезът на метростанция „Сердика“ заради забравен багаж"}
{"url": "http://www.focus-news.net/news/2018/08/02/2552341/veliko-tarnovo-s-11-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 11 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 235 см, а температурата на водата 25.4 градуса. Днес ще преобладава слънчево време. Ще духа слаб до умерен вятър от север-североизток. Максималните температури ще са между 28° и 33°.", "date": "2018.08.02", "title": "Велико Търново: С 11 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/02/2552343/sofiya-zadarzhani-sa-dvama-dushi-za-nanasyane-na-poboy-nad-mazh-v-kv-hristo-botev.html", "text": "Задържани са двама души за нанасяне на побой над мъж в кв. „Христо Ботев“. Това съобщиха от пресцентъра на  Апелативна прокуратура - София . Г. Богданов и Б. Емилов са привлечени към наказателна отговорност за това, че на 31 юли 2018 г. около 23.00 часа в кв. „Христо Ботев“, в двор на къща, в съучастие са причинили на Г. К. тежка телесна повреда (изразяваща се в постоянно общо разстройство на здравето с опасност за живота), като му нанесли удари с дървена дръжка и ръце в областта на главата и тялото. \r\nПредвид високата обществена опасност на деянието и извършителите, наблюдаващият прокурор е постановил задържане на обвиняемите за срок до 72 часа, като е разпоредено привеждането им в сградата на СРС на 3 август 2018 г. – за разглеждане на искане за вземане спрямо тях на мярка за неотклонение „Задържане под стража“.", "date": "2018.08.02", "title": "София: Задържани са двама души за нанасяне на побой над мъж в кв. „Христо Ботев“"}
{"url": "http://www.focus-news.net/news/2018/08/02/2552342/ombudsmanat-maya-manolova-shte-nastoyavam-za-dopalnitelni-predlozheniya-otnosno-novata-semeyna-pomosht-za-detsa-bitkata-prodalzhava.html", "text": "Най-накрая МС прие предложение за промени в социалното законодателство, които да осигурят социални помощи за деца сираци. За съжаление проектът, който е минал, отново въвежда подоходен критерий. Това каза омбудсманът на Р България Мая Манолова на пресконференция, на която отчита три години на поста по повод обявеното вчера от правителството предложение в Закона за социалната помощ за деца за нова социална помощ за деца, които нямат право на наследствена пенсия, предаде репортер на  Агенция „Фокус“ . „Битката продължава, ще настоявам за допълнителни предложения между двете четения на законопроекта“, обяви омбудсманът. „Нашият проект, внесен през март, така и не беше припознат от нито една парламентарна група. Нито една от тях не прецени, че защитата на деца сираци е кауза, зад която си струва да застане. „Обединени патриоти“ го внесоха и след това го оттеглиха“, каза още Мая Манолова. \r\nБиляна ИВАНОВА", "date": "2018.08.02", "title": "Омбудсманът Мая Манолова: Ще настоявам за допълнителни предложения относно новата семейна помощ за деца - битката продължава"}
{"url": "http://www.focus-news.net/news/2018/08/02/2552337/prof-georgiy-stanishev-zhuri-v-konkursa-za-nov-tsentar-na-veliko-tarnovo-ekspozitsionniyat-tsentar-na-klaudio-nardi-e-novatorski-no-korespondira-i-s-balgarskite-arhitekturni-traditsii.html", "text": "Проектираният от италианския архитект Клаудио Нарди експозиционен център, спечелил първо място в международния архитектурен конкурс „Ново сърце за Стария град“, е новаторски, но кореспондира и с традициите в българската архитектура. Това каза проф. д-р Георгий Станишев, председател на журито в професионалната надпревара за проектиране на експоцентър и предлагане на градоустройствено решение (концепция) за терена на Старото военно училище във Велико Търново, съобщиха от пресцентъра на  Община Велико Търново . Проф. Станишев подчертава, че историята показва как няма новаторство, което да не е посрещнато с щикове, с желание веднага да бъде унищожено и осмяно.  \r\n„Проектът за  Експозиционен център на арх. Нарди е новаторски дотолкова, доколкото той внася един нов език, нова фразеология в традицията на Велико Търново. Със заоблени ръбове, проста форма, проектът се вписва в средата като едно обтекаемо тяло, което свързва пространството между двете съществуващи сгради – на Великотърновския университет и на Областната управа. Това тяло съдържа два на пръв поглед изключващи се елементи като стъкло и дърво, които обаче дават нов, модерен вид на сградата, която кореспондира с традициите в архитектурата на Велико Търново.  Проектът на арх. Нарди, изпълнява основната задача, която журито бе поставило по време на разглеждането на проектите - организира съществуващата среда, благодарение на своята радикална различност. До голяма степен избрахме обект, който с простотата и своята лаконична архитектурна фраза организира и притегля двата други значително по-едри по мащаб обекти“, поясни председателят на международното жури. \r\nСградата на новия Експозиционен център ще има амфитеатрална форма и ще се явява първата акупунктурна точка - „врата“ с ново градоустройствено решение и функционална многообразност, с изглед в перспектива към паметника на Асеневци и прилежащата територия, както и към Стария град. Това обяснява арх. Клаудио Нарди от Италия. В архитектурен план той избира омекотена, „дискретно – овална“ форма, извисяваща се във височина, която предлага от всеки ракурс и перспектива една мека, пластична и привлекателна визия. \r\nПриземният етаж поема различни свързани функции: пространства за обособяване на експозиционна зала, кафене, гардероб, книжарница, охрана, услуги, офиси, складови помещения, санитарни помещения.  \r\nРазглеждайки външния профил на сградата, проектът придава акцент върху окачения силует на първия етаж, който ще бъде допълнен с модулиращата вълнообразна морфология на зеления хълм. Първият етаж ще се състои от тяло, частично издадено напред, в което ще се помещават основните функции - голяма зала с капацитет 1200 места и свързаните с нея функции. Пространството ще дава възможност за разделяне на залата на по-малки помещения – 2, 3, 4, 6, чрез използването на вертикално разположени мобилни панели с отлична изолация. Предвидени са места за системи за контрол и за осигуряване на симултанен превод, сцена и задкулисие. Чрез изградено стълбище и асансьори ще бъде осигурен пряк достъп до останалите зони за обслужване. Оборудването на залата ще бъде преместваемо, сцената ще бъде мобилна и оформена от сглобяеми платформи, които ще бъдат разположени на различни нива, с цел отлична визуализация за публиката от различните ракурси на залата. Предвидени са също евакуационни изходи, санитарни помещения, голяма зона за разполагане на кафене с панорамен изглед към Стария град и паметника на Асеневци, достъп до панорамната тераса на нивото на покрива. Оттам ще се разкрива панорамен изглед към сърцето на новия градски център.  \r\nЗа фасадата на сградата ще бъде използвана плътна вертикална дървена слънцезащитна система „Brise Soleil“ със слънцезащитни функции. Така ще се акцентира върху облия формат на сградата и ще се постигне единство на възприятието при изпъкналите прозрачни и стъклени повърхности и плътните буферни ламели през различните часове на денонощието.  \r\nОвалният Експозиционен център ще се извисява над хълма, с основната си част обърнат на изток, като ще бъде осигурен достъп до подземния паркинг. С каменна конструкция ще бъде оформен амфитеатралният изглед на сградата.", "date": "2018.08.02", "title": "Проф. Георгий Станишев, жури в конкурса за нов център на Велико Търново: Експозиционният център на Клаудио Нарди е новаторски, но кореспондира и с българските архитектурни традиции“"}
{"url": "http://www.focus-news.net/news/2018/08/02/2552345/emsc-zemetresenie-s-magnitud-45-razlyulya-yugozapaden-pelopones.html", "text": "Земетресение с магнитуд 4.5 разтресе регионите Месения и Илия на полуостров Пелопонес в четвъртък сутринта, съобщи  Европейският средиземноморски сеизмологичен център (EMSC) . \r\nЕпицентърът на труса е бил в морето край град Метони на дълбочина 10 км. \r\nКъм момента няма информация за пострадали или щети. \r\nПревод и редакция:", "date": "2018.08.02", "title": "EMSC: Земетресение с магнитуд 4.5 разлюля Югозападен Пелопонес"}
{"url": "http://www.focus-news.net/news/2018/08/02/2552344/sofiya-zabravena-ranitsa-pred-tsarkvata-sv-petka-e-prichinata-za-ottsepvaneto-na-podleza-na-metrostantsiya-serdika.html", "text": "Забравена раница пред църквата „Св. Петка“ е причината за отцепването на подлеза на метростанция „Сердика“. Това съобщиха за  Агенция „Фокус“  от пресцентъра на МВР. Сигналът е подаден малко след 11.00 часа. Районът е обезопасен и е изпратен специализиран екип, който да извърши съответната проверка.  \r\nЦветелин ДИМИТРОВ", "date": "2018.08.02", "title": "София: Забравена раница пред църквата „Св. Петка“ е причината за отцепването на подлеза на метростанция „Сердика“"}
{"url": "http://www.focus-news.net/news/2018/08/02/2552321/plovdiv-okrazhniyat-sad-shte-gleda-myarkata-na-armenetsa-koyto-strelya-po-ohranitel-v-kv-karshiyaka.html", "text": "Окръжният съд ще гледа мярката на арменеца, който стреля по охранител в кв. \"Кършияка\". Днес от 13.00 часа в зала №2 Окръжен съд – Пловдив ще разгледа искането на прокуратурата за вземане на мярка за неотклонение „Задържане под стража“ спрямо Сергей Х. Това съобщиха от пресцентъра на  Съдебната палата в Пловдив . Срещу Сергей Х. е повдигнато обвинение за това, че на 29 юли 2018 г. в град Пловдив, като извършител, е направил опит умишлено да умъртви А. К., като изпълнителното деяние е довършено, но не са настъпили предвидените от закона и желани от дейците обществено опасни последици и деянието е извършено предумишлено.", "date": "2018.08.02", "title": "Пловдив: Окръжният съд ще гледа мярката на арменеца, който стреля по охранител в кв. \"Кършияка\""}
{"url": "http://www.focus-news.net/news/2018/08/02/2552346/haskovo-zadarzhani-sa-dvama-17-godishni-mladezhi-preveli-prez-granitsata-29-nelegalni-migranti.html", "text": "Задържани са двама 17-годишни младежи, превели през границата 29 нелегални мигранти. Това съобщиха от пресцентъра на  Апелативна прокуратура - Пловдив . Районна прокуратура - Свиленград привлече като обвиняеми по бързо производство 17-годишен с инициали И. С. и 17-годишен с инициали Д. Т. за това, че на 1 август 2018 г. в землището на село Мезек, област Хасково, в съучастие като извършители, превели през границата на страната от Република Гърция в Република България, 29 иракски граждани, от които 7 непълнолетни деца, без разрешение на надлежните органи на властта.  \r\nДвамата обвиняеми и чужденците са били задържани от служители на „Гранична полиция“, след като влезли по „зелена граница“ на българска територия. Чуждите граждани са настанени в Миграционен център. С постановление на наблюдаващия прокурор обвиняемите И.С. и Д.Т. са задържани за срок от 72 часа.", "date": "2018.08.02", "title": "Хасково: Задържани са двама 17-годишни младежи, превели през границата 29 нелегални мигранти"}
{"url": "http://www.focus-news.net/news/2018/08/02/2552340/reuters-donald-tramp-blagodari-na-kim-chen-un-che-e-spazil-obeshtanieto-si-da-varne-tlennite-ostanki-na-amerikanskite-voynitsi-ot-koreyskata-voyna-nadyava-se-da-go-vidi-skoro.html", "text": "Президентът на САЩ Доналд Тръмп заяви в четвъртък, че очаква с нетърпение да се види със севернокорейския лидер Ким Чен-ун скоро и му благодари за това, че е изпратил тленните останки на американските войници, загинали по време на Корейската война 1950-1953 година обратно в САЩ, предава  Reuters . \r\n„Благодаря председателю Ким Чен-ун за това, че спази думата си и започна процеса на изпращането на тленните останки на нашите обични и велики паднали воини обратно у дома! Изобщо не съм изненадан, че направи това учтиво действие“, написа американският президент в „Туитър“. \r\n„Благодаря ти също и за хубавото писмо – Очаквам с нетърпение да се видим скоро“, допълни Тръмп. \r\nОбещанието за връщането на тленните останки на американските войници бе дадено по време на историческата среща между Тръмп и Ким в Сингапур, където Северна Корея се ангажира също да работи за пълната денуклеаризация на Корейския полуостров, припомня американската агенция. \r\n„Ройтерс“ отбелязва още, че в средата на юли Ким изпрати писмо на Тръмп, в което севернокорейският лидер заяви, че се надява да има втора среща между двамата, но не стана ясно дали именно за това „хубаво писмо“ говори Тръмп в съобщението си от четвъртък. \r\nПреди това държавният глава похвали „изключително красивата церемония“ в Хаваите, където вицепрезидентът Майк Пенс бе начело на делегацията по посрещането на тленните останки в САЩ. \r\nОбещанието за връщане на телата бе жест на добра воля от Ким по време на срещата на върха в Сингапур и беше най-конкретното споразумение, постигнато между страните досега. \r\n„Знам, че президентът Тръмп е благодарен на председателя Ким, че е удържал думата си и днес ние виждаме видим прогрес в усилията за постигане на мир на Корейския полуостров“, заяви Пенс, чийто баща се е сражавал в Корейската война. \r\nАгенцията припомня, че 7700 американски войници продължават да са в неизвестност от 1953 година, като около 5300 от тях изчезват на територията на днешна Северна Корея. \r\nПревод и редакция:", "date": "2018.08.02", "title": "Reuters: Доналд Тръмп благодари на Ким Чен-ун, че е спазил обещанието си да върне тленните останки на американските войници от Корейската война, надява се да го види „скоро“"}
{"url": "http://www.focus-news.net/news/2018/08/02/2552347/ombudsmanat-maya-manolova-grazhdanite-mogat-da-ochakvat-i-da-iziskvat-zakonodatelni-promeni-stoim-zad-tazi-otgovornost.html", "text": "Гражданите могат да очакват и да изискват от нас законодателни промени. Стоим зад тази отговорност и ще посветим на тази кауза. Това каза омбудсманът на Р България Мая Манолова на пресконференция, на която отчита три години на поста, предаде репортер на  Агенция „Фокус“ . „Най-важното е да кажа кое не съм свършила и какво ще стои на дневен ред, освен цялостната реформа в политиките за хората с увреждания, което е моя кауза. Каузата ми е с настояването не просто за малко повече пари, а за реформа“, обяви тя. „Посланието ми към българите, които го очакват е - работим усилено по Закона за фалит на физическите лица, за ограничаването на свръхправомощията на банките и на законодателство за произвола на колекторските фирми“, заяви омбудсманът. „Правя пресконференцията заради моя екип. Ясно е, че не всички случаи са разгледани от мен, а от екипа. Дължа го на тях“, посочи Мая Манолова. „Нека хората да знаят, че екипът на омбудсмана не се жали“, коментира тя. „Трябва да го кажа и го правя. Нямам навика да правя такива похвали на оперативки, затова го правя сега“, посочи омбудсманът. „Благодаря и на медиите, резултатите стават възможни и благодарение на тях“, каза още тя. \r\nБиляна ИВАНОВА", "date": "2018.08.02", "title": "Омбудсманът Мая Манолова: Гражданите могат да очакват и да изискват законодателни промени - стоим зад тази отговорност"}
{"url": "http://www.focus-news.net/news/2018/08/02/2552349/ministar-lilyana-pavlova-blagodari-na-bchk-za-podgotovkata-na-dobrovoltsite-na-balgarskoto-predsedatelstvo-na-saveta-na-es.html", "text": "Министърът за Българското председателство на Съвета на ЕС Лиляна Павлова изрази най-искрените си благодарности на екипа на Българския Червен кръст за оказаното съдействие, подкрепа и ангажираност в периода на подготовката и провеждането на първото ротационно председателство на страната ни по време на срещата си с председателя на организацията акад. д-р х.к. Христо Григоров. Това съобщиха от пресцентъра на  Министерство за Българското председателство на Съвета на ЕС 2018 . \r\nБЧК помогна на Министерството за Българското председателство да подготви екипа от близо 150-те доброволци, които активно се включиха при организацията на събитията от календара на Българското председателство.  \r\nОрганизацията на Червения кръст предостави своя база и експерти, които обучиха младите хора как да реагират в спешни и сложни ситуации и как да оказват първа помощ. Те преминаха обучение по първа долекарска помощ  в базата на Националния учебен център в Лозен, където доброволците придобиха умения как да реагират в спешни ситуации и какви прийоми да използват при евентуални инциденти и злополуки до пристигането на специализиран медицински екип. \r\nВашата лична ангажираност, професионалното отношение и опита за работа с доброволци допълнително даде самочувствие и мотивира младите хора да работят за каузата – доброто представяне на страната ни като председател на Съвета на ЕС - през изминалите шест месеца, каза по време на срещата министър Лиляна Павлова. Нашето сътрудничество е още един пример за значимостта на солидарните усилия и екипна работа при реализацията на проекти с подобна значимост и мащаб, подчерта министърът при срещата си с акад. Христо Григоров и пожела на целия екип здраве, късмет и професионални успехи. \r\nМинистърът за Българското председателство на Съвета на ЕС 2018 Лиляна Павлова и председателят на Българския Червен кръст акад. Христо Григоров подписаха споразумение за сътрудничество на 24 ноември 2017 г.", "date": "2018.08.02", "title": "Министър Лиляна Павлова благодари на БЧК за подготовката на доброволците на Българското председателство на Съвета на ЕС"}
{"url": "http://www.focus-news.net/news/2018/08/02/2552351/targovishte-pochistva-se-patyat-strazha-cherkovna-ot-rastitelnost.html", "text": "Започна подрязване на храсти, трева, дървета и клони от общинския път между селата Стража и Черковна. Това съобщиха от  Община Търговище . Дейностите се извършват от екипи на Общинското предприятие БКС, които почистват 7-километровата отсечка с моторни храсторези и триони. Подрязването се извършва, тъй като на места дърветата и храстите са навлезли в платното и ограничават видимостта. Премахването на растителността ще улесни и снегопочистването през зимния сезон. Почистването на общинските пътища от растителност се извършва всяка година по утвърден график. В края на юли е почистен пътят по направленията Руец - Овчарово и Васил Левски - Ловец - Надарево. След приключване на дейностите на пътя Стража - Черковна, е предвидена и повторната обработка на общинските пътища, като тя ще започне по направленията Разбойна - Стража - Копрец - Търновца и Дралфа - Маково - Миладиновци. След това ще се почиства пътят по направленията Бряг - Съединение - Голямо Соколово, Росина - Кошничари, както и в района на селата Лиляк, Пресиян, Цветница, Братово и Пайдушко.", "date": "2018.08.02", "title": "Търговище: Почиства се пътят Стража - Черковна от растителност"}
{"url": "http://www.focus-news.net/news/2018/08/02/2552353/plovdiv-21-godishen-kriminalno-proyaven-mazh-e-zadarzhan-za-umishlen-palezh-na-kashta-v-selo-staro-zhelezare.html", "text": "21-годишен криминално проявен мъж е задържан за умишлен палеж на къща в село Старо Железаре. Това съобщиха от  ОДМВР - Пловдив . Опитът за палеж беше разкрит от служители на РУ – Хисаря. Вчера в полицейския арест е отведен 21-годишен криминално проявен и осъждан жител на село Паничери. В хода на проведено разследване по образувано досъдебно производство са събрани доказателства, че минути след полунощ в събота той умишлено предизвикал пожар в къща в село Старо Железаре. След незабавната намеса на екип на РСПБЗН огънят е потушен без да има сериозни последствия. Нанесени са материални щети по покривната конструкция за около 1000 лева. Според първоначалните данни повод за действията на младежа били неуредени лични взаимоотношения с 31-годишния собственик на имота. Работата по случая продължава разследващ полицай от районното управление.", "date": "2018.08.02", "title": "Пловдив: 21-годишен криминално проявен мъж е задържан за умишлен палеж на къща в село Старо Железаре"}
{"url": "http://www.focus-news.net/news/2018/08/02/2552352/inzh-stoyan-bratoev-metropoliten-kursovete-na-metroto-prez-metrostantsiya-serdika-se-osashtestvyavat-po-grafik.html", "text": "Курсовете на метрото през метростанция „Сердика“ се осъществяват по график. Това каза за  Агенция \"Фокус\"  инж. Стоян Братоев, директор на \"Метрополитен\" ЕАД, във връзка с информацията за забравен багаж в района на метростанцията. Инж. Братоев уточни, че багажът е забравена в района на храма „Света Петка“ и входът за метрото от там е затворен. „Хората се пренасочват от другия вход. Метростанцията си работи, но входът горе е затворен, заради багажа, докато полицията си свърши работата. Метрото си върви“, уточни той.", "date": "2018.08.02", "title": "Инж. Стоян Братоев, \"Метрополитен\": Курсовете на метрото през метростанция „Сердика“ се осъществяват по график"}
{"url": "http://www.focus-news.net/news/2018/08/02/2552320/anadolu-agency-chetiri-turski-partii-upravlyavashtite-i-osnovnite-opozitsionni-sas-savmesten-protest-sreshtu-amerikanskite-sanktsii.html", "text": "Четири турски политически партии в четвъртък изразиха протеста си срещу санкциите, които САЩ въведоха срещу двама министри, по „най-категоричния начин“, предава  Anadolu Agency . \r\n„Казваме ‚не‘ на заплахите на САЩ с обща солидарност и решимостта на нашия народ“, заявиха от управляващата „Партия на справедливостта и развитието“, нейната съюзница „Партията на националистическото действие“, основната опозиционна „Републиканска народна партия“ и „Добрата (IYI) партия“ в съвместно заявление. \r\nВ него се допълва, че изпълнителното тяло или президенството имат правото да дадат съответстващия отговор на САЩ на основата на принципа за международна реципрочност. \r\nПревод и редакция:", "date": "2018.08.02", "title": "Anadolu Agency: Четири турски партии – управляващите и основните опозиционни – със съвместен протест срещу американските санкции"}
{"url": "http://www.focus-news.net/news/2018/08/02/2552354/varna-307-sa-svobodnite-mesta-v-detskite-gradini-v-grada-predi-obyavyavaneto-na-porednoto-klasirane.html", "text": "307 са към момента обявените свободни места в електронния регистър за прием в детските градини във Варна. Това съобщиха за  Радио „Фокус“ – Варна  от Дирекция „Образование и младежки дейности“ в градската управа. Родителите могат да подават заявления или да правят редакция на съществуващи заявления до 3 август. Свободните места за различните възрастови групи могат да се видят в електронния регистър за прием – под меню „предстоящо класиране“. Към момента свободните места за децата, родени през 20015 година са 158. За родените през 2014 година местата са 26, за родените през 2013 година – 23 места и за родените през 2012 година – 100. Резултатите от поредното класиране ще бъдат обявени на 6 август след 10.00 часа също в електронния регистър. \r\nДиана СТОЕВА", "date": "2018.08.02", "title": "Варна: 307 са свободните места в детските градини в града преди обявяването на поредното класиране"}
{"url": "http://www.focus-news.net/news/2018/08/02/2552355/montana-lek-avtomobil-se-e-zapalil-v-dvizhenie-i-izgoryal-v-prohoda-petrohan.html", "text": "От 07.34 часа в местността „Четирите мостове” в прохода „Петрохан” по време на движение се е самозапалил лек автомобил „БМВ” с видинска регистрация, собственост на транспортна фирма. На местопроизшествието е изпратен екип на РСПБЗН Монтана. При гасенето са използвани вода и пенол. Автомобилът е изгорял напълно. Няма пострадали граждани. Екипът се е завърнал в 09.30 часа. Причина за произшествието е техническа неизправност на МПС.", "date": "2018.08.02", "title": "Монтана: Лек автомобил се е запалил в движение и изгорял в прохода Петрохан"}
{"url": "http://www.focus-news.net/news/2018/08/02/2552350/ria-novosti-senatat-na-sasht-odobri-reshenieto-da-se-predostavyat-250-mln-na-ukrayna-za-voennite-y-nuzhdi.html", "text": "Сенатът на САЩ съгласува военния бюджет на страната, в който е предвидено да се предоставят $250 млн. на Украйна за укрепване на отбраната й. Това съобщи във „Фейсбук“ украинското посолство в САЩ, предава  РИА Новости . \r\n„Конкретно, документът предвижда помощ за Украйна в усилването на възможностите й за защита от кибератаки, обезпечаването на сигурността на компютърните мрежи на органите на държавната власт, намаляването на зависимостта й от руски информационни и комуникационни технологии и съдействие за участието й в програмите за обмен на информация“, се казва в заявлението. \r\nПо-рано американският военен бюджет за финансовата година 2019 бе одобрен от Палатата на представителите. Сега той отива за подписа на държавния глава. \r\nБюджетът за отбрана на САЩ за финансовата година 2018 предвиждаше помощ за Украйна в размер на 350 милиона долара. Освен това, през 2018 година Украйна получи от САЩ, Литва, Великобритания и Канада смъртоносно оръжие на стойност повече от 40 милиона долара. Общо, подкрепата на Вашингтон за Киев в областта на отбраната от 2014 година възлиза на повече от един милиард долара. \r\nПревод и редакция:", "date": "2018.08.02", "title": "РИА Новости: Сенатът на САЩ одобри решението да се предоставят $250 млн. на Украйна за военните й нужди"}
{"url": "http://www.focus-news.net/news/2018/08/02/2552356/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ на  Радио „Фокус” - Пловдив  и днес отново посвещаваме на 115-годишнината от Илинденско-Преображенското въстание. Ще ви разкажем за един от войводите, повел чета за освобождението на македонските българи – Петър Юруков. По случай 115-годишнината от Илинденско-Преображенското въстание, днес в родния му град Карлово почитат паметта му. За младия войвода ще ни разкаже повече доц. д-р Петър Ненков. Също в днешното предаване ще ви направим съпричастни и към друг пример на героизъм и саможертва по време на Илинденско-Преображенското въстание, каквато е постъпката на войводата Радон Тодев от Банско и неговите четници. Четниците на Радон Тодев загиват като герои и спасяват със своята саможертва хиляди бежанци, бягащи от турския ятаган към свободните български предели. \r\nВ края на днешното предаване ще си спомним и Шипченската епопея. В навечерието на 141-вата годишнина от тази епопея в Казанлък ще бъде открита изложбата „Незабравимите български опълченци“. Повече за това ще научим от репортажа на кореспондента ни Славяна Гайдарова. \r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Водещ на предаването е Цветана Тончева.", "date": "2018.08.02", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/08/02/2552360/burgas-ofitsialno-byaha-nagradeni-pobeditelite-ot-konkursa-moyat-burgas-e-moyata-evropa.html", "text": "Официално бяха наградени победителите от конкурса „Моят Бургас е моята Европа“ – Вечното пристанище Бургас – врата на Европа към света, предаде репортер на  Радио „Фокус“ - Бургас . Конкурсът се организира за четвърта поредна година от клуб „България за младите“ за четвърта поредна година. Патрон на събитието е Асим Адемов, член на Европейския парламент от ЕНП/ГЕРБ, който връчи и част от наградите. Бяха връчени няколко поощрителни награди и две с посещение на европейския парламента в Брюксел. Темата тази година беше \"Вечното пристанище Бургас – врата на Европа към света\". Участниците, които са се включили са 46, което е и рекорден брой и над 90 снимки. В състава на журито са били Асим Адемов, Атанас Дончев, който е и победителят от миналата година и Мартин Слав, председател на  клуб „България за младите“. На събитието присъстваха още д-р Лорис Мануеля, зам.-кмет на Община Бургас, Севдалина Турманова – зам. областен управител на Бургас и областният координатор на партия ГЕРБ Димитър Бойчев. \r\nДеница ДИМИТРОВА", "date": "2018.08.02", "title": "Бургас: Официално бяха наградени победителите от конкурса „Моят Бургас е моята Европа“"}
{"url": "http://www.focus-news.net/news/2018/08/02/2552357/shumen-oblastniyat-upravitel-prof-stefan-zhelev-se-sreshtna-s-poslanika-na-frenskata-republika-u-nas-n-pr-erik-lyobedel.html", "text": "Областният управител проф. Стефан Желев прие извънредния и пълномощен посланик на Френската република у нас Негово Превъзходителство Ерик Льобедел, който днес е на първо посещение в област Шумен. Това съобщиха от пресцентъра на  Областната администрация . На срещата присъстваха заместник областният управител Ширин Вели и съпругата на френския дипломат Бриджит Вала - Льобедел. По време на разговорите Н. Пр. Ерик Льобедел прояви интерес към структурата, отговорностите и задълженията на областните управители в страната. Проф. Стефан Желев представи икономическата характеристика на област Шумен, акцентирайки върху неравномерното икономическо развитие на отделните общини в региона и необходимостта от инвестиции в по-малките общини. Областният управител запозна френския дипломат с богатото културно-историческо наследство в региона, който от своя страна сподели, че някои от забележителностите ще има възможност да  посети при визитата си. Двамата обсъдиха възможностите за развитието на туризма в региона и за популяризиране на историческите ни дадености. В края на разговора областният управител проф. Стефан Желев и Н. Пр. Ерик Льобедел изразиха задоволството си от ползотворната среща и намеренията си за задълбочаване на взаимното сътрудничество. По рано дипломатът се срещна и с кмета на Шумен Любомир Христов.", "date": "2018.08.02", "title": "Шумен: Областният управител проф. Стефан Желев се срещна с посланика на Френската република у нас Н. Пр. Ерик Льобедел"}
{"url": "http://www.focus-news.net/news/2018/08/02/2552358/kyustendil-115-godini-ot-ilindensko-preobrazhenskoto-vastanie-byaha-otbelyazani-pred-pametnika-na-todor-aleksandrov.html", "text": "115 години от Илинденско-Преображенското въстание бяха отбелязани пред паметника на Тодор Александров в Кюстендил, предаде репортер на  Радио „Фокус” – Кюстендил . Отбелязването на официалния празник на Кюстендил започна с изпълнения на общинския професионален духов оркестър. Пред паметника на Тодор Александров присъстваха кметът на Община Кюстендил Петър Паунов, зам.-кметовете Надя Каратова и Светослав Василев, областният управител Виктор Янев, зам.-областните управители Райчо Цветин и Матей Попниколов, директорът на Регионален исторически музей Валентин Дебочички, историкът Ангел Джонев. На церемонията имаше представители на политически партии, неправителствени организации и граждани. В словото беше посочено, че въстанието отбелязва връхна точка в националноосвободителната борба на македонските и тракийските българи. Водят се близо 300 неравни сражения, на 26 хиляди въстаници срещу 350-хилядна турска войска. Над 70 хиляди души остават без дом, а хиляди са убитите и ранените. Кървавото потушаване на въстанието води до пристигането в България на над 30 хиляди български бежанци, първите от които приютява Кюстендил. Паметта на загиналите беше почетена с едноминутно мълчание и с падане на колене, след което бяха поднесени венци и цветя на паметника на Тодор Александров. \r\nВенцеслав ИЛЧЕВ", "date": "2018.08.02", "title": "Кюстендил: 115 години от Илинденско-Преображенското въстание бяха отбелязани пред паметника на Тодор Александров"}
{"url": "http://www.focus-news.net/news/2018/08/02/2552359/manol-genov-vnuk-na-edin-ot-chetnitsite-na-apostol-petkov-enidzhevardarskoto-slantse-apostol-voyvoda-i-voyvodite-georgi-muchitanov-kasapcheto-i-vasil-pufkata-sa-otroveni-v-balgarskoto-selo-krushari.html", "text": "Апостол войвода и войводите Георги Мучитанов - Касапчето и Васил Пуфката са отровени в българското село Крушари, днес Гърция. Това каза Манол Генов, внук на един от четниците на Апостол Петков - Ениджевардарското слънце и народен представител от БСП, в интервю за  Агенция „Фокус“   във връзка със 107-годишнината от гибелта на Апостол Петков - Ениджевардарското слънце. „Това сторва техният домакин, бивш четник и секретар на четата Тодор Чифтеов, който ги приютява в дома си. След това телата на тримата са пренесени между лозята и старите гробища, за да се инсценира, че са убити в сражение с турския аскер. По-късно телата на тримата са разпознати и са погребани в Енидже Вардар“, каза Манол Генов. По думите му в това виждаме големия респект на гръкоманите и турците от самото име на Апостол, защото ако се разчуе, че е отровен, това ще дискредира техните военни способности да се справят  с Апостол с оръжие, затова се прави тази инсценировка. \r\nМанол Генов заяви, че Апостол войвода и днес не е забравен. „Йордан Йовков описва Апостол Петков в „Те победиха“ така: „... тоя легендарен войвода, всичкото възхищение и любов към когото е тъй силно изразено в това име, Ениджевардарското слънце, което му е дал народът...“. За Апостол войвода има множество народни песни. А романът „Гласовете ви чувам“ на Димитър Талев започва с най-известната песен за Апостол войвода“, каза още Генов. \r\nЦветилена СИМЕОНОВА Пълния текст на интервюто четете в „Мнение”", "date": "2018.08.02", "title": "Манол Генов, внук на един от четниците на Апостол Петков - Ениджевардарското слънце: Апостол войвода и войводите Георги Мучитанов - Касапчето и Васил Пуфката са отровени в българското село Крушари"}
{"url": "http://www.focus-news.net/news/2018/08/02/2552364/semeystvoto-na-rumen-ovcharov-pozdravi-ot-vrah-elbrus-bsp-po-sluchay-127-ata-godishnina.html", "text": "Семейството на Румен Овчаров поздрави от връх Елбрус БСП по случай 127-ата годишнина. Това съобщиха от пресцентъра на  БСП-София . Те покориха първенеца на Русия, който се извисява на 5642 метра над морското равнище, и развяха българското знаме.  \r\nНа 2 август се навършват 127 години от началото на организираното социалистическо движение в България.", "date": "2018.08.02", "title": "Семейството на Румен Овчаров поздрави от връх Елбрус БСП по случай 127-ата годишнина"}
{"url": "http://www.focus-news.net/news/2018/08/02/2552366/nova-makedoniya-makedoniya-makedonski-grazhdanin-e-otvlechen-i-ubit-v-afganistan.html", "text": "Македонски гражданин е отвлечен и убит в столицата на Афганистан, Кабул. Той е ликвидиран заедно с още двама чужденци, работили в международна компания за хранителни продукти, оперираща в страната, предава  скопското електронно издание „Нова Македония“ . \r\n„Индийски, малайзийски и македонски гражданин са отвлечени и убити. Намерихме телата им“, заяви в четвъртък говорителят на началника на кабулската полиция Хашмат Станекаи. \r\nГоворителят уточини, че тримата са работили във втората по големина компания за храна в кетъринг в света Содексо. \r\nАфгански представител е съобщил, че личнитете карти са открити край телата им и сега се очаква потвърждение от фирмата, за която са работили. \r\nПревод и редакция:", "date": "2018.08.02", "title": "„Нова Македония“ (Македония): Македонски гражданин е отвлечен и убит в Афганистан"}
{"url": "http://www.focus-news.net/news/2018/08/02/2552348/pazardzhik-bez-uspeh-prodalzhava-izdirvaneto-na-6-godishnoto-dete-ot-panagyurishte-koeto-izchezna-kray-vodite-na-reka-luda-yana.html", "text": "Продължава издирването на 6-годишното дете от Панагюрище, което изчезна край водите на река Луда Яна. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. По думите му издирването не се извършва със същия интензитет както в първите дни от изчезването на детето, но по случая са мобилизирани полицейски екипи от Районното управление на полиция в Панагюрище, които продължават обхода по поречието на реката в землището на средногорската община. „Трябва да е ясно, че дължината на река Луда Яна само от Панагюрище до село Попинци е 12 км, които преминават през труднодостъпен терен. Такова е поречието на реката по цялото и протежение, затова издирването е трудно и въпреки обследването на терена с дрон и помощта от доброволци от сдруженията за пещерно спасяване в София и Пазарджик и спортисти по каяк, все още е безуспешно“, уточни Стоянов. Той допълни, че са дадени насоки на местни риболовци и ловци, както и на земеделски стопани, да бъдат бдителни и да подават сигнали на тел. 112. „Фокус“ припомня , че на 8 юли беше получен сигнал за тяло на дете открито в река Луда Яна преминаваща през Панагюрище. Сигнал за случилото е подаден по обяд в дежурната на РУ - Панагюрище, тогава беше намерено тялото на 8-годишно момиченце, живеещо заедно със семейството си в Панагюрище. От тогава се издирва и неговата 6-годишна сестра, с която заедно са излезли от къщата сутринта и не са се прибрали. Работата по случая продължава. \r\nАлбена  ЖИЛЕКОВА", "date": "2018.08.02", "title": "Пазарджик: Без успех продължава издирването на 6-годишното дете от Панагюрище, което изчезна край водите на река Луда Яна"}
{"url": "http://www.focus-news.net/news/2018/08/02/2552362/d-r-kiril-aleksiev-istorik-okolo-20-dushi-s-chetnicheski-uniformi-shte-se-vklyuchvat-v-shestvieto-v-blagoevgrad-po-povod-115-godini-ot-ilindensko-preobrazhenskoto-vastanie.html", "text": "Около 20 души от регионално дружество „Традиция“ с четнически униформи ще се включват в шествието в Благоевград по повод 115-годишнина от Илинденско – Преображенското въстание. Това съобщи за  Радио „Фокус“ – Пирин  историкът д-р Кирил Алексиев по повод събитието, което ще се случи около 16.30 часа днес. Шествието тръгва от паметника на Тодор Александров. Там е и сборния пункт за жителите и гостите на града, които също искат да се включат. „Апелирам към хората да дойдат 10 - 15 минути по-рано. Искам да отбележа, че част от жителите и гостите на града биха могли да ни чакат и на различни точки от маршрута, по който ще минем, както и пред самия паметник на Гоце Делчев, за да участват в тържествения ритуал“, каза още д-р Кирил Алексиев. Очаква се около 17.00 часа пред паметника на революционера, който се намира на площад „Македония“ да бъдат поднесени цветя и венци, а в церемонията ще участват премиерите на България и Македония – Бойко Борисов и Зоран Заев. „Моята препоръка все пак е който може и който иска да се включи в шествието още от началото, защото така ще покажем не само уважението към героите, но и съпричастността към едно общо национално дело“, допълни д-р Алексиев. \r\nЛивия НИНОВА", "date": "2018.08.02", "title": "Д-р Кирил Алексиев, историк: Около 20 души с четнически униформи ще се включват в шествието в Благоевград по повод 115 години от Илинденско-Преображенското въстание"}
{"url": "http://www.focus-news.net/news/2018/08/02/2552365/chez-razpredelenie-podobryava-elektrozahranvaneto-v-satelitnite-selishta-okolo-stolitsata.html", "text": "ЧЕЗ Разпределение България стартира дейности по подобряване на сигурността и качеството на електрозахранването в сателитните райони на столицата и селищата около София. Това съобщиха от пресцентъра на  дружеството . Компанията изпълнява поетите ангажименти да увеличи контрола и модернизацията на мрежата и да подобри управлението й в бързо развиващите се крайградски части. \r\nС тази цел ЧЕЗ Разпределение стартира реализацията на мащабна програма за въвеждане в експлоатация на дистанционно обслужвани електромери. Автоматизираната система ще позволява дистанционно отчитане на изразходваната електроенергия, ще следи натоварването на мрежата и нивото на подаваното напрежение, честотата и продължителността на прекъсванията и други параметри. Това ще  доведе до възможности за повишаване на качеството и надеждността на електрозахранването на клиентите и процеса на обслужването им, което пряко ще повлияе и на клиентската удовлетвореност. \r\nИнсталирането на модерната технология стартира от Лозен, Герман, Мърчаево и Горна баня. В Лозен работата е в ход. В Мърчаево и Горна баня монтирането на електромерите ще бъде в периода 06-10 август, предстои стартиране на работата в Герман. Не е предвидено изключване на електрозахранването едновременно за голям брой потребители. Кратковременно прекъсвания се налагат само за индивидуалните монтажи на електромерите, като монтирането ще се изпълнява между 8:00 и 16:30 ч. Дейността се извършва от техници с необходимата квалификация и опит и е за сметка на дружеството.  \r\n„Тенденцията за нарастване на консумацията в сателитните селища около София, строителството на нови, модерни къщи, оборудвани с най-нови технологии,  налага нов подход към мрежата. Използването на модерната система ще ни даде възможност да имаме поглед в реално време върху нейната дейност и върху потреблението. Така ще оптимизираме управлението на мрежата и ще имаме много по-голям контрол. Този по-стриктен контрол ще ни даде възможност да реагираме незабавно при нужда“, каза Виктор Станчев, главен оперативен директор на ЧЕЗ Разпределение България. \r\nДо края на 2018 г. предстои внедряването на автоматизираната система и в Банкя, Бистрица, Бояна, Мало Бучино, Владая, Волуяк, Герман, Горубляне, Доброславци, Драгалевци, Железница, Княжево, Мировяне, Нови Искър и Симеоново.", "date": "2018.08.02", "title": "ЧЕЗ Разпределение подобрява електрозахранването в сателитните селища около столицата"}
{"url": "http://www.focus-news.net/news/2018/08/02/2552361/stevo-pendarovski-koordinatorat-za-prisaedinyavaneto-na-makedoniya-kam-nato-da-se-pomirim-sas-sasedite-kato-priemem-che-sme-samo-edna-chast-ot-geografska-makedoniya.html", "text": "Националният координатор за подготовката на Македония за членство в НАТО Стево Пендаровски, в изказване по случай отбелязването на Илинденско-Преображенското въстание и предстоящият референдум, заяви, че ДНК-то на съвременна Македония е съставено от три исторически решения и четвърто, което трябва да закръгли нейната международна легитимност, предава  македонският „Фокус“ . \r\n„С „Прохор Пчински“ през 1944 година и референдума за независимост от 1991 година, за първи път в своята история македонците формираха своя държава. В Рамковия договор от 2001 година държавата призна факта, че не е страна само на македонците, а на предстоящия референдум за Договора за името и влизането в НАТО и ЕС, Македония трябва окончателно да се позиционира като част от западната цивилизация и чрез приемането на факта, че се простира само на една част от географска Македония, фактически да постигне историческо помирение със своите съседи след подялбата през 1913 година“, заяви Пендаровски пред „Дойче веле“. \r\nТой смята, че през изминалите години политическата риторика се е променила, но е останал като константа отказът на част от политическите лидери да се съобразят с вътрешната реалност и с по-широкият външнополитически контекст. \r\n„Те през 1991 година, вместо референдум за независимост, предлагаха едностранна декларация за отделяне от Югославия, докато все още ЮНА (Югославската народна армия) беше на наша територия, а през 2001 година заговаряха за обща мобилизация и военно, а не политическо разрешаване на кризата. Днес, същата политическа структура се опитва да използва Договорът с Гърция и влизането в ЕС и НАТО за амнистиране на своето предходно ръководство, но същите тези, заробиха държавата и я доведоха до подчинено положение не пред Гърция, а пред всички съответни международни фактори“, оценява Пендаровски. \r\nСпоред него модерната македонска дилема представлява това: „Западът или гниене в изолация“, посочва македонският координатор за НАТО. \r\nПревод и редакция:", "date": "2018.08.02", "title": "Стево Пендаровски, координаторът за присъединяването на Македония към НАТО: Да се помирим със съседите като приемем, че сме само една част от географска Македония"}
{"url": "http://www.focus-news.net/news/2018/08/02/2552370/varna-ot-nachaloto-na-sezona-ne-e-imalo-seriozni-vodni-intsidenti.html", "text": "Зелен е флагът на плажовете във Варна и курортните комплекси, до този момент няма регистрирани сериозни инциденти. Това каза за  Радио „Фокус” – Варна  д-р Иван Иванов, управител на здравния център ДКЦ1 „Св. Клементина”, който за поредна година обезпечава с медицински екипи плажовете в града и курортите. „Сезонът до момента протича благоприятно, няма много инциденти. Не е ясно дали това се дължи на липсата на туристи заради лошото време или плажуващите са станали по-прилежни и спазват знаците за къпане в охраняеми зони”, коментира д-р Иванов. Д-р Иванов призова жителите и гостите на Варна да посещават само охраняеми зони и да спазват правилата за къпане в море или басейн. Той припомни, че работното време на спасителите и медицинските екипи е от 8.00 до 18.00 часа всеки ден. \r\nМарияна ВАЛЕНТИНОВА", "date": "2018.08.02", "title": "Варна: От началото на сезона не е имало сериозни водни инциденти"}
{"url": "http://www.focus-news.net/news/2018/08/02/2552372/plovdiv-invertorno-oborudvane-na-stoynost-okolo-160-000-leva-e-izgoryalo-pri-pozhar-v-solaren-park-kray-bryagovo.html", "text": "Инверторно оборудване на стойност около 160 000 лева е изгоряло при пожар в соларен парк край Брягово. Това съобщиха от  ОДМВР - Пловдив . Пожар със значителни материални щети възникна в соларен парк край Брягово. Сигналът е получен към 16.00 часа вчера. Огънят унищожил помещение с инверторно оборудване на стойност около 160 000 лева. При първоначалния оглед на местопроизшествието е установено, че запалването е причинено от късо съединение. В рамките на образувано досъдебно производство работата продължават служители на РУ – Първомай.", "date": "2018.08.02", "title": "Пловдив: Инверторно оборудване на стойност около 160 000 лева е изгоряло при пожар в соларен парк край Брягово"}
{"url": "http://www.focus-news.net/news/2018/08/02/2552369/blagoevgrad-intenziven-e-trafikat-za-tovarni-avtomobili-na-gkpp-kulata.html", "text": "Интензивен е трафикът на вход и изход за товарни автомобили на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“, както и на пунктовете между България и Македония, които се намират в Югозападна България, движението се извършва без забавяния. \r\nЛивия НИНОВА", "date": "2018.08.02", "title": "Благоевград: Интензивен е трафикът за товарни автомобили на ГКПП „Кулата“"}
{"url": "http://www.focus-news.net/news/2018/08/02/2552371/veliko-tarnovo-startira-osmoto-po-red-izdanie-na-nff-folkloren-izvor-v-selo-tsarevets.html", "text": "За осма поредна година в свищовското село Царевец стартира Национален фолклорен фестивал „Фолклорен извор“, предаде репортер на  Радио „Фокус“ – Велико Търново . Откриването се състоя в летния театър на селото в 10.00 часа сутринта. Хиляди участници, обединени от магията на българския фолклор, ще представят своите изпълнения в рамките на четири дни. Фестивалът започна с молебен за здраве и благополучие. Традиционно народната певица Гуна Иванова, която е част от оценяващото жури, изпя „В Царевец добре дошъл е всеки..“ Приветствие към участниците и гостите на събитието отправи кметът на селото Марин Любенов.  „Самодейци от цялата страна от най-крехка до преклонна възраст събират разнообразието на народните песни, танци музика и обичаи. Те ни връщат към живата красота на народното творчество и показват, че в община Свищов традициите и песенния фолклор не са забравени“, допълни Марин Любенов. Той пожела успех на всички участници и ги поздрави за това, че съхраняват българския дух. Кметът на Община Свищов Генчо Генчев, който е и член на журито, благодари на всички спомоществователи и партньори, които са подали ръка на  НФФ „Фолклорен извор“ и са повярвали в неговата значимост. „Няма нищо по ценно от непреклонните български традиции, които да ни отведат в бъдещето. Нашето населено място ще оживее за багрите, ритмите, песните и танците на повече от 5000 изпълнители от цялата страна“, каза в словото си Генчев. \r\nТой благодари на Министерство на културата, че за поредна годна е патрон на изключителния форум и осигури финансова подкрепа за цифровизация на осмото издание на НФФ, което означава, че всеки един състав ще бъде записан и съхранен в архивите на БАН. \r\nПредседателят на националната селекция на CIOFF – Емил Павлов поднесе своите поздравления към организаторите за поредното издание на фестивала. „Щастлив съм, че за втора година Национален фолклорен фестивал  „Фолклорен извор“ е член на голямото семейство на CIOFF с хиляди фестивали в над 100 страни по света“, каза Павлов. \r\nТази година по време на Осмото издание на фестивала ще се проведе финалният етап на Националния преглед на фолклорните ансамбли, организиран от Международния съвет. \r\nВ рамките на четирите дни от фестивала, своите изпълнения ще представят над 5500 участници от всички 28 области на България. В края на всеки от четирите фестивални дни са подготвени и специални концерти, които да допринесат за колорита на фестивалната програма. В първата фестивална вечер гостите на събитието ще се насладят на атрактивния грузински фолклор, предствен от артистите от ансамбъл Мерани, Тбилиси, Грузия. \r\nМария НЕДЕВА", "date": "2018.08.02", "title": "Велико Търново: Стартира осмото по ред издание на НФФ „Фолклорен извор“ в село Царевец"}
{"url": "http://www.focus-news.net/news/2018/08/02/2552367/sofiya-priklyuchi-proverkata-na-izostaveniya-bagazh-v-rayona-na-metrostantsiya-serdika-namerena-e-ranitsa-s-drehi.html", "text": "Приключи проверката на изоставения багаж в района на метростанция „Сердика“, намерена е раница с дрехи. Това съобщиха от пресцентъра на  МВР . Около 11.00 часа днес е получен сигналът за изоставена раница пред входа на параклис в подлеза на метростанцията. Незабавно полицейски служители са обезопасили района. Проверката, извършена от специализиран екип, е приключила към 12.10 часа. Установено е, че в раницата е имало дрехи.", "date": "2018.08.02", "title": "София: Приключи проверката на изоставения багаж в района на метростанция „Сердика“, намерена е раница с дрехи"}
{"url": "http://www.focus-news.net/news/2018/08/02/2552376/kmetat-na-sofiya-yordanka-fandakova-shte-preasfaltirame-tsyalostno-bul-balgariya-no-poetapno.html", "text": "Имаме готовност за цялостно преасфалтиране на бул. „България“, но поетапно. Това каза кметът на София Йорданка Фандъкова при проверката на ремонта на трамвайния релсов път и подлеза на бул.\"България\" при кръстовището с  бул. „Акад. Иван Евстратиев Гешов“, предаде репортер на  Агенция „Фокус“.  “Остана един участък на кръстовището на бул. „Акад. Иван Евстратиев Гешов“,  заради строителството на метрото, така довършваме в момента. Очаквам до средата на месеца да бъде приключена работата по монтажа на трамвайните релси и да пуснем движението на трамвай №7. Заедно с това ремонтираме и подлеза, който е един от най-големите и в най-тежко състояние. Приключва и този ремонт, очаквам до средата на август и той да бъде готов. За мен е важно да се работи качествено, предупредила съм изпълнителите”, заяви Фандъкова. „Заради дъждовете се налага забавяне в изпълнението на технологичните изисквания. В края на краищата по-важно е да стане качествено“, допълни тя. По думите й веднага след пускането на трамвая ще бъде затворен за преасфалтиране участъкът на бул. „България“ от бул. „Акад. Иван Евстратиев Гешов“ до бул. „Гоце Делчев“. Ще започнем с преасфалтирането на платното в посока Бояна от метрото до бул. „Гоце Делчев“. Ако успеем да приключим преди края на август, ще асфалтираме и в обратната посока. Ако не успеем, ще оставим обратната посока за следващата година август, защото не можем да си позволим през септември да бъде блокиран бул. „България“, отбеляза Фандъкова. „Няма изцяло да затваряме булеварда, автомобилите ще се движат в едното платно двупосочно. Благодаря за търпението на хората. Дълги години този булевард не е ремонтиран изцяло. Опитваме се да поддържаме платната чрез кърпене, но това разбира се изисква и ресурс и е доста неудобно. Затова взехме решение, колкото и да е тежко. Вече направихме цялостно преасфалтиране  на „Ботевградско“ и „Цариградско шосе“, както и на други булеварди“, посочи още тя. „Процедурата и за бул. „България“ е за цялостно преасфалтиране, но ще се работи поетапно. Вярвам, че когато хората видят резултата от един участък, ще проявяват повече търпение“, допълни столичният кмет.", "date": "2018.08.02", "title": "Кметът на София Йорданка Фандъкова: Ще преасфалтираме цялостно бул. „България“, но поетапно"}
{"url": "http://www.focus-news.net/news/2018/08/02/2552375/plovdiv-43-godishna-zhena-e-zadarzhana-za-prodazhba-na-kontrabandni-tsigari.html", "text": "43-годишна жена от Пловдив е задържана за продажба на контрабандни цигари. Това съобщиха от  ОДМВР - Пловдив . Вчера пред адреса ѝ в кв. „Столипиново“ жената е засечена да предлага за продажба близо 3 700 къса фабрични цигари без български бандерол. Други 260 саморъчно свити папироси били открити при последвалото претърсване в жилището. Извършителката е отведена за едно денонощие в полицейския арест, образувано е бързо производство.", "date": "2018.08.02", "title": "Пловдив: 43-годишна жена е задържана за продажба на контрабандни цигари"}
{"url": "http://www.focus-news.net/news/2018/08/02/2552368/obyavyavat-chastichno-bedstveno-polozhenie-v-tri-obshtini-v-plovdivska-oblast-zaradi-prelyalata-reka-chaya-i-srutishta.html", "text": "Обявяват частично бедствено положение в три общини в Пловдивска област. Това съобщи за  Радио „Фокус”- Пловдив  областният управител Здравко Димитров. Общините са Садово, Родопи и Куклен. Очаква се община Асеновград също да обяви частично бедствено положение. Причините за това са прелялата река Чая и затворени пътища в общините Садово и Родопи и срутище на пътя за Добралък в община Куклен. \r\nЗа Асеновград най-вероятно кметът също ще обяви частично бедствено положение за територията на общината заради свлачища на пътя към Смолян. \r\nСлед обяд в Областната администрация в Пловдив ще заседава областният щаб по бедствия и аварии. \r\nЦветана ТОНЧЕВА", "date": "2018.08.02", "title": "Обявяват частично бедствено положение в три общини в Пловдивска област заради прелялата река Чая и срутища"}
{"url": "http://www.focus-news.net/news/2018/08/02/2552379/plovdiv-nad-570-artikula-imitirashti-originalni-marki-sa-izzeti-pri-proverka-v-magazin-v-tsentara-na-asenovgrad.html", "text": "Над 570 артикула, имитиращи оригинални марки, са иззети при проверка в магазин в центъра на Асеновград. Това съобщиха от  ОДМВР - Пловдив . Полицаи от Асеновград иззеха голямото количество дрехи, имитиращи оригинални марки. В хода на специализирана операция вчера била извършена проверка в магазин за конфекция, намиращ се в централната част на града. Установено било, че в търговския обект са изложени за продажба стоки, означени със знаци на известни търговски марки, използвани без правото на притежателя. Общо са конфискувани над 570 артикула - тениски и дамски рокли. Със случая е запозната районната прокуратура, образувано е досъдебно производство.", "date": "2018.08.02", "title": "Пловдив: Над 570 артикула, имитиращи оригинални марки, са иззети при проверка в магазин в центъра на Асеновград"}
{"url": "http://www.focus-news.net/news/2018/08/02/2552363/ombudsmanat-maya-manolova-do-kraya-na-mandata-shte-rabotya-sas-sartse-i-energiya-nadyavam-se-institutsiite-ako-ne-pomagat-pone-da-ne-prechat.html", "text": "Аз харесвам работата си на омбудсман и ще я върша до края на мандата със сърце и енергия. И аз, и моят екип. И много се надявам институциите, ако не да ми помагат, поне да не ми пречат да си върша работата. Това каза омбудсманът на Р България Мая Манолова на пресконференция, на която отчита три години на поста в отговор на въпрос някой страхува ли се нея заради високия й рейтинг, предаде репортер на  Агенция „Фокус“ . „Бих искала да съм плашило само за лошата администрация, за тези, които не искат да си вършат работата и се гаврят с гражданите. Нямам против да съм плашило за подобна администрация и за монополните дружества“, коментира тя. „Столичната топлофикация, въпреки че я осъдих на три инстанции, още не ми е предоставила информация за това колко пари е прибрала от столичани през 2015 година, само за юристконсулстки възнаграждения. Става дума за милиони левове“, посочи омбудсманът. „Очевидно не съм достатъчно страшна, след като след съдебно решение на три инстанции, новият изпълнителен директор на „Топлофикация“ продължава да си прави оглушки“, каза още тя. \r\nБиляна ИВАНОВА", "date": "2018.08.02", "title": "Омбудсманът Мая Манолова: До края на мандата ще работя със сърце и енергия, надявам се институциите, ако не помагат, поне да не пречат"}
{"url": "http://www.focus-news.net/news/2018/08/02/2552374/gd-granichna-politsiya-intenziven-e-trafikat-na-gkpp-kapitan-andreevo-gkpp-kulata-glpp-makaza-gkpp-kalotina-i-gkpp-dunav-most.html", "text": "Интензивен е трафикът на ГКПП „Капитан Андреево“, ГКПП „Кулата“, ГЛПП „Маказа“, ГКПП „Калотина“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На българо-сръбската граница трафикът е интензивен на ГКПП „Калотина“ за леки автомобили на вход и на изход. На българо-гръцката граница трафикът е интензивен на ГКПП „Кулата“ за товарни автомобили на вход и изход, на ГКПП „Маказа“ трафикът е интензивен на изход за леки автомобили. На българо-турската граница трафикът е интензивен на ГКПП „Капитан Андреево“ за товарни автомобили на изход. На българо-румънската граница трафикът е интензивен на ГКПП „Дунав мост“ за товарни автомобили на изход. На българо-македонската граница трафикът е нормален на всички гранични контролно-пропускателни пунктове.", "date": "2018.08.02", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Кулата“, ГЛПП „Маказа“, ГКПП „Калотина“ и ГКПП „Дунав мост“"}
{"url": "http://www.focus-news.net/news/2018/08/02/2552377/reuters-izrael-izrazi-zadovolstvoto-si-che-asad-si-e-vazvarnal-vlastta-v-yuzhna-siriya.html", "text": "Министърът на отбраната на Израел Авигдор Либерман в четвъртък заяви, че ситуацията в Сирия се връща към предвоенното положение и предвиди, че границата на Голанските възвишения ще бъде по-тиха, след като сирийският президент Башар Асад е възстановил централното управление, предава  Reuters . \r\n„От наша гледна точка, ситуацията се връща към положението, което беше преди гражданската война, което означава, че има някой, който носи отговорност, централно управление“, заяви Либерман пред журналистите. Попитан дали Израел ще е по-спокоен за евентуални инциденти на Голанските възвишения, военният министър отговори: „Вярвам, че ще е така“. \r\nПревод и редакция:", "date": "2018.08.02", "title": "“Reuters”: Израел изрази задоволството си, че Асад си е възвърнал властта в Южна Сирия"}
{"url": "http://www.focus-news.net/news/2018/08/02/2552378/angel-dzhonev-istorik-ne-mozhe-da-ima-ilindensko-preobrazhensko-vastanie-bez-kyustendil-i-kyustendilskiya-kray.html", "text": "Не може да има Илинденско – Преображенско въстание без Кюстендил и кюстендилския край. Това каза пред журналисти историкът към Регионален исторически музей – Кюстендил доцент д-р Ангел Джонев, предаде репортер на  Радио „Фокус” – Кюстендил . „Кюстендил е главна тилова база и изходна позиция на организираните усилия на македонските българи, през целия период на решаването на националния въпрос, от Освобождението до средата на двадесети век. Така и с Илинденско – Преображенското въстание Кюстендил заема ключова позиция”, каза Ангел Джонев. По думите му в района на Кюстендил се съсредоточават голяма част от четите. Ако в Битолски окръг има Смилево, а в Странджа – Петрова нива, то в Кюстендил има Сенокос. „Там се събират четите, там провеждат своите мероприятия, там освещават знамената си, от там тръгват на кървавия поход за Македония”, каза Ангел Джонев. По думите му Кюстендил е мястото, в което се завръщат бойните формирования, оцелелите бойци, за да продължат своите действия и в след Илинденската епоха. \r\nВенцеслав ИЛЧЕВ", "date": "2018.08.02", "title": "Ангел Джонев, историк: Не може да има Илинденско – Преображенско въстание без Кюстендил и кюстендилския край"}
{"url": "http://www.focus-news.net/news/2018/08/02/2552380/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП – „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.08.02", "title": "Кюстендил: Трафикът на ГКПП – „Гюешево” е с нормална интензивност"}
{"url": "http://www.focus-news.net/news/2018/08/02/2552382/dots-zvezdelina-kirkova-veterinaren-spetsialist-karlezhite-i-komarite-sa-prenositeli-na-edni-ot-nay-serioznite-infektsiozni-zabolyavaniya-pri-zhivotnite.html", "text": "Кърлежово и комаро преносимите заболявания могат да бъдат много опасни за домашните животни, дори смъртоносни  и единственият начин животните и хората да бъдат предпазени от тях е навременната профилактика, каза за  Радио „Фокус“ – Пазарджик  доц. Звезделина Киркова, специалист по ветеринарна микробиология, инфекциозни и паразитни болести във Ветеринарно медицинския факултет на Тракийския университет в Стара Загора. По думите й, ухапванията от кърлежи и комари не бива да се омаловажават, защото някои от тях водят до сериозни, дори смъртоносни, основно при кучетата и котките. „Кърлежовите инфекции са различни видове. Трябва да се знае, че кърлежите са преносители на анаплазли, лихии, бебезии, и на много видове векторни вируси и бактерии.  Различните заболявания имат и различен инкубационен период и няма как да се говори общо за тях. Инкубационният период на дилофилариозата, например,  може да продължи много дълъг период от време, дори години. Основният преносител на т.н Дилофилариоза имитис е комарът“, уточни доц. Киркова. Тя каза също, че степента на проявление на клиничните признаци много зависи от възрастта на животното, както и от степента  и количеството на инвазията. При много слаби инвазии заболяването маже да се развие в продължение на 4-5 години, но при масивни инвазии, това заболяване може да се прояви още първата година след заразяването. Основните признаци са, че видимо болните животни се уморяват лесно, отслабват, развиват задух, особено след физическо натоварване, кашлят, често с кръв в изхрачения секрет. Кашлицата е основен клиничен признак. „Лечението е комплексно и с хуманни, и ветеринарни препарати. Схемата за лечение много зависи от това в каква степен е проявено заболяването“, допълни специалистът. \r\nАлбена ЖИЛЕКОВА", "date": "2018.08.02", "title": "Доц. Звезделина Киркова, ветеринарен специалист: Кърлежите и комарите са преносители на едни от най-сериозните инфекциозни заболявания при животните"}
{"url": "http://www.focus-news.net/news/2018/08/02/2552383/veliko-tarnovo-32-godishen-mazh-prebi-taksimetrov-shofyor-v-gorna-oryahovitsa.html", "text": "32-годишен мъж преби таксиметров шофьор в Горна Оряховица, съобщиха от  Областната дирекция на МВР – Велико Търново . Вчера в 02.00 часа пред жп гарата в града той е нанесъл удари с ръце по тялото и главата на 37-годишен водач на таксиметров автомобил. Под ударите на по-младия мъж попаднало и возилото. След намесата на полицията извършителят е бил отведен в полицейското управление, където му е бил съставен акт по Указа за борба с дребното хулиганство. Районен съд – Горна  Оряховица му е наложил наказание задържане в структурните звена на МВР за 10 денонощия.", "date": "2018.08.02", "title": "Велико Търново: 32-годишен мъж преби таксиметров шофьор в Горна Оряховица"}
{"url": "http://www.focus-news.net/news/2018/08/02/2552385/angel-dzhonev-istorik-v-kyustendil-ima-znakovi-mesta-svarzani-s-ilindensko-preobrazhenskoto-vastanie.html", "text": "В Кюстендил има знакови места, свързани с Илинденско-Преображенското въстание. Това каза пред журналисти историкът към Регионален исторически музей – Кюстендил доцент д-р Ангел Джонев, предаде репортер на  Радио „Фокус” – Кюстендил . По думите на Ангел Джонев пример за знаково място е къщата на Ефрем Каранов, където са се събирали комитите. Там е укриван и част от динамита за Солунските атентати. Друга знакова къща е домът на Дона Ковачева. Голяма част от дейците на движението се събират в този имот, там нощуват и ползват къщата за своя база. „На първо място бих подчертал присъствието на Гоце Делчев, тук чест гост се явява и Пейо Яворов. Това е сърцето на революционерите, които тръгват за Македония”, каза Ангел Джонев. В тайниците на къщата се съхраняват комитетско оръжие, боеприпаси и снаряжение. Баба Дона Ковачева умира в своя дом през 1926 година. На къщата на баба Дона e направен цялостен ремонт в края на 70-те години и сега е паметник на културата от местно значение. През месец август 2013 бе официално открит в къщата на баба Дона музей на алпинизма. \r\nВенцеслав ИЛЧЕВ", "date": "2018.08.02", "title": "Ангел Джонев, историк: В Кюстендил има знакови места, свързани с Илинденско-Преображенското въстание"}
{"url": "http://www.focus-news.net/news/2018/08/02/2552384/deteto-postradalo-ot-voltova-daga-v-rayona-na-zhp-garata-v-stara-zagora-e-s-55-dalboko-shokovo-izgaryane.html", "text": "Детето, пострадало от волтова дъга в района на жп гарата в Стара Загора е с 55% дълбоко шоково изгаряне. Това съобщиха за  Радио „Фокус“- Пловдив  от Клиниката по изгаряния на УМБАЛ „Свети Георги“. \r\nВ тази клиника предишния ден е докарано в тежко състояние и 7-годишно момиче от подобен инцидент, станал в същия район. Момичето е с 15% дълбоко шоково изгаряне, засегнало основно едната ръка. Волтовата дъга в този случай е довела до падане и детето е получило фрактура на едно от ребрата си, което от своя страна е причинило пневмоторакс. \r\nВторото дете също е с реална опасност за живота. \r\nЦветана ТОНЧЕВА", "date": "2018.08.02", "title": "Детето, пострадало от волтова дъга в района на жп гарата в Стара Загора е с 55% дълбоко шоково изгаряне"}
{"url": "http://www.focus-news.net/news/2018/08/02/2552387/plovdiv-obnoven-e-nay-golemiyat-park-v-kvartal-izgrev.html", "text": "Обновен е най-големият парк в пловдивския квартал „Изгрев“. Това каза за  Радио „Фокус“ – Пловдив  кметът на район „Източен“ в Пловдив Николай Чунчуков. По думите му, в пространството на парка са поставени нови люлки, катерушки, замъци и други съоръжения за игра. „Тук се събират много хора. Искахме да направим парка по-привлекателен както за децата, така и за възрастните, тъй като от години не беше обновяван. Старите съоръжения за игра бяха опасни, а новите отговарят на най-високите европейски стандарти“, посочи кметът на район „Източен“ Николай Чунчуков. Той  каза още, че са обособени три къта за игра на хлапета от различни възрасти, като теренът на единият е с противоударна настилка, а останалите два са застлани с екологичен дървесен чипс. Монтирани са също нови пейки, наново са изградени бордюрите. \r\nНиколай Чунчуков допълни, че в изпълнение на инвестиционната програма на район „Източен“ са облагородени още две междублокови пространства  на ул. „Босилек“, където също са подменени детските съоръжения за игра и е направена ударопоглъщаща настилка. „Поддържането на зелените зони в район „Източен“ е сред приоритетите ни. Полагаме постоянни грижи за парковете в района, за да бъдат привлекателни за почивка и прекарване на свободното време на жителите“, подчерта кметът Николай Чунчуков. \r\nТони МИХАЙЛОВ", "date": "2018.08.02", "title": "Пловдив: Обновен е най-големият парк в квартал „Изгрев“"}
{"url": "http://www.focus-news.net/news/2018/08/02/2552388/varna-izvanreden-brifing-na-pp-gerb-shte-se-provede-v-tsentralniya-ofis-na-partiyata-v-grada.html", "text": "Извънреден брифинг на ПП ГЕРБ ще се проведе от 15.00 часа днес (2 август) в централния офис на партията във Варна, на ул. “Сан Стефано” 22. Това съобщиха от пресцентъра на  ПП ГЕРБ . Участие ще вземат председателят на парламентарната правна комисия Данаил Кирилов и народни представители.", "date": "2018.08.02", "title": "Варна: Извънреден брифинг на ПП ГЕРБ ще се проведе в централния офис на партията в града"}
{"url": "http://www.focus-news.net/news/2018/08/02/2552392/sport-tsska-tragva-prez-viena-za-kopenhagen.html", "text": "Тази вечер от 20:00 часа ЦСКА излиза срещу австрийският Адмира в мач реванш от втория квалификационен кръг на Лига Европа. В първата среща „червените“ победиха на \"Армията\" с класическото 3:0. Преминаване в следващата фаза носи не само значителни финансови дивиденти, но и допълнително уважение. \r\nВ ЦСКА се надъхват за първи успех при гостуване в евротурнирите от 2010 година насам. Последното бе отново на австрийска земя, при това срещу далеч по-респектиращ съперник - 2:1 над Рапид Виена на \"Пратера\" пред 50 хиляди зрители. Това стана в двубой от груповата фаза на Лига Европа. Сега ЦСКА отново има амбиции да стигне до това стъпало.", "date": "2018.08.02", "title": "Спорт: ЦСКА тръгва през Виена за Копенхаген"}
{"url": "http://www.focus-news.net/news/2018/08/02/2552381/plovdiv-prekasnat-e-uchastak-ot-patya-yavrovo-dobralak-zaradi-srutishte.html", "text": "Прекъснат е участък от пътя село Яврово – село Добралък, съобщиха за  Радио „Фокус“- Пловдив  от община Куклен. По тази причина в общината е обявено частично бедствено положение, след заседание на Общинския щаб за координация за защита при бедствени ситуации. Пътят се разчиства с багери, за да се възстанови прекъснатия участък. От Община Куклен предупреждавт да не се предприемат пътувания от село Яврово към село Добралък до възстановяване на причинените щети. \r\nПри промяна на пътната обстановка община Куклен ще подаде допълнителна информация. \r\nЦветана ТОНЧЕВА", "date": "2018.08.02", "title": "Пловдив: Прекъснат е участък от пътя Яврово – Добралък заради срутище"}
{"url": "http://www.focus-news.net/news/2018/08/02/2552389/pregled-na-mezhdunarodnite-novini-do-13-chasa-agentsiya-fokus.html", "text": "Министерството на външните работи на Украйна привика временно поверения в делата на Унгария в Украйна Ласло папа и изрази протест във връзка с „недружествените“ изказвания на министър-председателя на страната Виктор Орбан за европейските и евроатлантическите стремежи на Киев. Това съобщи в четвъртък пресслужбата на външнополитическото ведомство, предава  ТАСС . \r\n„На унгарския дипломат бе изразен решителен протест във връзка с редица недружествени действия на официална Будапеща по отношение на Украйна и бе отбелязана необходимостта от прекратяването на действията, които влияят негативно на двустранните отношения“, се казва в съобщението. \r\nТАСС припомня, че на 28 юли Виктор Орбан, в рамките на изказване в румънски университет, заяви, че не вярва в реалистичността на това, че Украйна може да стане членка на Европейския съюз и НАТО. По мнението на украинското МВнР, тези заявления на премиера са в противоречие с политиката на ЕС и свидетелстват, че Унгария е избрала пътя на конфронтацията вместо сътрудничеството и представляват директна намеса във вътрешните работи на Украйна. \r\n„На дипломата също е връчена нота с искане да се предоставят официални разяснения във връзка с решението на унгарското правителство да създаде длъжност упълномощен министър, отговорен за развитието на Закарпатската област и програмата за развитие на детските градини в Закарпатието, тъй като към сферата на компетенциите на упълномощения е отнесена част от суверенната територия на Украйна“, допълват от ведомството. \r\n***  Министърът на отбраната на Израел Авигдор Либерман в четвъртък заяви, че ситуацията в Сирия се връща към предвоенното положение и предвиди, че границата на Голанските възвишения ще бъде по-тиха, след като сирийският президент Башар Асад е възстановил централното управление, предава  Reuters . \r\n„От наша гледна точка, ситуацията се връща към положението, което беше преди гражданската война, което означава, че има някой, който носи отговорност, централно управление“, заяви Либерман пред журналистите. Попитан дали Израел ще е по-спокоен за евентуални инциденти на Голанските възвишения, военният министър отговори: „Вярвам, че ще е така“. \r\n*** Националният координатор за подготовката на Македония за членство в НАТО Стево Пендаровски, в изказване по случай отбелязването на Илинденско-Преображенското въстание и предстоящият референдум, заяви, че ДНК-то на съвременна Македония е съставено от три исторически решения и четвърто, което трябва да закръгли нейната международна легитимност, предава  македонският „Фокус“ . \r\n„С „Прохор Пчински“ през 1944 година и референдума за независимост от 1991 година, за първи път в своята история македонците формираха своя държава. В Рамковия договор от 2001 година държавата призна факта, че не е страна само на македонците, а на предстоящия референдум за Договора за името и влизането в НАТО и ЕС, Македония трябва окончателно да се позиционира като част от западната цивилизация и чрез приемането на факта, че се простира само на една част от географска Македония, фактически да постигне историческо помирение със своите съседи след подялбата през 1913 година“, заяви Пендаровски пред „Дойче веле“. \r\nТой смята, че през изминалите години политическата риторика се е променила, но е останал като константа отказът на част от политическите лидери да се съобразят с вътрешната реалност и с по-широкият външнополитически контекст. \r\n„Те през 1991 година, вместо референдум за независимост, предлагаха едностранна декларация за отделяне от Югославия, докато все още ЮНА (Югославската народна армия) беше на наша територия, а през 2001 година заговаряха за обща мобилизация и военно, а не политическо разрешаване на кризата. Днес, същата политическа структура се опитва да използва Договорът с Гърция и влизането в ЕС и НАТО за амнистиране на своето предходно ръководство, но същите тези, заробиха държавата и я доведоха до подчинено положение не пред Гърция, а пред всички съответни международни фактори“, оценява Пендаровски. \r\nСпоред него модерната македонска дилема представлява това: „Западът или гниене в изолация“, посочва македонският координатор за НАТО. \r\n*** Сенатът на САЩ съгласува военния бюджет на страната, в който е предвидено да се предоставят $250 млн. на Украйна за укрепване на отбраната й. Това съобщи във „Фейсбук“ украинското посолство в САЩ, предава  РИА Новости . \r\n„Конкретно, документът предвижда помощ за Украйна в усилването на възможностите й за защита от кибератаки, обезпечаването на сигурността на компютърните мрежи на органите на държавната власт, намаляването на зависимостта й от руски информационни и комуникационни технологии и съдействие за участието й в програмите за обмен на информация“, се казва в заявлението. \r\nПо-рано американският военен бюджет за финансовата година 2019 бе одобрен от Палатата на представителите. Сега той отива за подписа на държавния глава. \r\nБюджетът за отбрана на САЩ за финансовата година 2018 предвиждаше помощ за Украйна в размер на 350 милиона долара. Освен това, през 2018 година Украйна получи от САЩ, Литва, Великобритания и Канада смъртоносно оръжие на стойност повече от 40 милиона долара. Общо, подкрепата на Вашингтон за Киев в областта на отбраната от 2014 година възлиза на повече от един милиард долара. \r\n***  Президентът на САЩ Доналд Тръмп заяви в четвъртък, че очаква с нетърпение да се види със севернокорейския лидер Ким Чен-ун скоро и му благодари за това, че е изпратил тленните останки на американските войници, загинали по време на Корейската война 1950-1953 година обратно в САЩ, предава  Reuters . \r\n„Благодаря председателю Ким Чен-ун за това, че спази думата си и започна процеса на изпращането на тленните останки на нашите обични и велики паднали воини обратно у дома! Изобщо не съм изненадан, че направи това учтиво действие“, написа американският президент в „Туитър“. \r\n„Благодаря ти също и за хубавото писмо – Очаквам с нетърпение да се видим скоро“, допълни Тръмп. \r\nОбещанието за връщането на тленните останки на американските войници бе дадено по време на историческата среща между Тръмп и Ким в Сингапур, където Северна Корея се ангажира също да работи за пълната денуклеаризация на Корейския полуостров, припомня американската агенция. \r\n„Ройтерс“ отбелязва още, че в средата на юли Ким изпрати писмо на Тръмп, в което севернокорейският лидер заяви, че се надява да има втора среща между двамата, но не стана ясно дали именно за това „хубаво писмо“ говори Тръмп в съобщението си от четвъртък. \r\nПреди това държавният глава похвали „изключително красивата церемония“ в Хаваите, където вицепрезидентът Майк Пенс бе начело на делегацията по посрещането на тленните останки в САЩ. \r\nОбещанието за връщане на телата бе жест на добра воля от Ким по време на срещата на върха в Сингапур и беше най-конкретното споразумение, постигнато между страните досега. \r\n„Знам, че президентът Тръмп е благодарен на председателя Ким, че е удържал думата си и днес ние виждаме видим прогрес в усилията за постигане на мир на Корейския полуостров“, заяви Пенс, чийто баща се е сражавал в Корейската война. \r\nАгенцията припомня, че 7700 американски войници продължават да са в неизвестност от 1953 година, като около 5300 от тях изчезват на територията на днешна Северна Корея. \r\n*** Четири турски политически партии в четвъртък изразиха протеста си срещу санкциите, които САЩ въведоха срещу двама министри, по „най-категоричния начин“, предава  Anadolu Agency . \r\n„Казваме ‚не‘ на заплахите на САЩ с обща солидарност и решимостта на нашия народ“, заявиха от управляващата „Партия на справедливостта и развитието“, нейната съюзница „Партията на националистическото действие“, основната опозиционна „Републиканска народна партия“ и „Добрата (IYI) партия“ в съвместно заявление. \r\nВ него се допълва, че изпълнителното тяло или президенството имат правото да дадат съответстващия отговор на САЩ на основата на принципа за международна реципрочност. \r\n*** В сряда Македония отбелязва Денят на Републиката 2 август и двата исторически Илиндена – 115 години от избухването на Илинденско-Преображенското въстание и 74 години от Първото заседание на АСНОМ (Антифашисткото събрание за народно освобождение на Македония), пише  скопското електронно издание „МКД“ . \r\nДелегацията на Мечкин Камък ще бъде оглавена от президента на Македония Георги Иванов. В 09:30 (10:30 българско време) ще бъде положено цвете на гроба на Никола Карев, а в 10:00 на паметника на героите в местността Слива. В 12 часа ще бъде положено цвете на Мечкин Камък, след което държавният глава ще има обръщение. \r\nНа Мечкин Камък ще присъства и правителствена делегация. \r\nЧестването в Мемориалният център на АСНОМ в Пелинце ще започне в 11:00 часа (12:00 българско време). В делегацията, оглавявана от премиера Зоран Заев, ще бъдат и редица министри. \r\nПравителствената делегация за честванията в Скопие ще бъде оглавявана от председателя на македонския парламент Талат Джафери, който в 10:45 (11:45 българско време) ще има обръщение пред паметника на Методи Андонов – Ченто. \r\nСлед края на честването в Пелинце, по обед премиерът Заев ще отбележи 115-ата годишнина от Илинденско-Преображенското въстание и в Благоевград – България, заедно с българския премиер Бойко Борисов. \r\nДвамата премиери, както съобщи пресслужбата на македонското правителство, ще положат венци и цветя на паметника на Гоце Делчев на площад „Македония“ в Благоевград. \r\nТова ще бъде второ съвместно честване след подписването на Договора за добросъседство преди една година. \r\nНа мероприятията в Благоевград ще присъства и македонския вътрешен министър Оливер Спасовски, а от българска страна – министърът на отбраната Красимир Каракачанов. \r\nНачалото на Илинденско-Преображенското въстание е обявено от камбаните в Крушево в полунощ срещу Илинден през 1903 г. Около 800 въстаници освободили града, а след два дни Никола Карев обявява Крушевската република и става неин президент ... Свободната Република продължила десет дни. \r\nПод командването на Бахтиар Паша, османска армия от 18 000 души започва операция, за да възвърне властта в Крушево. Последните престрелки на Мечкин Камък и смъртта на войводата Питу Гули отбелязаха края на Крушевската република. Агенция „Фокус“ припомня:  Антифашисткото събрание за народно освобождение на Македония е свикано нелегално на 2 август (за да съвпада нарочно с датата на избухване на Илинеднско-Преображенското въстание) 1944 година в манастира „Прохор Пчински“ в българската окупационна зона в Югославия. Подготовката за това се извършва в периода ноември 1943 – август 1944 година от Инициативния комитет за свикване на АСНОМ. АСНОМ се самообявява за:\"врховно, законодавно, претставничко и извршно тело и највисок орган на државната власт на Демократска Македонија\", без да има широката подкрепа и даден мандат от населението. \r\nСвиканото събрание взема решение за провъзгласяването на македонска държава и приемане като официален в нея на македонския език, като на македонските граждани са гарантирани равни права независимо от тяхната етническа принадлежност. Президиума на АСНОМ изпълнява функцията на управителен орган. Председател на АСНОМ е Методи Андонов-Ченто. Целта на Ченто е да създаде повторно обединена напълно независима Македония или република в състава на Нова Комунистическа Югославия. Идейни противници на Методи Андонов са Светозар Вукманович-Темпо, пратеник на Тито и Лазар Колишевски, водач на новообразуваната югославска Македонска комунистическа партия. Един от участниците в АСНОМ е и Киро Глигоров, първият президент на независима Република Македония. \r\nВ качеството си на самообявила се за върховна представителна и изпълнителна институция, АСНОМ взема решение за включването на Вардарска Македония като федерална държава в рамките на Югославската федерация. Събранието излиза с манифест, с който описва положението на Вардарска Македония в рамките на Кралство Югославия като колониално, преди да обяви „братството и съюза“ с останалите народи на Нова Югославия. На заседанието присъства Светозар Вукманович – Темпо, представителя на Главния щаб на Сърбия Живоин Николич – Бърка, и американската и английската военни мисии в Югославия. Според различни изследователи заседанието е силно манипулирано от проюгославските представители, а отсъствието на повече от 50% от избраните делегати го прави нелегитимноКато делегати на това заседание се избрани 116 души, но на заседанията участват едва 60 от тях. \r\nСлед изтеглянето на германците от територията на Македония през ноември, между 28 и 30 декември 1944 година в Скопие се провежда Второто заседание на АСНОМ, известно още като Първо извънредно заседание. Освен другите делегати присъстват и председателя на Националния комитет за освобождение на Югославия Едвард Кардел, Димитър Влахов, Светозар Вукманович – Темпо, председател на ОФ – Добри Терпешев и представителят на съветската мисия майор Инков и англо-американската военни мисии. На заседанието се взема решение за създаване на извънреден съд за съдене на „сътрудниците на окупатора, които са обругали македонското национално име и македонската чест“.Отделно от това се взема решение за основаване на Стопанска банка на Македония. \r\nТретото заседание на АСНОМ, още Второ извънредно събрание се провежда между 14 и 16 април 1945 година. На събранието се решава да бъдат отнети изпълнителните функции на Президиума на АСНОМ и са предадени на Събранието на Социалистическа република Македония, което е избрано на 16 април с председател Лазар Колишевски. В структурата на Събранието са избрани няколко комитета и се решава АСНОМ да продължи да работи като Народно събрание на Македония.  \r\n***  Турция „протестира силно“ срещу решението на САЩ да въведе санкции срещу двама министри и призовава страната да отмени „грешното решение“, заявиха от турското Министерство на външните работи в сряда чрез съобщение, пише  електронното издание Daily Sabah . \r\n„Решението, насочено към двама министри не е в съответствие с държавния суверенитет и не може да бъде обяснено с концепциите за право и справедливост“, се казва в изявлението. \r\nИзданието припомня, че в сряда Министерството на финансите на САЩ наложи санкции срещу турски официални лица, включително министъра на правосъдието Абдулхамит Гюл и министъра на вътрешните работи Сюлейман Сойлу във връзка с арестуването на свързания с Терористичната организация на Фетулах Гюлен (ФЕТО) американски пастор Андрю Брънсън. \r\nОт турското външно ведомство посочиха още, че „агресивното отношение на САЩ няма да доведе до нищо“ и добавиха, че Турция ще отговори с огледални мерки. \r\nВ съобщението се подчертава, че последният ход на Вашингтон може да се разглежда като „неуважителна намеса“ в правосъдната система на Турция  и може да навреди на конструктивните усилия за разрешаване на проблемите между двете страни. \r\nМеждувременно, продължава „Дейли Саба“, министърът на външните работи Мевлют Чавушоглу обяви в „Туитър“, че тази мярка не може да бъде оставена без отговор. \r\n„Не можем да разрешим проблемите си, докато САЩ не се откажат от незаконните си искания“, допълни първият дипломат на Турция. \r\nДруго турско официално лице е заявило пред Haberturk, че ескалиращото напрежение между Анкара и Вашингтон може да бъде разрешено чрез диалог, но страната е готова да отговори на санкциите, ако това се наложи. \r\n„Ние продължаваме да водим преговори с нашите американски колеги и в момента и те преминават в позитивна атмосфера. И двете страни потвърждават желанието си да запазят добрите дипломатически отношения“, е заявил държавният служител, пожелал да остане анонимен. \r\nПо-късно турският правосъден министър Гюл уточни, че не притежава собственост или банкови сметки извън Турция и следователно опитите на американското финансово ведомство да „блокира“ средствата му под юрисдикция на САЩ няма да го засегнат. \r\nМедията припомня, че Брънсън, който преди това бе арестуван за връзките си с групата ФЕТО и ПКК, бе освободен на 25 юли след обжалване от адвоката му, който възрази срещу продължителното му задържане в предишно изслушване, като се позова на здравословните проблеми, от които страда 50-годишният ответник. \r\nВторият Върховен съд в Измир разпореди домашен арест и забраната за пътуване в чужбина за пастора. \r\nБрънсън, християнски пастор от Северна Каролина, който е живял в Турция повече от две десетилетия, беше обвинен, че помага на ФЕТО, която е отговорна за неуспешния преврат от 2016 г., както и за подкрепа на терористичната организация на ПКК. \r\nСлучаят е източник на напрежение между Турция и САЩ. Вашингтон многократно е призовал Брънсън да бъде освободен, заявявайки, че е бил \"несправедливо задържан\". \r\nТурското правителство многократно е обяснявало на американските власти, че делото на Брънсън се гледа от съдилищата и правителството не може да се намеси. \r\n*** Малко под една четвърт от гражданите на Германия има чуждестранен произход, което е с 4,4% повече от същия период на миналата година, пише  германската редакция на електронното издание The Local , като се позовава на статистически данни, публикувани от правителството на страната. \r\nДанните, публикувани от destatis в сряда, показват, че около 19,3 милиона от населението на Германия има мигрантски корени през 2017 година. Броят им е рекорден, отбелязва медията. \r\nСмята се, че човек има мигрантски произход ако най-малко един от родителите му е роден без германско гражданство. \r\nПетра Бендел, преподавател по политически науки в Университета Ерланген, заяви, че основният фактор за растежа на чуждестранната популация е вътрешноевропейската имиграция, след две години, в които мигрантите са били мнозинството от новопристигналите. \r\n„Германия има нужда от имигранти заради демографските промени, които са налице“, отбеляза тя. \r\nОт 19,3 милиона души с чуждестранен произход, 14% са с турски корени, 11% с полски и 7% с руски. \r\nЗа първи път в този микроцензус се разглежда и статистиката за това, кой е основният език, който се говори в германските домове. Съгласно статистическите данни, 10% от 24-те милиона отделни домакинства в страната говорят на език, различен от немския. \r\nСпоред Бендел е важно германците да се научат да приемат хора с различен етнос от техния, като нещо повече от „германци само по паспорт“. \r\n*** Русия се ядоса в сряда, след като Европейският съюз наложи санкции на компании, участвали в строежа на Кримския мост, свързващ Таман с Керч на наскоро възвърнатия в състава на Руската Федерация Кримски полуостров, пише  европейската редакция на електронното издание Politico . \r\nСъветът на ЕС във вторник добави шест компании в санкционния списък заради тяхното участие в строежа на най-дългия европейски мост. \r\n„Чрез техните действия те допринесоха за консолидирането на руския контрол върху незаконно анексирания Кримски полуостров, което още повече подрива териториалния интегритет, суверенитета и независимостта на Украйна“, заявиха от Съвета чрез съобщение. \r\nСега активите на санкционираните компании в ЕС ще бъдат замразени, а европейските граждани и компании не могат да позволят на предприятията да използват своите средства. \r\nПопадналите под ограничителните мерки компании са: Институт Гипстроймост, фирмата, изготвила проекта за моста. ПДСЦ Мостотрест, която отговаря за поддръжката на моста, ДСЦ Пристанище Залив, която строи железопътната линия по моста, Стройгазмонтаж, основната строителна компания, участвала в изграждането на съоръжението и нейната дъщерна компания Стройгазмонтаж-Мост, а последната е ВАД, построила пътното платно над моста, както и подходните пътища. \r\nСтройгазмонтаж е собственост на Аркадий Ротернберг, един от близките на Владимир Путин, който вече е в санкционния списък заради предполагаемата му роля в руската интервенция в Украйна, пише изданието. \r\nОбщо, 44 компании и 155 лица са санкционирани от ЕС във връзка с присъединяването на Крим. През юли към списъкът бяха добавени нови лица и фирми. \r\nВ изявление от сряда, Министерството на външните работи на Русия определи ограничителните мерки срещу шестте компании като „окаяни“. \r\n„Очевидно, свободният избор, който кримчаните направиха да се завърнат в Русия тревожи Европейския съюз“, смятат от ведомството. „Може ли да има някакво алтернативно обяснение на факта, че след 2016 година европейския санкционен списък се разширява с добавянето на почти изцяло само руски граждани и организации, които по един или друг начин са участвали в успешното демократическо развитие на Крим и Севастопол в рамките на Руската Федерация?“ \r\nОсвен това от министерството обвиниха Брюксел, че се бърка „за пореден път във вътрешните работи“ на Русия и обвини Украйна и ЕС в опит да изолират Крим след референдума през март 2014 година. „Никой не трябва да се учудва, че гражданите на Крим избраха... да свържат бъдещето си с Русия“, заявиха още от Министерството на външните работи на Русия. \r\n***", "date": "2018.08.02", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/08/02/2552394/kevr-proveryava-prichinite-za-vlosheno-elektrozahranvane-v-selo-aleksandrovo-obshtina-lovech.html", "text": "Във връзка с информации в средствата за масово осведомяване за чести случаи на влошено качество на доставяната електрическа енергия на жителите на село Александрово, община Ловеч, в съответствие със своите законови правомощия КЕВР започва проверка за изясняване на случая. Това съобщиха от  пресцентъра на Комисията.  Според жителите на населеното място от април тази година електроснабдяването е прекъсвано многократно, в резултат на което има изгорели електроуреди на домакинства и са нанесени щети на местния бизнес. \r\nВ изпратено днес писмо до ръководството на „ЧЕЗ Разпределение България“, на чиято обслужвана територия е населеното място, на основание на чл. 54 от Наредба №3/21.03.2013 г. за лицензиране на дейностите в енергетиката, КЕВР изисква дружеството да предостави мотивирано становище за причините, довели до нарушеното електроснабдяване и конкретни мерки и срокове за тяхното отстраняване в краткосрочен план. Копие на писмото е изпратено и до кмета на с. Александрово Красимир Кръстев.    \r\nЗа целите на започналата проверка електроразпределителното дружество трябва да монтира сертифицирани уреди за измерване качеството на доставяната електрическа енергия в точките на присъединяване на клиентите от с. Александрово за период не по-кратък от седем денонощия. На регулатора следва да бъде предоставена информация и за еднолинейните схеми на електрозахранването на имотите – подстанции, електропроводи средно напрежение, трафопостове и прилежащите им изводи от мрежа ниско напрежение, с нанесени наименования, собственост, дължини, сечения и отклонения към клиентите. Справката трябва да включва и данни за всички ръчни и автоматични изключвания на съоръженията за едногодишен период, предшестващ датата на подаване на жалбата,  както и данни от диспечерските дневници и дневниците за работа по съоръжения ниско напрежение. От „ЧЕЗ Разпределение България“ се изисква да предостави на Комисията и копия на всички жалби и сигнали срещу чести изключвания на напрежението и/или изгорели електрически уреди за двугодишен период, предшестващ проверката, както и отговорите на тези жалби. В доклада на дружеството до КЕВР трябва да бъде направена оценка на моментното състояние на съоръженията за електрозахранване на имотите и доказателства за изпълнени мероприятия за едногодишен период, предшестващ проверката, както и за дейностите по тяхното поддържане - копия на документи от обходи, огледи, становища, предписания, протоколи за извършени ремонти, просеки и др., доказващи спазването на приложимата нормативна уредба при тяхната експлоатация.    \r\nСлед получаването на исканата информация от „ЧЕЗ Разпределение България“, КЕВР ще извърши анализ и при необходимост, в изпълнение на контролните си функции, ще назначи проверка на място, с цел да бъде установено изпълнението на лицензионните задължения на дружеството за осигуряване на качество на предоставяните услуги. \r\nВъв връзка с подобни случаи на влошено качество на доставяната електрическа енергия в с. Врачеш, община Ботевград и в с. Поликраище, община Горна Оряховица, след намесата на КЕВР, отговорните електроразпределителни дружества предприеха съответните мерки.   \r\nС писмо от 18.07.2018 г., „Електроразпределение Север“, в чиято обслужваната   територия попада с. Поликраище, информира регулатора, че са извършени обходи на трасето в района и са премахнати дървета, които опират в проводниците на електропровода, захранващ населеното място.  Установено е, че допълнителна причина за възникващите смущения в електрозахранването е трафопост с неустановен собственик, който не е поддържан в добро техническо състояние. При проверката е изяснено, че електроенергийното съоръжение не функционира изправно и работата му предизвиква постоянни къси съединения, които рефлектират върху непрекъснатостта на електроподаването по цялото трасе на електропровода. От 6.07.2018 г. електроразпределителното дружество е прекъснало връзката на неизправното съоръжение с електроразпределителната мрежа и присъединените към трафопоста клиенти са захранени от съседни съоръжения, след което електрозахранването е нормализирано.   \r\nСлед назначена проверка на КЕВР бяха предприети действия за отстраняване на причините за влошено качество на електроподаването и в с. Врачеш, община Ботевград. Предстои „ЧЕЗ Разпределение България“ да представи в енергийния регулатор  протоколи от извършените замервания на качеството на електрическата енергия, които бяха част от изисканите от КЕВР мерки.", "date": "2018.08.02", "title": "КЕВР проверява причините за влошено електрозахранване в село Александрово, община Ловеч"}
{"url": "http://www.focus-news.net/news/2018/08/02/2552390/d-r-kiril-aleksiev-istorik-legendata-ilinden-se-razhda-blagodarenie-na-stotitsite-geroi-vzeli-uchastie-vav-vastanieto-ot-lyatoto-na-1903-godina.html", "text": "Благодарение на стотиците герои, взели участие във въстанието от лятото на 1903 година, се ражда легендата „Илинден“. Това каза за  Радио „Фокус“ - Пирин  д-р Кирил Алексиев, историк и уредник в Регионален исторически музей – Благоевград относно 115-ата годишнина от избухването на Илинденско-Преображенското въстание, която се отбелязва днес в Благоевград. Според него въстанието е апотеозът на революционното движение, въпреки че краят му е неблагоприятен за България. „Знаем, че въстанието завършва с неуспех за страната ни, но то демонстрира готовността на българското население да се бори. Илинденско-Преображенското въстание много ясно показва характера на въстаниците и борците за свобода, както и степента на осъзнаване, свързана с желанието за освобождение“, заяви д-р Алексиев. Според него бойните действия от лятото на 1903 година показват на Османската империя, а и на цяла Европа, че населението в Македония и Одринско иска промяна, за която е готово да се бори до сетния си дъх. „Илинденско-Преображенското въстание изгражда в хората стремеж и желание да се борят. След 1903 година Илинденско-Преображенското въстание се превръща във възпитаващ фактор за жителите на Македония и Одринско“, каза още д-р Алексиев. Той посочи, че на по-късен етап въстанието става икона и еталон за революционните дейци. Д-р Алексиев добави, че не случайно в следващите години се създава и Илинденската организация, която в рамките на България е била толкова голяма, че си е съперничела с Вътрешната македоно–одринска революционна организация (ВМОРО). \r\nЛивия НИНОВА", "date": "2018.08.02", "title": "Д-р Кирил Алексиев, историк: Легендата „Илинден“ се ражда благодарение на стотиците герои, взели участие във въстанието от лятото на 1903 година"}
{"url": "http://www.focus-news.net/news/2018/08/02/2552391/prof-kostadin-dinchev-folklorist-za-yugozapadna-balgariya-ilinden-i-vastanieto-ot-lyatoto-na-1903-godina-sa-izklyuchitelno-vazhni.html", "text": "За Югозападна България Илинден и въстанието от лятото на 1903 година са изключително важни, като празници и дни за отбелязване. Това каза в за  Радио „Фокус“ – Пирин  проф. Костадин Динчев, български фолклорист, носител на орден „Стара планина“ втора степен и Почетен гражданин на Благоевград. По думите му Илинден, който отбелязваме на 20 юли, но и на 2 август, е близо до така наречените горещници. „Според Стария завет св. Илия е пророкувал 25 години Пр. Хр. В народните вярвания той е гръмовержец. Илия бил този, които предизвиквал дъжд и градушки, като се е движел по небето с колесница. Може да отбележим, че така представен св. Илия всъщност е прототип на Перун. В една банскалийска песен се пее за Перин планина, а не Пирин, което етимологично се свързва с Перун“, каза още проф. Динчев. Той добави, че на този ден се извършвали жертвоприношения, коли се стар петел, агне или друго животно, месят се обредни хлябове. „Правят се много селищни събори, на които се пеят песни и се играят хора. В една от тях се пее „Разболял се гръмовник Илия, 9 години няма роса и ветрец. Когато оздравял, отключил Черно море, та завеял хладен вятър и заросил дребен дъждец“, каза още проф. Динчев. Според него този текст е записан от Димитър Маринов в село Литаково, Ботевградско. \r\nЛивия НИНОВА", "date": "2018.08.02", "title": "Проф. Костадин Динчев, фолклорист: За Югозападна България Илинден и въстанието от лятото на 1903 година са изключително важни"}
{"url": "http://www.focus-news.net/news/2018/08/02/2552386/tass-kiev-izrazi-protesta-si-kam-budapeshta-za-nedruzhestvenite-izkazvaniya-na-viktor-orban.html", "text": "Министерството на външните работи на Украйна привика временно поверения в делата на Унгария в Украйна Ласло папа и изрази протест във връзка с „недружествените“ изказвания на министър-председателя на страната Виктор Орбан за европейските и евроатлантическите стремежи на Киев. Това съобщи в четвъртък пресслужбата на външнополитическото ведомство, предава  ТАСС . \r\n„На унгарския дипломат бе изразен решителен протест във връзка с редица недружествени действия на официална Будапеща по отношение на Украйна и бе отбелязана необходимостта от прекратяването на действията, които влияят негативно на двустранните отношения“, се казва в съобщението. \r\nТАСС припомня, че на 28 юли Виктор Орбан, в рамките на изказване в румънски университет, заяви, че не вярва в реалистичността на това, че Украйна може да стане членка на Европейския съюз и НАТО. По мнението на украинското МВнР, тези заявления на премиера са в противоречие с политиката на ЕС и свидетелстват, че Унгария е избрала пътя на конфронтацията вместо сътрудничеството и представляват директна намеса във вътрешните работи на Украйна. \r\n„На дипломата също е връчена нота с искане да се предоставят официални разяснения във връзка с решението на унгарското правителство да създаде длъжност упълномощен министър, отговорен за развитието на Закарпатската област и програмата за развитие на детските градини в Закарпатието, тъй като към сферата на компетенциите на упълномощения е отнесена част от суверенната територия на Украйна“, допълват от ведомството. \r\nПревод и редакция:", "date": "2018.08.02", "title": "ТАСС: Киев изрази протеста си към Будапеща за „недружествените“ изказвания на Виктор Орбан"}
{"url": "http://www.focus-news.net/news/2018/08/02/2552395/19-dushi-sa-zadarzhani-pri-spetsaktsiya-na-gdbop-pod-rakovodstvoto-na-spetsializiranata-prokuratura-v-oblast-burgas.html", "text": "Към момента е известно, че 19 човека са задържани при спецакция на ГДБОП под ръководството на Специализираната прокуратура в Бургаска област. Това каза зам. главният прокурор Иван Гешев по време извънреден брифинг, който се проведе преди минути пред сградата на ОДМВР - Бургас, предаде репортер на  Радио „Фокус“ - Бургас . Гешев даде подробности за днешната спецакция. По думите му Димитър Желязков е обявен за общодържавно издирване. Гешев каза още, че до края на деня ще стане ясно срещу кои от задържаните ще бъдат повдигнати обвинения, както и ще бъде издадена европейска заповед за арест. Според Гешев става въпрос за мащабна организирана престъпна група. Намерени са били оръжия, десетки адреси са претърсени. По думите му ще има обвинения за палежи на коли и обекти. Групата е действала по Южното Черноморие, ползвала се е с влияние в страната. \r\n„В имот в несебърското село Кошарица са открити жена и дъщеря на задържан мъж от Плевен, което говори за връзки на престъпната група в страната“, каза още зам. главният прокурор. \r\nГешев добави, че действията по разследването текат само от няколко часа и това е една първоначална информация, която може да се даде. „Очаква се утре да бъде даден подробен брифинг в Съдебната палата в София, в която ще участват представители на Специализираната прокуратура, ГДБОП и ОДМВР - Бургас, където ще бъде дадена подробна информация, с която ще се разполага и ще се анализира към утрешния ден“, добави Гешев. \r\nДеница ДИМИТРОВА", "date": "2018.08.02", "title": "19 души са задържани при спецакция на ГДБОП под ръководството на Специализираната прокуратура в област Бургас"}
{"url": "http://www.focus-news.net/news/2018/08/02/2552393/blagoevgrad-tarzhestven-ritual-po-polagane-na-ventsi-se-sastoya-pred-pametnika-ilinden-v-simitli-po-povod-115-godini-ot-ilindensko-preobrazhenskoto-vastanie.html", "text": "Тържествен ритуал по полагане на венци се състоя пред паметника „Илинден” в Симитли по повод 115 години от Илинденско-Преображенското въстание. Представители на Общината още рано сутринта почетоха паметта на хилядите загинали в Илинденско-Преображенското въстание, съобщиха от пресцентъра на  Община Симитли .  \r\nНародният представител Стефан Апостолов и председателят на Общински съвет Симитли Владимир Христов поднесоха венец в памет на героите на въстанието. Директорите на СУ „Св. св. Кирил и Методий“ - Симитли Таня Янкова и на Детска градина „Радост“ Теменужка Матова, както и граждани родолюбци също се включиха в поднасянето на цветя на признателност. Преоблечени в национални носии ученичките Християна и Радина разказаха на присъстващите в ранното утро за въстанието и припомниха на признателното поколение факти от историята. Под звуците на химна на Република България и с едноминутно мълчание кметът Апостол Апостолов, заместник-кметовете в Община Симитли, кметовете по населени места и всички останали притихнаха с наведени глави в знак на почит. \r\nНа днешната дата преди 115 години избухва Илинденско-Преображенското въстание. То е връхна точка в национално-освободителната борба на македонските и тракийски българи. Организатор на въстанието е Вътрешната македоно-одринска революционна организация (ВМОРО). През януари 1903 г. част от членовете на ЦК свикват конгрес в Солун, който взема решение да се вдигне повсеместно въстание в Македония и Одринско.", "date": "2018.08.02", "title": "Благоевград: Тържествен ритуал по полагане на венци се състоя пред паметника „Илинден” в Симитли по повод 115 години от Илинденско-Преображенското въстание"}
{"url": "http://www.focus-news.net/news/2018/08/02/2552398/miroslav-iliev-agrometeorolog-prez-avgust-proletnite-kulturi-shte-dostignat-fazata-palna-zryalost.html", "text": "През август пролетните култури ще достигнат фазата пълна зрялост. Това заяви за  Радио „Фокус” -Варна  Мирослав Илиев, агрометеоролог от Националния институт по метеорология и хидрология, филиал Варна. Той допълни, че през първите десет дни от месеца ще продължи узряването на късните сортове плодове от овощните градини, предимно праскови, круши, ябълки и сливи. През второто десетдневие лозовите масиви от ранните десертни сортове – Кардинал, Булгар, Армира, Плевен и др., ще бъдат във фаза узряване. Характерните винени сортове, като Димят и Каберне Совиньон, се очаква да дадат добра реколта със сравнително добро захарно съдържание“, добави Мирослав Илиев. По думите му през третото десетдневие пролетните култури царевица и слънчоглед ще достигнат фазата пълна зрялост и предстои жътва. „Условията на открито ще бъдат благоприятни за прибиране на зеленчуци и плодове през дните без валежи, предимно краставици, домати, тикви, пипер, камби, очаква се и добра реколта от дини и пъпеши. Пръсканията срещу неприятели ще бъдат концентрирани основно за борба срещу белокрилката при късни зеленчукови култури – зеле, карфиол и алабаш. На полето ще продължат с пълна сила селскостопанските дейности, като почистване на зелена маса, балиране на люцерна, подготовка на площи за есенна сеитба и др.“, каза още Мирослав Илиев. Условията за работа на открито ще останат благоприятни през дните без превалявания, допълни той. \r\nМарияна ВАЛЕНТИНОВА", "date": "2018.08.02", "title": "Мирослав Илиев, агрометеоролог: През август пролетните култури ще достигнат фазата пълна зрялост"}
{"url": "http://www.focus-news.net/news/2018/08/02/2552399/veliko-tarnovo-razsledvat-palezh-i-krazhba-ot-magazin-za-hranitelni-stoki-v-selo-ovcha-mogila.html", "text": "Служители на РУ – Свищов разследват палеж и кражба от магазин за хранителни стоки в село Овча Могила, съобщиха от  Областната дирекция на МВР – Велико Търново . В сряда, в 4.20 часа в управлението е получен сигнал за пожар в магазин за хранителни стоки в селото. Към мястото незабавно са били насочени екипи на пожарната в Свищов и кризисния щаб в село Овча Могила. След потушаването на пламъците на местопроизшествието е извършен оглед, при който е установено, че неизвестен към момента извършител е проникнал в магазина през незатворен прозорец на сервизно помещение и е извършил кражба на около  2 000 лева оборотни пари и 10 стека с цигари от различни марки, след което е запалил вътрешността на търговския обект. Огънят е унищожил 40 кв. м. окачен таван, хранителни стоки, перилни и почистващи препарати.  По случая е започнато досъдебно производство.", "date": "2018.08.02", "title": "Велико Търново: Разследват палеж и кражба от магазин за хранителни стоки в село Овча Могила"}
{"url": "http://www.focus-news.net/news/2018/08/02/2552397/bivshiyat-albanski-premier-nastoyasht-ministar-na-diasporata-pandeli-mayko-ot-1-yanuari-nyama-da-ima-granitsa-mezhdu-kosovo-i-albaniya.html", "text": "Албанският министър на диаспората Пандели Майко извести косоварите, че от 1 януари 2019 година между Косово и Албания няма да има граница, съобщи кореспондентът на МИА в Тирана, предава  македонската електронна медия „А1 Он“ . \r\nМайко, който в сряда вечерта беше на посещение в град Скендерай, Централно Косово, присъства на манифестация, посветена на косовската диаспора, заяви, че албанският премиер Еди Рама вече е взел решението. \r\n„Границата между Албания и Косово трябва да се отвори и премиерът ми каза, че вече е взел решение от 1 януари да започне свободното движение между Албания и Косово“, подчерта Майко, а неговото изказване бе посрещнато от бурни овации и скандирания. \r\nНа манифестацията в Скендерай са присъствали и премиерът и президентът на Косово Рамуш Харадинай и Хашим Тачи, но, както съобщават прищинските медии, те не са коментирали информацията, обявена от бившия албански премиер и министър на отбраната, а сега министър на диаспората Пандели Майко.  \r\nПревод и редакция:", "date": "2018.08.02", "title": "Бившият албански премиер, настоящ министър на диаспората Пандели Майко: От 1 януари няма да има граница между Косово и Албания"}
{"url": "http://www.focus-news.net/news/2018/08/02/2552400/krasimir-uzunov-propastta-mezhdu-upravlyavashti-i-opozitsiya-v-makedoniya-idva-ot-tova-koy-i-kak-iska-da-prilozhi-rezultatite-ot-idniya-referendum.html", "text": "Пропастта между управляващи и опозиция в Македония е кой и как иска да приложи резултатите от идния референдум. Това каза в предаването „12+3“ по  БНР  президентът на Агенция и Радио „Фокус“ Красимир Узунов. „Тоест Заев ще търси, освен етническите албанци, и тези гласоподаватели, с които има проблем с това до колко те са в Македония и не са по Западна Европа, да се мотивират тези около 30% гласоподаватели, които да гласуват и да подкрепят смяната на името. Албанците могат да го направят без проблеми, тъй като не се сменя името на Албания, а името на Македония“, заяви той.  \r\n„Албанският политически субстрат чрез 4-те партии, които са представени в македонския парламент, има хомогенни искания и през последните поне 15 години се сменя само македонският им партньор в това, ако може да го наречем „македонско танго“. Тоест те 10 години бяха с Груевски, сега са със Заев. Техните резултати в защита на интересите на албанското етническо население стават все по-категорични, все по-ясни и все по-пробивни, докато македонските им партньори се сменят и обвиняват взаимно“, допълни той.  \r\n„Сега, когато става въпрос за референдума очакванията на Зоран Заев са той по някакъв начин да мине и да стане легитимен. Талат Джафери, който е председател на парламента в Македония, казва, че Република Македония сега се намира пред съдбоносно решение, което  или ще продължи към европейска и атлантическа интеграция, или ще се върне в „слепия Балкански коловоз“, на който няма перспектива. От една страна това са измерения дали Македония ще тръгне с бързи стъпки по асоцииране към НАТО и евентуално членство след една година, а от друга - в зависимост от резултатите на европейските избори другата година май месец дали някой ще започне преговори с тях, тъй като Европарламента ще изглежда по различен начин конструиран. Тоест обещанието за Европейски съюз е несигурно, за НАТО е по-сигурно, но трябва да се извървят стъпките от сега до декември“, каза още Красимир Узунов.", "date": "2018.08.02", "title": "Красимир Узунов: Пропастта между управляващи и опозиция в Македония идва от това кой и как иска да приложи резултатите от идния референдум"}
{"url": "http://www.focus-news.net/news/2018/08/02/2552402/burgas-za-chetvarta-poredna-godina-v-ekspozitsionen-tsentar-flora-shte-se-provede-izlozhenieto-s-kniga-na-plazha.html", "text": "За четвърта поредна година от 4 до 12 август в Експозиционен център „Флора“ ще се проведе изложението „С книга на плажа“. Това каза на пресконференция днес Мария Бенчева, директор на Регионална библиотека „Пейо Яворов“ – Бургас, предаде репортер на  Радио „Фокус“ – Бургас . Според Бенчева началото на програмата е на 7 август от 19.00 часа в Експоцентър „Флора“ с проф. Цочо Бояджиев. \r\n„Наричаме го още „Празник на сетивата“. А авторите, които ще бъдат представени са, Цочо Бояджиев, Василий Димов, Алек Попов, Митко Новков, Наталия Делева и Невена Ангелова. Издателствата тази година са по-малко, но ще се ползваме от предимството, че инициативата ще има фестивален характер“, каза още Бенчева. Според нея отзивите на всички досега, взели участие в този фестивал издателства, са, че условията в Бургас са отлични. Освен книги, които ще могат да се разгледат на алеята, същевременно се осъществяват и срещи с автори. \r\n„Ще ми се да стигнем до повече от четящите хора, а програмата ни е направена така, че да е интересна за публиката от всички възрасти“, допълни Бенчева. \r\nВеселина НИКОЛОВА", "date": "2018.08.02", "title": "Бургас: За четвърта поредна година в Експозиционен център „Флора“ ще се проведе изложението „С книга на плажа“"}
{"url": "http://www.focus-news.net/news/2018/08/02/2552401/erik-lyobedel-izvanreden-i-palnomoshten-poslanik-na-frantsiya-silno-me-zaintriguvaha-prezentatsiite-za-vazmozhnostite-na-industrialnata-zona-v-shumen.html", "text": "Силно ме заинтригуваха презентациите на кмета и областния управител за възможностите на индустриалната зона в Шумен. Това заяви пред журналисти извънредният и пълномощен посланик на Франция у нас Ерик Льобедел, който е на първото си официално посещение в града, предаде репортер на  Радио „Фокус“ - Шумен . „Франция е готова да даде своя принос и да помогне. Когато се върна, ще разговарям с представителите на Българо-френската търговска камара, за да следят това, което се случва в Шумен и да видят кои са предимствата в тази индустриална зона“, заяви дипломатът. Той добави, че ще работи за развитие на взаимоотношенията и в областта на културата, образованието и туризма. Посланикът на Франция в България Ерик Льобедел нарече голям успех гостуването на Преславското златно съкровище в Лувъра в рамките на  Българското европредседателство. „Изложбата е много успешна и тя допринесе за един по-добър поглед на Франция към България, за възможност да се види по друг начин град Шумен и областта. Именно затова ще се срещна с кмета на Велики Преслав, за да го поздравя за тази експозиция. И ние ще може да продължим сътрудничеството върху една солидна база, каквото е изложението в Лувъра“, заяви посланикът. Той изрази желание за разкриване на френска секция в сферата на образованието. „Ние сме готови да помогнем и в това отношение - да се обединят усилията на града, на предприятията и на посолството, за да има на първо време стажант с френски език, който би могъл да помогне за френско присъствие в гимназия или в университет“, посочи френският посланик. Той отбеляза, че френски туристи, почиващи във Варна, посещават Шумен, привлечени не само от паметници като Мадарския конник, Плиска и Преслав, но и други аспекти от богатото културно-историческо и природно наследство в Шумен и региона. „Те идват и за да опитат на място от шуменската бира и местните вина, да се насладят на красивата природа, а ролята ми като посланик е да окуража всичко това, с помощта на кмета и на областния управител на Шумен“, каза посланик Ерик Льобедел. \r\nИвелина ИВАНОВА", "date": "2018.08.02", "title": "Ерик Льобедел, извънреден и пълномощен посланик на Франция: Силно ме заинтригуваха презентациите за възможностите на индустриалната зона в Шумен"}
{"url": "http://www.focus-news.net/news/2018/08/02/2552403/sport-slaviya-izliza-v-mach-za-istoriyata.html", "text": "Славия приема днес Хайдук в мач за историята. Реваншът с тима от Сплит от втория квалификационен кръг на Лига Европа започва в 19:00 часа на \"Васил Левски\". Хърватският гранд спечели първата среща у дома с 1:0, като момчетата на Златомир Загорчич могат само да съжаляват, че не отбелязаха на чужд терен. Белите се държаха мъжки и определено не заслужаваха да паднат. \r\nДнес те задължително ще се нуждаят от попадение, за да заличат гола пасив от \"Полюд\". Надежда дава фактът, че Славия неизменно се разписва в последните си четири домакинства в евротурнирите. Отстраняването на Хайдук ще е историческо, защото досега белите само два пъти са елиминирали втори противник в турнирите. Първият случай е през сезон 1966/67, когато столичани стигат полуфинал за КНК, най-голямото постижение в клубната история. Тогава те отстраняват последователно Суонзи (Уелс), Расинг Страсбург (Франция) и Сервет Женева (Швейцария), преди да отпаднат от Рейнджърс на предпоследното стъпало. Интересното е, че Славия елиминира Страсбург и Сервет, след като губи първия мач навън с 0:1. Белите бият на реваншите съответно с 2:0 и 3:0. \r\nВъв втория случай, в който елиминират втори съперник в Европа, столичани стигат четвъртфинал, пак за КНК, през сезон 1980/81. Тогава те отстраняват Легия Варшава (Полша) и Спарта Прага (Чехия), преди да отпаднат от фейенорд (Холандия). Славия се спъва на три пъти във второто препятствие -1964/65 - срещу Лозанаспорт (Швейцария), 1969/70 - срещу Килмарнък (Шотландия) и 1996/97 - срещу Трол Инсбрук (Австрия). \r\nВсички в тима от \"Овча купел\" се надяват, че днес съдбата ще им намигне и те ще запишат още една златна страница в славната история на клуба. \r\nМедиите в Хърватска пък твърдят, че Златомир Загорчич може да уволни своя колега Желко Копич. Както е известно, двата съперника влизат в мача от различни крайности. Хайдук падна тежко с 1:4 при гостуването си на Осиек на старта на местното първенство, докато Славия разби с 4:2 Локомотив Пловдив на \"Лаута\". Не е изключено при отпадане от белите Копич да бъде уволнен. Медиите в страната финалист на последното световно първенство буквално сравниха със земята от критики Хайдук след поражението от Осиек. Отделно Копич има да решава и доста кадрови проблеми, които може да окажат сериозно влияние върху двубоя днес. \r\nНаставникът на столичани Златомир Загорчич също трябва да решава кадрови ребуси. Наказан е десният бек Сашо Александров, а с контузия е централният защитник Андреа Христов. Вратарят Георги Петков до последно ще е под въпрос след травма, но се очаква да започне. Ако 42-годишният страж все пак не е на 100 процента готов, под рамката ще застане Стергиакис. На десния бек Заги ще избира между халфовете Мартинович и Шоколаров, като първият е с по-големи шансове. И за двамата това е непривичен пост, но те бяха изпробвани там в контролите това лято. В центъра на ариергарда се завръща Милен Гамаков, който лекуваше травма. Той ще си партнира със Станисавлевич. Руснакът със сръбски паспорт игра и на \"Полюд\", когато Гамаков бе контузен и си партнира с Андреа Христов. Очаква се като дясно крило да действа Георги Йомов, а отляво да започне Момчил Цветанов. Опитният Галин Иванов ще атакува зад тарана Милчо Ангелов, а Чунчуков ще остане на пейката.", "date": "2018.08.02", "title": "Спорт: Славия излиза в мач за историята"}
{"url": "http://www.focus-news.net/news/2018/08/02/2552405/oblastniyat-upravitel-poiska-ot-nek-ead-remontat-na-vets-batak-da-bade-izvarshen-sled-aktivniya-turisticheski-sezon-v-oblast-pazardzhik.html", "text": "Областният управител поиска от НЕК ЕАД ремонтът на ВЕЦ „Батак“ да бъде извършен след активния туристически сезон в област Пазарджик, съобщи за  Радио „Фокус“ – Пазарджик  Мария Ловчинова от областната администрация. Тя обясни, че в писмо до изпълнителния директор на НЕК ЕАД Петър Илиев, областният управител на Пазарджик Стефан Мирев настоява плановите ремонтни дейности по главна напорна деривация на ВЕЦ „Батак“ да не се извършват в активния туристически сезон в област Пазарджик. Огледът и ремонтът на централата са предвидени за периода 13.08.2018-13.09.2018 г., което съвпада с активния туристически сезон на курортен комплекс язовир Батак – местностите „Цигов Чарк“, „Дъното“  и град Батак. „Кметът на община Батак Петър Паунов и председателят на „Сдружение на хотелиери и ресторантьори – Велинград и Западни Родопи Златко Златанов, сезираха областния управител, че захранването с вода за питейно битови нужди на курортен комплекс „Язовир Батак“ и местността „Цигов Чарк“ се извършва изцяло и единствено от байпасна връзка на апаратна камера от Главна напорна деривация на ВЕЦ “Батак“ и е невъзможно алтернативно осигуряване на абонатите с вода. Август месец е пиков за сезона, с най-голям брой туристи и поети вече резервации от хотелите и къщите за гости в посочените курортни места. Недопустимо е да има преустановяване или намаляване на водоподаването поради планови ремонти“, обясни Ловчинова. Тя допълни, че след съгласуване с всички заинтересовани страни, областният управител Стефан Мирев предлага на ръководството на НЕК ЕАД и предприятие „Язовири и каскади“, ремонтните дейности по главна напорна деривация на ВЕЦ „Батак“ да започнат след 25.09.2018 година. \r\nВаня НИКОЛОВА", "date": "2018.08.02", "title": "Областният управител поиска от НЕК ЕАД ремонтът на ВЕЦ „Батак“ да бъде извършен след активния туристически сезон в област Пазарджик"}
{"url": "http://www.focus-news.net/news/2018/08/02/2552406/stara-zagora-tri-lovni-pushki-i-antichni-predmeti-sa-izzeti-pri-spetsializirana-politseyska-operatsiya-v-grada.html", "text": "Три ловни пушки и антични предмети са иззети при специализирана полицейска операция в града. Това съобщиха от пресцентъра на  МВР . Специализираната операция е проведена на 1 август от служители на ОДМВР – Стара Загора. В хода на процесуално-следствените действия в две жилища, ползвани от 55-годишен мъж от Стара Загора, са намерени и иззети шест монети, пръстен и четири други предмета - всички с античен произход, както и три ловни пушки и множество боеприпаси за тях. По случая е образувано досъдебно производство. Мъжът е задържан за срок до 24 часа. Работата по доказване на цялостната му престъпна дейност продължава.", "date": "2018.08.02", "title": "Стара Загора: Три ловни пушки и антични предмети са иззети при специализирана полицейска операция в града"}
{"url": "http://www.focus-news.net/news/2018/08/02/2552407/veliko-tarnovo-otdelenieto-po-neonatologiya-kam-velikotarnovskata-bolnitsa-predostavya-na-rodilkite-rakovodstvo-po-karmene.html", "text": "Отделението по неонатология към МОБАЛ „Д-р Стефан Черкезов“ във Велико Търново предоставя на родилките ръководство по кърмене, съобщиха от  лечебното заведение . Д-р Кина Николова, завеждащ отделението, съобщи, че екземпляри от книгата „Всичко за кърменето“ с автор Христина Янева- Хедра са на разположение на всички майки на новородени деца. Авторката е сертифициран от международния борд консултант по кърмене, съосновател и член на националната асоциация „Подкрепа за кърмене”.  По този начин лекарите и специалистите от отделението се включват към инициативите, посветени на Световната седмица на кърменето, които ще продължат до 7 август. Според  д-р Николова, лекарите неонатолози поощряват и стимулират майките да кърмят своите деца, а адаптирано мляко  в отделението се дава на бебетата, само при заявено желание на родителите. „Практиките, описани в книгата са въведени в работата на неонатологичното отделение и се прилагат ежедневно“, отбеляза тя.", "date": "2018.08.02", "title": "Велико Търново: Отделението по неонатология към великотърновската болница предоставя на родилките ръководство по кърмене"}
{"url": "http://www.focus-news.net/news/2018/08/02/2552409/dots-stefcho-stoynev-novoto-aktivizirane-na-srutishteto-kray-tikale-nyama-da-poprechi-na-deynostite-po-ukrepvaneto-mu-koito-se-izvarshvat.html", "text": "Заради новите проявления на срутището край село Тикале се наложи да направим нов оглед на терен. Това заяви доц. Стефчо Стойнов, който е от екипа експерти, отговарящи за укрепване на срутището и стабилизиране на процеса, предаде репортер на  Радио „Фокус“ – Смолян . „Онова, което възникна през март в този участък, който предстои да бъде интензивно укрепен, за да може да бъде разчистен се намира в спокойно състояние. Основната пукнатина , която днес прегледахме и обходихме не показва процес на активизация. Това показва, че обрушването е това, която е характерно и за много други места в Смолянска област. Хубавото е, че изградената отгоре покривка на пукнатината не е дала възможност и инфилтрира значително количество вода. Това е разбира се една от причините въпреки проливните дъждове да нямаме активизация на този процес“, поясни доц. Стойнев. \r\nТой допълни, че данните от геодезичните наблюдения, които продължават да извършват показват една съвсем минимална деформация, която е в рамките на точността или в един нормален порядък, който показва, че имаме такъв процес, но нямаме процес на активизация. „Това е от изключително важно значение, защото ще позволи да се извършват укрепителните дейности. Имаше опасения, дали новото срутище няма да повлияе на укрепителните дейности и се установи, че то не влияе и от утре те могат да стартират всички предвидени в това проекторешение за аварийно стабилизиране на този участък укрепване. Участъкът се нуждае от трайно укрепване от разклона за Тикале до този срутищен участък, където е необходимо да бъде изградено укрепително съоръжение“, отбеляза доц. Стойнев. Той допълни, че имат идейни решения, които са свързани с изграждане на една подпорна стена, която ще има ролята да укрепи откоса, тъй като ще бъде анкерирана и ще може да улавя такива отделни скални блокове върху пътното платно, които биха застрашили сигурността на преминаващите. „Първите проби, които вчера са направени са добри и скалата позволява да се работи интензивно и бързо и до 15 септември трябва да се завърши участъкът и това да ни позволи да разчистим свлачището в долния участък, за а осигурим проходимостта на този път“, посочи доц. Стойнев.  Той подчерта, че за стабилизирането на процеса важна роля е изиграла и  мембраната, която спира водите. „В окончателното проекторешение предвиждаме и отгоре да бъде изградена и отводнителна канавка, което ще даде възможност с по-малко усилия трайно да се реши укрепването на участъка. Ако водата, която се стича отгоре беше филтрирана в тази пукнатина според мен и новото свлачище допълнително щеше да усложни ситуацията, но това не се случи“, каза още доц. Стойнев. \r\nНели ГЕРГЬОВСКА", "date": "2018.08.02", "title": "Доц. Стефчо Стойнев: Новото активизиране на срутището край Тикале няма да попречи на дейностите по укрепването му, които се извършват"}
{"url": "http://www.focus-news.net/news/2018/08/02/2552410/haskovo-zadarzhani-sa-petima-dushi-a-drugi-trima-se-izdirvat-vav-vrazka-s-proyava-na-agresiya-kam-politseyski-sluzhiteli.html", "text": "Задържани са петима души, а други трима се издирват във връзка с проява на агресия към полицейски служители. Това съобщиха от пресцентъра на  МВР . Снощи служители на РУ – Хасково са се отзовали на сигнал от 20-годишна жена, която съобщила, че съпругът ѝ и баща му са я изгонили от палатката, в която живее, и я заплашили, че ще вземат детето ѝ. Изпратеният веднага на място автопатрулен екип установил двама мъже на 28 и 54 години. В присъствието на полицаите, те отправяли заплахи към жената, отказвайки да ѝ върнат детето. Агресията си насочили и към служителите на реда, които им отправили предупреждение и ги поканили в районното управление за изясняване на случая. В този момент с два леки автомобила пристигнали още осем души и с брадви, сапове и улуци и нападнали униформените. Един от тях ударил с юмрук в областта на главата полицай. За овладяване на ситуацията и недопускане на последващи посегателства спрямо полицаите били произведени предупредителни изстрели във въздуха. Задържани са петима, други трима се издирват. Пострадалият полицейски служител е с лека телесна повреда, оказана му е медицинска помощ. По случая е образувано бързо производство, работата по което продължава под наблюдението на Районна прокуратура - Хасково.", "date": "2018.08.02", "title": "Хасково: Задържани са петима души, а други трима се издирват във връзка с проява на агресия към полицейски служители"}
{"url": "http://www.focus-news.net/news/2018/08/02/2552396/zam-ministar-valentin-yovev-izgotvya-se-zadanie-za-ukrepvaneto-na-svlachishteto-na-tikale-no-iskame-da-se-nameri-trayno-reshenie-a-ne-vremenno.html", "text": "Зам.-министърът на регионалното развитие и благоустройство Валентин Йовев направи оглед на свлачищата в област Смолян, предаде репортер на  Радио „Фокус“ – Смолян . Йовев посети срутището по пътя за село Забърдо в община Чепеларе и голямото срутище по пътя Смолян – Мадан, в района на село Тикале. В огледа участваха областният управител на Смолян Недялко Славов, зам. областният управител Владимир Гърбелов, доц. Стойнев от МГУ и експерти. \r\nЗам.-министър Йовев заяви, че на срутището край село Тикале се работят алпинисти, които анкерират в горната част, за да може да бъдат закачени тези високоякостни мрежи. Очаква се движението по пътя да се пусне до 15 септември. След това ще се пристъпи към по-трайно решение за укрепване на свлачищния участък. Зам.-министър Йовев отбеляза, че се е активизирал и нов свлачищен участък и все още има за обрушване на част от скалната маса. „Изготвя се задание за укрепването на свлачището на Тикале, но искаме да се намери трайно решение, а не временно. Сегашното укрепване е за около 1.5 млн. лв. В момента се изготвя задание за трайното укрепване и всичко е въпрос на количествени сметки, за да се изчисли цялостната сума необходима за него“, посочи зам.-министърът. По време на огледа стана ясно, че снощи се е активизирало ново свлачище близо до обходния път на свлачището край Тикале и е откъснало водопровод. Около 5 - 6 села в района са без водоподаване. От ВиК увериха, че се прави байпас и ще се измести трасето на водопровода. В рамките на утрешния ден ще се захранването на населените места ще се превключи от едното трасе в другото. \r\nЗам.-министър Йовев подчерта, че днес е пореден тежък ден за област Смолян, тъй като преди обяд свлачище е затворило и пътя Пловдив – Смолян, на разклона за Югово. „Срутена е скална маса, има мрежи, които са прекъснати, създадена е организация за обходен маршрут през Кричим и Девин. Нямам информация за пострадали. Сигналът е подаден на 112 и е приет от АПИ. Веднага са започнали действия по обезопасяване на участъка и ще се пристъпи към разчистване“, допълни зам.-министър Йовев. \r\nТой коментира и ситуацията със свлачището по пътя за село Забърдо, заради което е въведено и частично бедствено положение. „Свлачището на Забърдо е на общински път, поставен е знак, който за съжаление хората нарушават и рискуват за собствена сметка, за да минат оттам. Рискът не си струва. От сутринта от 7.30 до 10.30 часа имаше нови паднали на пътя големи късове. Може би ще успеем да пуснем поне едното пътно платно“, допълни Зам.-министър Йовев. Той допълни, че за да се разреши трайно проблемът там, Община Чепеларе ще търси финансиране от държавата и с каквото може, тя ще помогне. „Аз съм дошъл да се запозная със ситуацията. Не виждам пряка вина на някой в случаите на тези свлачищни процеси. Климатичните условия бяха малко по-тежки през тази година, да се надяваме, че няма да вали повече и обстановката да се нормализира“, каза още зам.-министър Йовев. \r\nНели ГЕРГЬОВСКА", "date": "2018.08.02", "title": "Зам.-министър Валентин Йовев: Изготвя се задание за укрепването на свлачището на Тикале, но искаме да се намери трайно решение, а не временно"}
{"url": "http://www.focus-news.net/news/2018/08/02/2552404/nikolay-kukolev-istorik-bitolskiyat-revolyutsionen-okrag-e-bil-nay-podgotven-i-zatova-ilindensko-preobrazhenskoto-vastanie-zapochva-ot-nego.html", "text": "Битолският революционен окръг е бил най-подготвен и затова Илинденско-Преображенското въстание започва от него на 2 юли, или 2 август – Илинден. Това каза за  Радио „Фокус“ – Пирин  историкът и преподавател по история в Благоевград Николай Куколев. По думите му следващата вълна на въстанието е трябвало да обхване Одринска Тракия. „Решено е това да стане около 2 седмици след избухването на въстанието в Битолския революционен окръг, тоест на друг голям християнски празник – Преображение, от където по-късно идва и наименованието, което българските използват за това въстание – Илинденско-Преображенско. Идеята е била въстанието да обхване както Македония, така и онези части от Тракия, които все още са под османска власт, и в които живее компактно българско население“, каза още Куколев. Той добави, че следващият етап включва и Кръстовден, което е 14, или 27 септември. „Самата тактика е също един компромис, тъй като част от лидерите на ВМОРО считат, че въстанието трябва да е масово и всенародно, а други, които са свързани преди всичко с четите на ВМОРО, си дават сметка, че в някои райони трудно може да се гарантира организация, която да доведе до масово въстание. Всичките тези революционери са били привърженици на така наречената „четническа тактика“, при която да има големи чети, които да нападат в определени моменти Османските сили, след това да се оттеглят“, подчерта Куколев. Според него идеята е била по този начин да се осигури едно по-голяма продължителност на въстанието, за да може да се увеличат шансовете за по-добри резултати от него. „Защото е ясно, че колко по-бързо бъде ликвидирано едно въстание, то толкова по-трудно е да се очакват някакви резултати от него и обратното – когато едно въстание е достатъчно продължително, то има повече време да се предизвика вниманието на външните фактори и да се избегнат както някои крайности при потушаването на въстанието, така и да се гарантира натиск, който европейските държави да наложат върху османските власти. Всичко това би дало някакви права и би облекчило положението на християнското население в Македония и Южна Тракия“, заяви Николай Куколев. Той коментира, че по-късно въстанието обхваща и Серския революционен окръг, който покрива голяма част от Пиринския край. „При нас въстанието е по-скоро подчинено на четническата тактика, тоест в различни части на Серския революционен окръг действат различни по-малки и по-големи чети. Така се развива и самото въстание. В неговото навечерие се случват две неща, които не са пряко свързани с него, но оказват голямо влияние върху бойните действия. Едното от тях е дейността на така наречените, или така известните в българската история Солунски атентати, извършени от по-радикални дейци на българската идея в Македония. Това са хора, които считат, че удар върху Османската власт може да бъде нанасян и чрез поредица от атентати, които да засилят недоверието към Османските власти и да насочат вниманието на европейските сили върху проблемите на българите в Македония“, отбеляза Куколев. Той уточни, че на 15 и 16 април по стар стил са организирани няколко атентата, повече от които в Солун. „Другото събитие, което оставя траен отпечатък върху въстанието, е, че в хода на неговата подготовка на 21 април по стар стил, или на 4 май по нов, край село Баница, в Серския революционен окръг четата на Димитър Гущанов, с която се движи и Гоце Делчев, попада на османска засада и след развилите се сражения Делчев пада убит. Смъртта на Гоце се отразява много негативно върху подготовката на въстанието в Серския революционен окръг и това е една от основните причини, бойните действия да бъдат много забавени в него“, каза Николай Куколев. По думите му за самото въстание трябва да се каже, че то е доста мащабно, като според информацията, която дават различните историци, в бойните действия се включват около 26 000 въстаници. „От тях около 1 000 намират смъртта си в сраженията, още приблизително около 5 000 души от самото мирно население също загиват в следствие на турските репресии. Османците използват една изключително голяма жестокост при потушаването на въстанието, независимо от реакциите на европейските сили. Особено жестоки са османците в първите дни след потушаването на въстанието, дори можем да кажем, че са граничили с терор и масово насилие, което няма обяснение, защото то е не толкова насочено към конкретни участници в бойните действия, колкото към цивилното население“, допълни Куколев. \r\nЛивия НИНОВА", "date": "2018.08.02", "title": "Николай Куколев, историк: Битолският революционен окръг е бил най-подготвен и затова Илинденско-Преображенското въстание започва от него"}
{"url": "http://www.focus-news.net/news/2018/08/02/2552415/sofiya-intenziven-e-trafikat-na-krastovishtata-na-bulevardite-balgariya-petko-todorov-i-lomsko-shose-v-stolitsata.html", "text": "Интензивен е трафикът на кръстовищата на булевардите \"България\", \"Петко Тодоров\" и \"Ломско шосе\" в столицата, предаде репортер на  Радио \"Фокус\" .", "date": "2018.08.02", "title": "София: Интензивен е трафикът на кръстовищата на булевардите \"България\", \"Петко Тодоров\" и \"Ломско шосе\" в столицата"}
{"url": "http://www.focus-news.net/news/2018/08/02/2552411/delegatsiya-ot-parlamenta-na-rumaniya-beshe-na-obuchitelno-poseshtenie-v-narodnoto-sabranie-vav-vrazka-s-parlamentarnoto-izmerenie-na-rumanskoto-predsedatelstvo-prez-2019-g.html", "text": "По покана на главния секретар на Народното събрание Стефана Караславова делегация от администрацията на парламента на Румъния, водена от заместник-генералния секретар на румънския парламент Джордж Думитрица, беше на обучително посещение в България във връзка с предстоящото Парламентарно измерение на Румънското председателство през 2019 г. Това съобщиха от пресцентъра на  Народното събрание . \r\n„Подготовка и провеждане на Парламентарното измерение на председателството на Съвета на ЕС – българският опит” беше темата на работната среща на представители на администрациите на двете законодателни институции. На нея за различните аспекти от организацията и провеждането на събитията говориха главният секретар на Народното събрание Стефана Караславова, координаторът на Парламентарното измерение на българското председателство Младен Ламбев, директорът на Дирекция „Информационни и комуникационни системи” Владимир Дойчинов, началникът на отдел „Обществени поръчки” Савка Андонова и държавният експерт в Дирекция „Международни връзки, протокол и Българско председателство на Съвета на ЕС” Десислава Накова. Народното събрание и неговата администрация са готови да споделят опит и да подпомогнат своите румънски колеги по всички теми, свързани с провеждането на събитията от парламентарното измерение на председателството на Съвета на ЕС, увери на срещата главният секретар на българския парламент Стефана Караславова.", "date": "2018.08.02", "title": "Делегация от парламента на Румъния беше на обучително посещение в Народното събрание във връзка с Парламентарното измерение на Румънското председателство през 2019 г."}
{"url": "http://www.focus-news.net/news/2018/08/02/2552414/418-sa-svobodnite-mesta-sled-treto-klasirane-na-sedmoklasnitsite-v-oblast-veliko-tarnovo.html", "text": "418 са свободните места след трето класиране на седмокласниците в област Велико Търново. Това съобщи за  Радио „Фокус“ – Велико Търново  началникът на Регионалното управление по образование инж. Розалия Личева.Свободните места са публикувани на интернет страницата на РУО – Велико Търново, като за всяко училище са посочени сроковете, в които незаписаните седмокласници могат да кандидатстват. Най-късната дата е до 10 септември. Инж. Розалия Личева посочи, че тези 418 свободни места са посочени сумарно до максималната пълняемост от 26 ученици във всяка паралелка. Тя подчерта, че всяка една паралелка може да съществува и с по-малък брой ученици. Общо записаните след трети етап на класиране ученици в област Велико Търново са 1557. След трето класиране няма закрити паралелки и пренасочени ученици. \r\nНадежда КРЪСТЕВА", "date": "2018.08.02", "title": "418 са свободните места след трето класиране на седмокласниците в област Велико Търново"}
{"url": "http://www.focus-news.net/news/2018/08/02/2552416/bdzh-organizira-fotografski-konkurs-na-tema-130-godini-patuvame-zaedno.html", "text": "Националният железопътен превозвач организира фотографски конкурс на тема „130 години пътуваме заедно”, посветен на 130-ата годишнина от създаването на Българските държавни железници. Това съобщиха от пресцентъра на  БДЖ . В конкурса ще могат да вземат участие всички любители на железопътния транспорт в България. Участниците в състезанието могат да илюстрират със свои авторски произведения приятни впечатления и емоции от пътуването си с влак или да запечатат кадър от природен пейзаж с преминаващ влак. \r\nОт изпратените фотографии ще бъдат отличени 13 снимки, които ще бъдат публикувани в илюстративен календар на БДЖ, посветен на 130-ата годишнина на железопътния превозвач. \r\nЖелаещите да участват в конкурса могат да изпращат своите фотографии на официалния електронен адрес на „Холдинг БДЖ” ЕАД (bdz@bdz.bg), като посочат три имена, телефонен номер за обратна връзка, както и дата и място на заснемане на изпратените изображения. Крайният срок за изпращане на снимките е 30 септември 2018 г. Избраните 13 фотографии ще бъдат публикувани на официалната интернет страница на „Холдинг БДЖ”  . \r\nУчастниците в конкурса трябва да се съобразят със следните условия:  \r\n- В състезанието се приемат до две фотографии, които са направени на територията на България; \r\n- За участие в конкурса ще бъдат приемани снимки с висока резолюция (с ширина поне 1600 пиксела), като препоръчителен е хоризонтален jpeg формат; \r\n- Снимките трябва да се асоциират с пътуване с влак на БДЖ; \r\n- Необходимо изискване към участниците е да притежават всички права върху представените фотографии, като гарантират, че те са техен оригинален труд, който не нарушава нечие авторско право; \r\n- Участникът в конкурса е необходимо да е получил разрешение от разпознаваемите лица, в случай, че на неговите снимки присъстват заснети хора; \r\n- На снимките не трябва да бъде демонстрирано поведение, застрашаващо живота и здравето на фотографа или участниците в кадъра; \r\n- С участието си в конкурса всеки участник предоставя правото на ползване на авторските му фотографии на националния железопътен превозвач.", "date": "2018.08.02", "title": "БДЖ организира фотографски конкурс на тема „130 години пътуваме заедно”"}
{"url": "http://www.focus-news.net/news/2018/08/02/2552412/blagoevgrad-v-bansko-shte-se-provede-preskonferentsiya-po-povod-21-voto-izdanie-na-mezhdunarodniya-dzhaz-festival-bansko-2018.html", "text": "На 4 август от 17.00 часа в Тържествената зала на Читалище „Никола Вапцаров“ в Банско ще се състои пресконференция по повод старта на 21-вото издание на Международния джаз фестивал „Банско 2018“. Това съобщиха от пресцентъра на  Община Банско . В пресконференцията ще вземат участие кмета на Община Банско Георги Икономов и организатора на форума д-р Емил Илиев, като сме предвидили кетъринг в края на срещата.", "date": "2018.08.02", "title": "Благоевград: В Банско ще се проведе пресконференция по повод 21-вото издание на Международния джаз фестивал „Банско 2018“"}
{"url": "http://www.focus-news.net/news/2018/08/02/2552408/talat-dzhaferi-na-ilinden-ili-shte-prodalzhim-napred-ili-shte-zasednem-v-zadanenata-balkanska-ulitsa.html", "text": "Република Македония, а аз бих казал всички ние като граждани, сме пред съдбоносно решение, дали ще продължим напред към интеграция или ще заседнем в задънената балканска улица, която не води наникъде, заяви председателят на македонския парламент Талат Джафери пред паметника на Методи Андонов – Ченто в Скопие, в своето обръщение по случай отбелязването на Денят на Републиката, предава  македонският „Фокус“ . \r\nОсвен това той призова опозицията да поеме част от отговорността. \r\nПревод и редакция:", "date": "2018.08.02", "title": "Талат Джафери на Илинден: Или ще продължим напред или ще заседнем в задънената балканска улица"}
{"url": "http://www.focus-news.net/news/2018/08/02/2552417/chastichno-bedstveno-polozhenie-v-oblastite-smolyan-i-plovdiv-zaradi-loshoto-vreme-obzor.html", "text": "Частично бедствено положение в областите Смолян и Пловдив заради лошото време. Проливните дъждове нанесоха щети за детски хиляди левове върху пътната инфраструктура. Достъпът до няколко населени места в тези области е затруднен заради свличаща се скална маса.  Смолян: \r\nОт вторник в община  Чепеларе  беше обявено частично бедствено положение. Мярката се наложи, след като срутище затвори пътя за село Забърдо и природната забележителност Чудните мостове. В четвъртък пътят бе разчистен. Въведена беше временна организация на движението със съответните знаци. За Агенция „Фокус“ кметът на Чепеларе Славка Чакърова заяви, че на срутището продължават да падат камъни. „Дори и мрежата, която сложихме преди около месец, се е свлякла. Земята е толкова мокра, че дърветата се свличат и повличат след себе си и камъни“, обясни тя.  \r\nЧастично бедствено положение е в сила и за община  Девин  за районите на селата Михалково, Чуруково и Осиково. Бедственото положение бе обявено заради  пропаднали участъци от пътищата между Михалково – Чуруково и Михалково – Осиково. \r\nВ четвъртък зам.-министърът на регионалното развитие и благоустройство Валентин Йовев направи оглед на свлачищата в област Смолян. Той посети срутището по пътя за село Забърдо в община Чепеларе и голямото срутище по пътя Смолян – Мадан, в района на село Тикале. Зам.-министър Йовев заяви, че на срутището край село Тикале работят алпинисти, които анкерират в горната част, за да може да бъдат закачени високоякостни мрежи. Очаква се движението по пътя да се пусне до 15 септември. След това ще се пристъпи към по-трайно решение за укрепване на свлачищния участък. Зам.-министър Йовев отбеляза, че се е активизирал и нов свлачищен участък и все още има за обрушване на част от скалната маса. Зам.-министърът уточни, че по време на огледа е станала ясно, че снощи се е активизирало ново свлачище близо до обходния път на свлачището край Тикале и е откъснало водопровод. Около 5 - 6 села в района са без водоподаване. От ВиК увериха, че се прави байпас и ще се измести трасето на водопровода.  \r\nЗам.-министър Валентин Йовев подчерта, че днес е пореден тежък ден за област Смолян, тъй като преди обяд свлачище е затворило и пътя Пловдив – Смолян, на разклона за Югово.  „Срутена е скална маса, има мрежи, които са прекъснати, създадена е организация за обходен маршрут през Кричим и Девин“, добави той. Пловдив: \r\nЧастично бедствено положение е обявено в три общини в Пловдивска област. Общините са Садово, Родопи и Куклен. Причините за това са прелялата река Чая и затворени пътища в общините Садово и Родопи и срутище на пътя за Добралък в община Куклен. \r\nНаводнен и непроходим е пътят, който разделя община  Садово  с община Родопи, заради скъсана на две места дига. Наводненият път минава под транспортния мост на река Чая и излиза на летище Пловдив. Този път е връзката на община Садово с летището и община Асеновград. \r\nВ  община Куклен  е прекъснат участък от пътя село Яврово – село Добралък. Пътят се разчиства с багери, за да се възстанови прекъснатия участък. От Община Куклен предупреждават да не се предприемат пътувания от село Яврово към село Добралък до възстановяване на причинените щети. \r\nОчаква се кметът на  Асеновград  също да обяви частично бедствено положение за територията на общината заради свлачища на пътя Асеновград – Смолян. Спряно е движението на автомобили по този път. Там е паднало значително количество скална маса и на двете платна на около 3-4 км след Бачково, в посока Смолян. Обходният маршрут е по пътя Кричим-Девин. Движението се регулира на място от полицейски служители. \r\nСлед обяд в Областната администрация в Пловдив ще заседава областният щаб по бедствия и аварии.", "date": "2018.08.02", "title": "Частично бедствено положение  в областите Смолян и Пловдив заради лошото време (ОБЗОР)"}
{"url": "http://www.focus-news.net/news/2018/08/02/2552419/kyustendil-mnogo-turisti-sa-uchastvali-v-pohoda-po-povod-praznika-na-paraklisa-sveti-prorok-iliya-kray-selo-iliya.html", "text": "Много туристи са участвали в похода по повод празника на параклиса „Свети пророк Илия” край село Илия. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово”. По думите й туристите са преминали по маршрута от село Ветрен, през скалното светилище „Кръстати камен” и „Голямата пещера”, през връх Човека в Осоговска планина, а крайната точка е била параклисът „Свети пророк Илия” над село Илия. За храмовия празник там е раздаден курбан за здраве. Параклисът  възстановен и осветен през 2017 година. Той е изографисан, до него е изградена камбанария, направен е и навес за поклонниците. \r\nВенцеслав ИЛЧЕВ", "date": "2018.08.02", "title": "Кюстендил: Много туристи са участвали в похода по повод празника на параклиса „Свети пророк Илия” край село Илия"}
{"url": "http://www.focus-news.net/news/2018/08/02/2552418/pazardzhik-pravitelstvoto-otpusna-blizo-1-720-000-leva-za-izgrazhdane-na-uchilishte-vav-velingradskoto-selo-birkova.html", "text": "Община Велинград обяви обществена поръчка за избор на изпълнител при изпълнение на строително-монтажните работи на обект „Изграждане на училище в с. Биркова“, съобщи за  Радио „Фокус“ – Пазарджик  Бояна Кирилова, експерт в общинската администрация в курорта. Правителството осигури средства на Община Велинград в размер от 1 718 000 лева., за изграждане на ново училище в с. Биркова. Условията за учениците са изключително неблагоприятни. Поради недостатъчния брой на класни стаи, учебното заведение се посещава от учениците на две смени. Преди години са били положени основите за строеж на нова сграда, но поради липса на средства, проектът не е бил осъществен. ОУ „Д-р Петър Берон“ ще има нова сграда, в която децата на Биркова и съседните населени места ще получат по- добра начална образователна стъпка за тяхното развитие в бъдеще. Първата комисия е насрочена за 29 август от 11.00 ч. в сградата на общинска администрация. \r\nАлбена ЖИЛЕКОВА", "date": "2018.08.02", "title": "Пазарджик: Правителството отпусна близо 1 720 000 лева за изграждане на училище във велинградското село Биркова"}
{"url": "http://www.focus-news.net/news/2018/08/02/2552421/inzh-tsvetelina-kaneva-misiyata-na-mladezhkiya-voden-parlament-e-da-obedinyava-i-motivira-mladezhi-da-sa-aktivni-v-opazvaneto-na-okolnata-sreda-i-vodite.html", "text": "Мисията на Младежкия воден парламент е да обединява и мотивира младежи да са активни в опазването на околната среда и водите. Това каза в интервю за предаването „Екологичен резонанс“ на  Радио „Фокус“  – инж. Цветелина Кънева, директор на Басейнова дирекция „Източнобеломорски район“. Тя разказа, че една от ежегодните инициативи на младежите са парламентарни сесии в различни градове, както и екоучилища. Тазгодишното лятно екоучилище се провежда под надслов „Водите на града“, където младежи от екоклубове от България и Франция, заедно с експерти, провеждат мониторинг и оценяват антропогенното въздействие върху водите – една от основните цели на Младежкия воден парламент, допълни инж. Кънева. „Младежкият воден парламент е национална мрежа на младежки екоклубове, които работят съвместно с Басейнови дирекции за опазване на водите и водните екосистеми. Те информират младите хора за тези проблеми, както и за начините за тяхното разрешаване чрез формиране на активна гражданска позиция. Целта е да се мотивират младежите от учебните заведения към участие в инициативи на Министерството на околната среда и водите (МОСВ), свързани с изучаване, опазване и управление на водите и водните екосистеми“, обясни инж. Цветелина Кънева. Тя каза още, че календарът на младежите от Младежкия воден парламент до края на годината включва отбелязване на Деня на мониторинга през октомври в различни градове от Източнобеломорския район. През есента предстои и ежегодната парламентарна сесия, на която екоклубовете ще набележат дейности за опазването на водите и водните екосистеми у нас, допълни експертът.", "date": "2018.08.02", "title": "Инж. Цветелина Кънева: Мисията на Младежкия воден парламент е да обединява и мотивира младежи да са активни в опазването на околната среда и водите"}
{"url": "http://www.focus-news.net/news/2018/08/02/2552420/burgas-bogata-sapatstvashta-programa-predlaga-chetvartoto-izdanie-na-izlozhenieto-s-kniga-na-plazha-v-grada.html", "text": "Наситена фестивална програма ще съпътства четвъртото издание на изложението \"С книга на плажа\" в Бургас. В периода 7-12 август пред експозиционен център \"Флора\" любителите на литературата ще се потопят в света на книгите и ще имат възможността да се срещнат с любими автори. Това съобщиха от пресцентъра на  Община Бургас . \r\nВ изложението ще се включат издателствата \"Новата Цивилизация; \"Распер\"; \"Алай\"; \"Ай Си Ю\"; \"Жанет 45\"; \"Керът\"; \"Просперо Продакшън\"; \"Дижей 100\"; \"Еньовче\"; \"Четяща планета\"; \"Вяра, надежда, любов\"; \"Знаци\" и \"Авиана\", съобщи Димитър Маджаров, директор на ОП \"Летен театър, фестивали и концерти\".  \r\n\"Различното тази година е фестивалният характер на изложението. В литературните вечери ще участват писатели, които ще представят най-новите си книги, излезли през последната година\", каза Мария Бенчева - директор на Регионална библиотека \"Пейо Яворов\". Алек Попов, проф. Цочо Бояджиев, Василий Димов, Митко Новков, Наталия Делева и Милена Христова са част от авторите, с които ще се срещне бургаската публика. \r\nПрограмата на изложението ще ни срещне с детската художествена работилница на художничката Невена Ангелова, \"Книгите в дигиталния свят\" - презентация на издателство Ай Си Ю, концерт - спектакъл \"На вълните на португалската музика\", поезия и музика с испански ритми - с участието на Георги Икономов. \r\n\"Благодаря на Мария Бенчева, директор на Регионална библиотека \"Пейо Яворов\", която за поредна година организира интересни и стойностни съпътстващи събития на изложението \"С книга на плажа\", които се надяваме, че ще привлекат вниманието на жителите и гостите на Бургас\", каза Весела Йорданова, директор на дирекция \"Култура и връзки с обществеността\" в Община Бургас.", "date": "2018.08.02", "title": "Бургас: Богата съпътстваща програма предлага четвъртото издание на изложението „С книга на плажа“ в града"}
{"url": "http://www.focus-news.net/news/2018/08/02/2552424/stolichnata-lekarska-kolegiya-shte-otpusne-finansova-pomosht-za-lekarkata-padnala-ot-7-iya-etazh-i-nastanena-v-umbalsm-n-i-pirogov.html", "text": "Столичната лекарска колегия към БЛС взе решение да отпусне финансова помощ от 5 000 лв. на лекарката, която падна от 7-ия етаж преди 2 седмици и в момента е настанена в Централна реанимация на УМБАЛСМ „Н. И. Пирогов“. Това съобщиха от пресцентъра на  Столичната лекарска колегия . Тя работи в УМБАЛ „Александровска“ и „Токуда“, а преди това е работила в Спешната помощ. Парите са за медицински изделия, необходими при лечението ѝ. Председателят на Столична колегия д-р Асен Меджидиев проведе разговор с изпълнителния директор на УМБАЛ „Александровска“ доц. Костадин Ангелов, в който двамата се разбраха, че обединяват усилия и сумата ще бъде заделена от Фонд „Взаимопомощ“ на Столична лекарска колегия и прехвърлена по дарителската сметка, която стартира Александровска болница.", "date": "2018.08.02", "title": "Столичната лекарска колегия ще отпусне финансова помощ за лекарката, паднала от 7-ия етаж и настанена в УМБАЛСМ „Н. И. Пирогов“"}
{"url": "http://www.focus-news.net/news/2018/08/02/2552413/predsedatelyat-na-turskiya-parlament-binali-yaldaram-sanktsiite-na-sasht-sa-nezakonni-i-svoevolni.html", "text": "Председателят на турския парламент Бинали Йълдъръм определи решението на САЩ да наложи санкции срещу двама турски министри като „незаконно и изключително своеволно“, предава  Anadolu Agency . \r\n„Санкциите, наложени от Министерството на финансите на САЩ срещу министъра на правосъдието Абдулхамит Гюл и вътрешния министър Сюлейман Сойлу е незаконно и изключително своеволно“, заяви Йълдъръм чрез съобщение в четвъртък. \r\n„Категорично осъждам това решение, което е индикатор за неуважението към съдебните институции в Турция“, добави бившият премиер и призова американската администрация да промени решението си. \r\nПревод и редакция:", "date": "2018.08.02", "title": "Председателят на турския парламент Бинали Йълдъръм: Санкциите на САЩ са незаконни и своеволни"}
{"url": "http://www.focus-news.net/news/2018/08/02/2552425/plovdiv-obshtina-asenovgrad-investira-7-000-lv-v-izgrazhdane-na-novo-ulichno-osvetlenie-v-selo-boyantsi.html", "text": "В квартал „Животновъдни ферми” в асеновградското село Боянци е изградено ново улично осветление. Това съобщи за  Радио „Фокус“ – Пловдив  кметът на населеното място Димитър Димитров. Той уточни, че досега в квартала не е имало улично осветление и това е създавало трудности на стопаните да се грижат за добитъка, особено през зимните месеци. „Изграждане на улично осветление в кв. „Животновъдни ферми” в село Боянци е преходен обект в Инвестиционната програма на Общината за 2018 година на стойност 7 000 лв. Инвестицията е факт по мое предложение, след като съм писал четири докладни“, коментира кметът Димитър Димитров. Той добави, че осветителните тела вече са монтирани, като се очаква през следващата седмица екипи на електроразпределителното дружество да свържат изградените улични лампи към монтирано външно електротабло. \r\nТони МИХАЙЛОВ", "date": "2018.08.02", "title": "Пловдив: Община Асеновград инвестира 7 000 лв. в изграждане на ново улично осветление в село Боянци"}
{"url": "http://www.focus-news.net/news/2018/08/02/2552429/nkzhi-otkradnatite-relsi-kray-gara-general-todorov-sa-bili-skladirani-v-blizost-do-zhelezniya-pat-nyama-opasnost-za-sigurnostta-na-dvizhenieto-na-vlakovete.html", "text": "Откраднатите релси край гара „Генерал Тодоров“ са били складирани в близост до железния път, няма опасност за сигурността на движението на влаковете. Това съобщиха от пресцентъра на  НКЖИ . Според НКЖИ появилата се информацията за откраднатите релси от района на гара „Генерал Тодоров“ е вярна, но релсите не са демонтирани, а са били складирани в близост до железния път. Същите са предвидени за извозване и доставка на друго място. Няма опасност за сигурността и безопасността на движението на влаковете в района, както и няма кражба на релси от текущия път. \r\nНКЖИ е сериозно потърпевша от подобен тип кражби и вандализъм. От началото на годината до края на юли 2018 г. на територията на железопътната инфраструктура са регистрирани 148 кражби на стойност 410 153 лв.", "date": "2018.08.02", "title": "НКЖИ: Откраднатите релси край гара „Генерал Тодоров“ са били складирани в близост до железния път, няма опасност за сигурността на движението на влаковете"}
{"url": "http://www.focus-news.net/news/2018/08/02/2552430/vitseadmiral-plamen-manushev-dopredi-nyakolko-godini-mnogo-malko-se-znaeshe-i-govoreshe-za-dvete-slavni-epopei-pri-dobrich-i-tutrakan-prez-1916-godina.html", "text": "Допреди няколко години много малко се знаеше и говореше за двете славни епопеи при Добрич и Тутракан през 1916 година. Това заяви в  предаването  „Добрич – Блян вихрен, понесен над степ ековита…“  на  Радио „Фокус“  вицеадмирал Пламен Манушев, политик и депутат в 44-то Народно събрание (НС). Идеята Добрич да бъде обявен за „Град на българската бойна слава“ е няколкогодишна, посочи Пламен Манушев. За нея се е заговорило, когато са започнали събитията за отбелязване на 100-годишнината от Първата световна война, конкретно за Тутракан и Добрич и събитията в Добруджа през 1916 година – след излизането от печат на книгата на президента на Информационна агенция „Фокус“ Красимир Узунов „Епопеята на Добруджа“. Именно в тези два града през септември 1916 година българската армия е показала чудеса от героизъм. Неслучайно и двете битки през този период в Добрич и Тутракан са наречени епопеи. В миналото, по думите на Пламен Манушев, е било дори забранено да се говори за тези славни битки. „Но идеята тези градове по някакъв начин да получат подобно звание – градове на българската бойна слава, е най-вече заради загиналите български войни, за паметта на тези хора и младото поколение да знае, че се е случило“, каза Пламен Манушев. Според него е възможно на входа на всеки от тези два града да има надпис, който да сочи този статут. Идеята е подкрепена и от кмета на Добрич Йордан Йорданов. Двата добруджански града са предприели съответните стъпки за получаване на статута в съгласуваност, отбеляза Пламен Манушев. Той посочи, че все още се търси вариант как това да се случи. В писма до президента на Р България, премиера и председателя на народното събрание е изразено желанието Добрич и Тутракан да бъдат обявени за „Град на българската бойна слава“. Общинските съветници също са подкрепили идеята, в Тутракан още през миналата година, в Добрич – през тази. Идеята е подкрепена и от президента Румен Радев, но на този етап няма правно основание за издаване на указ, тъй като не е учреден подобен статут, каза Пламен Манушев. Според председателя на Правната комисия към НС това може да бъде решено по най-бързия начин като се подготвят документи и материали и те бъдат внесени в НС. Така с решение Добрич и Тутракан ще бъдат обявени за „Град на българската бойна слава“. След получаване на званието ще се търсят начини и за определяне на подобен статут. Той ще постанови по какъв начин ще бъдат изпълните знаците за това. „Добрич заслужава повече и от Тутракан. Не заради значението на битката, а заради това, че добричлии са участвали, цялото население е участвало в отбраната на града. Докато в Тутракан са стояли вътре в града докато са ги е освободила българската армия 1916 г. септември месец. Добрич заслужава и заради българската армия и заради хората. В книгата „Епопеята на Добруджа“ е описано и на мен кое ми направи най-силно впечатление, чел съм страшно много за Първата световна война, няма друг пример в историята на тази война, където населението участват, заедно с армията да отбранява нещо. Това е уникален случай през Първата световна война, цялото население изнася ранени, носи боеприпаси, загива от противника, от атаките на румънските и руските войски. Така че Добрич заслужава едно такова звание „Град на българската бойна слава“, заяви Пламен Манушев. \r\nЖулиета НИКОЛОВА", "date": "2018.08.02", "title": "Вицеадмирал Пламен Манушев: Допреди няколко години много малко се знаеше и говореше за двете славни епопеи при Добрич и Тутракан през 1916 година"}
{"url": "http://www.focus-news.net/news/2018/08/02/2552423/nedyalko-slavov-oblasten-upravitel-na-smolyan-osem-kashti-sa-navodneni-ot-dazhdovete-v-selo-osikovo-chastichnoto-bedstveno-polozhenie-v-devin-i-chepelare-ostava.html", "text": "Остава частичното бедствено положение в общините Чепеларе и Девин. Това заяви областният управител на Смолян Недялко Славов, по време на посещението на зам.-министър Валентин Йовев, предаде репортер на  Радио „Фокус“ – Смолян . По думите му, общинският кризисен щаб в Чепеларе ще изчака, за да прецени какво да прави за разчистването на пътя за Забърдо. По-късно днес на среща с кмета Славка Чакърова ще се коментира в детайли какво трябва да се предприеме в детайли оттук нататък, поясни Славов. Той отбеляза, че в община Девин, най-сериозно е положението в село Осиково. Частичното бедствено положение в общината ще остане най-рано до край на деня, а може и до утре. Извършват се дейности по възстановяване на пътя за селото, тъй като до него няма друг достъп. Славов посочи, че осем къщи са наводнени в селото. „В една от тях вода извира в самата сграда и се е наложило преместване на хората от имота докато се овладее ситуацията“, допълни Славов. Той подчерта, че притесненията им са свързани със свлачището, което е затворило главния път Смолян – Пловдив и интензивните дейности по укрепването на срутището край Тикале, което се прави цяло лято.“През последните дни се нагнетява напрежение сред хората, но мисля че разчетите са направени така, че до 45 дни да се отвори пътят“, каза още Славов. \r\nНели ГЕРГЬОВСКА", "date": "2018.08.02", "title": "Недялко Славов, областен управител на Смолян: Осем къщи са наводнени от дъждовете в село Осиково, частичното бедствено положение в Девин и Чепеларе остава"}
{"url": "http://www.focus-news.net/news/2018/08/02/2552427/kmetat-na-sadovo-dimitar-zdravkov-vodata-na-reka-chaya-zalya-i-mezhdunarodniya-pat-e-80-horata-organizirat-grazhdansko-nepodchinenie.html", "text": "Водата на река Чая заля и международния път Е-80. Това съобщи за  Радио „Фокус”- Пловдив  кметът на община Садово Димитър Здравков. \r\nХората от селата Катуница, Чешнегирово и Садово се организират да обявят гражданско неподчинение тази вечер, заради бездействието на държавните институции след бедствията. Земеделските земи на повечето от тях са наводнени за втори път, в рамките на месец и половина. Хората се събират довечера в 18.30 часа, на Кемера, на Цариградско шосе. „Заставам твърдо зад тях”, каза кметът Здравков. \r\nОт сутринта водната стихия отново скъса дигата на река Чая на две-три места и наводни нивите на хората, които засаждат за втори път това лято. \r\nЦветана ТОНЧЕВА", "date": "2018.08.02", "title": "Кметът на Садово Димитър Здравков: Водата на река Чая заля и международния път Е-80, хората организират гражданско неподчинение"}
{"url": "http://www.focus-news.net/news/2018/08/02/2552426/faktor-makedoniya-martav-shiptar-dobar-shiptar-vikat-makedontsite-na-mechkin-kamen.html", "text": "Националистическият лозунг „Мъртъв шиптар, добър шиптар“ ехтеше на Мечкин Камен (Мечи камък) в Крушево, докато правителствената делегация полагаше венци на паметника на падналите герои по време на Илинденско-Преображенското въстание, предава  скопското електронно издание „Фактор“ . \r\nМедията коментира, че и тазгодишното отбелязване на Денят на Републиката не е преминал без политически лозунги и освирквания. \r\nПревод и редакция:", "date": "2018.08.02", "title": "„Фактор“ (Македония): „Мъртъв шиптар, добър шиптар“, викат македонците на Мечкин Камен"}
{"url": "http://www.focus-news.net/news/2018/08/02/2552428/liderat-na-bsp-korneliya-ninova-ilindensko-preobrazhenskoto-vastanie-e-podvig-na-natsionalniya-duh.html", "text": "Илинденско-Преображенското въстание е подвиг на националния дух, който кара хилядите сърца да бият като едно в стремеж за свобода. Това написа във \"Фейсбук\" лидерът на БСП Корнелия Нинова по повод 115-ата годишнина от избухването му, съобщиха от пресцентъра на  БСП . \"Въстанието е пример, който всеки един българин трябва да помни - да бъдем силни, да отстояваме с характер българщината и да не прекланяме глава. Нека заедно да почетем паметта на храбрите ни предци\", написа още тя.", "date": "2018.08.02", "title": "Лидерът на БСП Корнелия Нинова: Илинденско-Преображенското въстание е подвиг на националния дух"}
{"url": "http://www.focus-news.net/news/2018/08/02/2552432/shestima-mladezhi-ot-smolyan-koito-spasiha-izcheznala-predi-dni-zhena-ot-smolyan-poluchiha-nagrada-ot-kmeta-nikolay-melemov.html", "text": "Шестима младежи от Смолян, които спасиха изчезнала преди дни жена от Смолян, получиха награда от кмета Николай Мелемов за достойни граждани в началото на заседанието на Общински съвет – Смолян, предаде репортер на  Радио „Фокус“ – Смолян . Мирослав Каров, Наско Мазнев, Николай Кючуков, Любен Ушев, Михаил Михайлов и Стоян Василев в понеделник през нощта извадиха от езерото „Рибката“ край Смолян 61-годишната Радка Стоименова, която бе обявена за издирване по-рано на същия ден. На връчването на наградата присъстваха четирима от шестимата младежи. \r\n„Община Смолян ще дава награда „Достойните граждани“. Въпреки неблагоприятното развитие в дадената ситуация, защото разбрахме, че Радка Стоименова, която е била спасена е починала, сме длъжни да изкажем благодарност за проявената спасителна намеса. Нашето общество има нужда от такива добри примери. Трябва да търсим, подкрепяме и показваме доброто“, каза кметът Мелемов при награждаване на смелите младежи от Смолян. \r\nНели ГЕРГЬОВСКА", "date": "2018.08.02", "title": "Шестима младежи от Смолян, които спасиха изчезнала преди дни жена от Смолян, получиха награда от кмета Николай Мелемов"}
{"url": "http://www.focus-news.net/news/2018/08/02/2552434/burgas-unikalnata-izlozhba-aton-fotografii-i-gravyuri-ot-sveta-gora-shte-otvori-vrati-na-6-ti-avgust-v-zala-al-g-kodzhakafaliyata-v-kulturen-tsentar-morsko-kazino.html", "text": "Уникалната изложба „Атон. Фотографии и гравюри от Света гора“ ще отвари врати на 6-ти август, понеделник, от 18.00 часа в зала „Ал. Г. Коджакафалията“ в Културен център „Морско казино“. Това съобщиха от  Община Бургас . \r\nСтара българска народна песен разказва как поклонниците, дошли от Света гора, донасят обратно като благословия за своите семейства дърворезбовани лъжици и икони на хартия. Но какво e представлявала хартиената икона? Това били отпечатвани на хартия икони, породили се в резултат на техниката за гравиране на мед. Именно тази тяхна характеристика води до определянето им като „иконите на бедните“. Иконите, боядисвани върху дърво, стрували твърде скъпо и били извън обсега на огромното мнозинство от населението във времена и на места с много нисък стандарт на живот. Но иконата на хартия, тъй като е била възпроизвеждана в големи количества от медна плоча, е била достъпна. В същото време тя свързва манастира директно с вярващите като им носи неговата благословия. По този начин Света гора придобива присъствие в домашните иконостаси на православните в Югоизточна Европа. \r\nМного рано тези важни произведения на атонските гравьори привлекли вниманието на българските учени. Благодарение на усилията си различни музеи в България събират и спасяват голям брой икони на хартия. Друга причина хартиените икони да са широко разпространени сред българите е, че според последните изследвания през 18 и 19 век Зографския и Хилендарския манастир са поръчали най-голям брой такива гравюри да бъдат отпечатани във връзка с други манастири. \r\nДругата част от изложба „Атон. Фотографии и гравюри от Света гора“ също е сравнително силно свързана със Зографския манастир. От края на 19-ти век манастирът е разработил собствено фотографско студио, което било особено ценено на Атон. По този начин голям брой снимки са създадени там. \r\nНо това, което е изключително важно в настоящата изложба, е, че за първи път ще бъдат изложени и публикувани най-ранните снимки на Зографския манастир, направени от един от големите майстори на ранната фотография, видният френски фотограф на двора на султан Абдул Меджит I – Ернест Едуард де Каранса. Той посещава Атон през 1853г. и прави почти пълна серия снимки на атонските манастири и местата около тях. Тази колекция е новооткрита и разкрива неизвестния Атон какъвто е можел да се види преди направата на големите реконструкции на сградата от средата на XIX век. \r\nЧрез това изкуство се възхищаваме на майсторството на фотографа, неговата естетика и абсолютно чистия му поглед към фотографския предмет, тъй като той не би могъл да има никакъв модел за начина, по който могат да бъдат заснети манастирите в Атон. Също така е впечатляващо да отбележим колко ясно са уловени и отпечатани картините със средствата на неговото време. \r\nДвете споменати по-горе изкуства, които процъфтяват на Атон през последните три века, ни позволяват да проникнем в историята на мястото, в неговите монашески сгради и техните личности, възхищавайки се на любовта им към светците и разпространението на благоговението им чрез иконите на хартия. \r\nПрез последните 40 години манастир „Симонопетра“ е основал Светогорски фото и арт архив, за да събере и запази тази изключително важна част от Атонското наследство. Оттогава колекцията се обогатява, реализирайки множество изложби и издания по цял свят. \r\nСъпреживейте Атонското тайнство с изложбата „Атон. Фотографии и гравюри от Света гора“ от 6 август до 30 септември в Културен център „Морско казино“, зала „Ал. Г. Коджакафалията“.", "date": "2018.08.02", "title": "Бургас: Уникалната изложба „Атон. Фотографии и гравюри от Света гора“ ще отвoри врати на 6-ти август в зала „Ал. Г. Коджакафалията“, в Културен център „Морско казино“"}
{"url": "http://www.focus-news.net/news/2018/08/02/2552422/kathimerini-gartsiya-nova-demokratsiya-obvini-pravitelstvoto-che-e-otlozhilo-sabaryaneto-na-nezakonnite-postroyki-predstavi-dokumenti.html", "text": "Основната опозиционна партия в Гърция „Нова Демокрация“ в четвъртък обвини правителството на „Коалицията на радикалната левица“ (СИРИЗА) в това, че постоянно е отлагало събарянето на стотици незаконнопостроени постройки в Атина, след като е дошло на власт през 2015 година, като за доказателство представи документи от Министерството на вътрешните работи, с които се нарежда „временно“ отлагане, пише  електронното издание на вестник “Kathimerini” . \r\n„Под надзора на това правителство, изпълнението на задължително съдебно решение за разрушаване на 1639 сгради е било отлагано три години и половина“, заяви министърът в сянка на околната среда от „НД“ Костас Скрекас, докато показваше въпросните документи. \r\nВ един от тях, датиран от 17 февруари 2015 година и записан като „изключително важен“, се призовава за отлагането на планираното разрушаване на незаконно построените постройки в Периволакия, в близост до Рафина. \r\nДруг, датиран от 29 октомври с.г., призовава са отлагането на планираните разрушавания в горите край Спата и Артемида. \r\n„През последните няколко дни видяхме пореден опит на Ципрас да свали отговорността за трагедията в Мати от себе си, като се опита да убеди гръцкия народ, че причината е единствено в строителството през последните години“, заяви Скрекас, визирайки крайбрежния курорт в Източна Атика, който бе изпепелен от пожара миналата седмица. \r\nПускането за разглеждане в парламента на предложение за законови промени, целящи да ускорят премахването на стотици незаконни постройки е част от генерален „план да се заблуди“ гръцкото общество“, категоричен е той. \r\n„Сега вече е ясно, че самите служители в правителството на Ципрас са пречили на разрушаването на постройките три години и половина, въпреки че има издадени съдебни решения, които нареждат това да бъде направено“, обясни Скрекас. \r\nПревод и редакция:", "date": "2018.08.02", "title": "“Kathimerini” (Гърция): „Нова Демокрация“ обвини правителството, че е отложило събарянето на незаконните постройки, представи документи"}
{"url": "http://www.focus-news.net/news/2018/08/02/2552438/arh-boyan-kolarov-zam-kmet-na-dobrich-interesna-i-lyubopitna-e-nad-150-godishna-istoriya-na-gradskiya-park-sv-georgi.html", "text": "Градът се слави със своя парк, който в наши дни носи името „Св. Георги“. Изключително интересна и любопитна е неговата над 150-годишна история, доста назад във времето. Това заяви в  предаването  „Добрич – Блян вихрен, понесен над степ ековита…“  на Радио „Фокус“ арх. Боян Коларов, зам.-кмет „Устройство на територията“ в Община град Добрич. 1867 година е времето, когато още няма българска държава и добруджанските земи са в пределите на Османската империя. Още тогава гражданите на Добрич решават, че и те искат да си имат парк, като виенските паркове например, разказа арх. Коларов. Тогава се взема решение паркът да бъде на мястото, което тогава са наричали Карабоклук. „Добричкият панаир през времето на своето съществуване се е местил и е бил на различни места. Известно време е бил точно там, където сега е мостът, на който се пресичат бул. „25 септември“ и бул. „Русия“. И това място, днешният парк най-вероятно е било мястото, където панаирът е изхвърлял боклука си. В наши дни е много ясно изразена тенденцията за рекултивиране на територии, които представляват сметища. И най-често те се рекултивират като се превръщат в паркове. През 1867 година българите, които са живеели в Хаджиоглу Пазарджик, са направили нещо, което хората днес в края на XX и началото на XXI век приемат за модерно. И така в тази територия, наречена мястото Карабоклук, те създават парка“, разказа зам.-кметът. По думите му не е ясно който точно го създава тогава. Предполага се, че се е случило по инициатива на гражданите с подкрепата на тогавашната местна власт. По-късно, някъде около 1890 година в условията на Княжество България местната управа в града назначава варненеца инж. Христо Христов за главен уредник на тогавашния парк. Построява се оранжерия, осигурено е жилище за специалиста и той започва да развива парка. Тогава той е бил само старата част на днешния със сградата на бившето казино, днес – музей, с малкото шадраванче, от входа му при подлеза до розариума и първото „кръстовище“, от където тръгват алеите към по-новата част на парка. „Инж. Христов е живеел там и интересното е, че неговите наследници се казват Градинарови, тъй като вероятно на него са започнали да му казват градинаря и ето, че неговата фамилия се променила. Като фамилията Градинарови все още си има живи и здрави представители, те продължават да се множат и част от тях живеят в Добрич“, разказа арх. Коларов. По думите му добруджанският град е един от малкото, за който се знае кой точно е проектантът на главния му парк. „Не са много парковете по света, за които има такава информация. Например ние знаем кой е създател на Ботаническата градина в Балчик, в „Двореца“. Аз съм виждал един парк в Лондон, за който се знае кой му е проектантът, даже хората си имат табела – арх. Джон Наш. Господин Христов е започнал да развива този парк, започнал е да внася растения от където е могъл. Тогавашният парк е притежавал доста екзотични растения. Който се е разхождал в Ботаническата градина в Балчик знае, че там има едни растения, които не понасят нашия климат. Затова зимно време ги изваждат и ги прибират в специално построената оранжерия, след това за лятото отново ги вадят. По същия начин е бил организиран и нашия парк. Имал е много екзотични растения, оранжерията е съществувала там на място. През пролетния период всички тези растения били изваждани и аранжирани и след това през зимата отново прибирани“, добави арх. Коларов. По думите му паркът е бил мечта на добричлии още от времето на Хаджиоглу Пазарджик. Създаден е с много голяма любов и не случайно старата му част, при входа е обявена за паметник на градинското и парково изкуство по смисъла на Закона за недвижимите ценности. По-късно в годините паркът е бил разширяван няколко пъти. Известен е периодът на кметицата Вида Димитрова. Тогава паркът е получил най-голямото си разширение. Все още има сред по-възрастното население на града хора, които лично са работили тогава. Има сведения, че паркът е разширяван поне два пъти, което се е случило през 70-те години на миналия век. Парковото езеро не е съществувало в началото. Дори то е изградено на два пъти. „Добричлии са се съобразявали горе-долу с мащаба, който могат да развият в някакъв момент, но определено са имали афинитет, към развиването на този парк, което от днешна гледна точка ми изглежда странно. Прекрасно е, ние всички много му се радваме, но щом те са имали влечение към това дело, значи не всичко е загубено. Очакваме, че все пак хората държат на красотата, на спокойствието и общението с природата“, посочи арх. Боян Коларов. В наши дни Градският парк „Св. Георги“ е толкова голям, че от мнозина се възприема като частица от природата. В периода 2010-2012 година бе направена последната реконструкция на парка. Всички алеи са обновени, разширена е мрежата от велоалеи, бе създадена зона за екстремно каране на велосипеди, наречена „Гарвана“, бе създаден един от най-големите скейтпаркове в страната, любимо място за мнозина, където се организират младежки фестивали и състезания. Романтични местенца са кулите за наблюдение на птици, островите с водни лилии, естрадата. „Гражданите на Добрич определено си харесват парка. Много дълго време той битуваше в социалните медии като най-красивият парк в България. Не знам дали това се е променило. Честно казано не съм чувал в някой друг град напоследък да има реконструиран или създаден парк, който да е по-красив от нашия“, заяви арх. Боян Коларов. \r\nЖулиета НИКОЛОВА", "date": "2018.08.02", "title": "Арх. Боян Коларов, зам.-кмет на Добрич: Интересна и любопитна е над 150-годишна история на Градския парк „Св. Георги“"}
{"url": "http://www.focus-news.net/news/2018/08/02/2552431/fokus-makedoniya-makedoniya-na-makedontsite-se-pee-po-vreme-na-chestvaneto-na-115-ata-godishnina-ot-ilindensko-preobrazhenskoto-vastanie-na-mechkin-kamen.html", "text": "Част от присъстващите на Мечкин Камен (Мечи камък) в Крушево пяха националистическата песен „Македония на македонците“, която е част от репертоара на футболните агитки, отбелязва  македонският „Фокус“ . \r\nВ четвъртък на Мечкин Камък в Крушево бе отбелязана 115-ата годишнина от избухването на Илинденско-Преображенското въстание, като там беше държавният глава на Македония Георги Иванов. \r\nМедията обяснява, че докато кметът на Крушево е полагал цвете пред паметника на падналите герои, хората са го освирквали и са започнали да пеят въпросната песен. \r\nПревод и редакция:", "date": "2018.08.02", "title": "„Фокус“ (Македония): „Македония на македонците“ се пее по време на честването на 115-ата годишнина от Илинденско-Преображенското въстание на Мечкин Камен"}
{"url": "http://www.focus-news.net/news/2018/08/02/2552436/kyustendil-poveche-predstavleniya-i-zriteli-otchitat-dvata-obshtinski-teatara-v-oblastta.html", "text": "Повече представления и зрители отчитат двата общински театъра в областта. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториална бюро – Югозапад. Действащите театри са в Кюстендил и Дупница. За година време те са организирали 93 представления, посетени от близо 20 800 зрители.Представленията от български автори са 52.7%, а посетителите им са 57.4% от всички. В сравнение с предходната година представленията се увеличават с 93.8%, а посещенията – с 48.4%. В областта работят и два киносалона. В сравнение с предходната година прожекциите се увеличават с 2.6%, а посещенията – с 4 %. Прожектирани са общо 142 филма. Най-много прожектирани филми са с американска националност – 106. В сравнение с предходната година с 8 се е увеличил броят на показаните български филми, като при тях броят на прожекциите е 178, а на зрителите 3 733. Увеличение има и в броя на прожектираните европейски филми. \r\nВенцеслав ИЛЧЕВ", "date": "2018.08.02", "title": "Кюстендил: Повече представления и зрители отчитат двата общински театъра в областта"}
{"url": "http://www.focus-news.net/news/2018/08/02/2552433/premierat-boyko-borisov-48-e-bezrabotitsata-v-balgariya-prez-yuni-koeto-e-seriozno-ponizhenie-spryamo-yuni-2017-godina.html", "text": "През месец юни безработицата в България достигна 4,8%, което е сериозно понижение спрямо юни 2017 г., когато е била 6,2%. Това написа премиерът Бойко Борисов в профила си във  „Фейсбук“ . „Нивото на младежката безработица в страната също е спаднало до 10,9% спрямо 14,2% година по-рано“, пише още той.  \r\nПремиерът прилага данни от Евростат, които можете да видите  .", "date": "2018.08.02", "title": "Премиерът Бойко Борисов: 4,8% е безработицата в България през юни, което е сериозно понижение спрямо юни 2017 година"}
{"url": "http://www.focus-news.net/news/2018/08/02/2552435/zoran-zaev-vreme-e-makedoniya-da-napravi-istoriya.html", "text": "Време е Македония да направи история и бързо да продължи пътя си към по-светло бъдеще, заяви македонският премиер Зоран Заев от Пелинце, на честването на националният празник на страната Илинден. В своето обръщение министър-председателят изтъкна, че Договорът с Гърция е патриотичен, защото с него се утвърждават македонската идентичност, език и държава и призова за единство, вместо разделение, предава  излъчващият на албански скопски телевизионен канал „Алсат – М“ . \r\n„Да спрем разделението, да се обединим вътре и с европейското семейство, за да имаме утре. Преди няколко дни потвърдихме датата за референдума – 30 септември. Това е денят на нашата нова историческа детерминанта, денят, когато ще вземем решение за нашето бъдеще като част от семейството на Европейския съюз и на най-силният съюз – НАТО“, заяви Заев. \r\nТой призова гражданите да гласуват на референдума на 30 септември и да оградят „ДА“ на бюлетината. \r\nПревод и редакция:", "date": "2018.08.02", "title": "Зоран Заев: Време е Македония да направи история"}
{"url": "http://www.focus-news.net/news/2018/08/02/2552440/stara-zagora-oshte-edno-dete-e-s-opasnost-za-zhivota-sled-intsident-s-voltova-daga.html", "text": "Районна прокуратура-Стара Загора наблюдава досъдебно производство за възникнал инцидент със 7-годишно  дете в с.Змейово, общ. Стара Загора. Това съобщиха от пресцентъра на  Апелативна прокуратура-Пловдив . До момента е установено, че на 30 юли около 14.00 часа, в село Змейово, община Стара Загора, 7-годишно момиче се е изкачило по метален електрически стълб за високо напрежение, като при достигане, в близост до върха на съоръжението се е образувала волтова дъга, която при контакт с тялото на детето е нанесла телесни увреждания. В резултат на токовия удар момичето е паднало от електрическия стълб на земята. Пострадалата незабавно е била транспортирана за оказване на спешна медицинска помощ в ЦСМП – Стара Загора, с тежки изгаряния, травми от падането и опасност за живота. След извършването на първоначалните медицински манипулации, насочени към преодоляване на непосредствената опасност за живота, момичето е било транспортирано до Клиника по изгаряния в гр.Пловдив, където и към момента продължава лечението му. От момента на извършване на деянието се провеждат необходимите процесуално-следствени действия, насочени към изясняване  и установяване на всички  факти и обстоятелства по случая.", "date": "2018.08.02", "title": "Стара Загора: Още едно дете е с опасност за живота след инцидент с волтова дъга"}
{"url": "http://www.focus-news.net/news/2018/08/02/2552437/zam-ministar-valentin-yovev-zapochnahme-ukrepvane-na-svlachishteto-po-patya-smolyan-madan.html", "text": "Алпинисти монтират анкери, за да бъдат поставени вискоякостни мрежи, които да предотвратят срутването на скална маса по пътя Смолян – Мадан в района на с. Тикале. След това ще пристъпим към мерки за трайно укрепване. Целта ни е движението да бъде пуснато до 15 септември. Това съобщи заместник-министърът на регионалното развитие и благоустройството инж. Валентин Йовев, съобщиха от пресцентъра на  министерството . Днес той беше в област Смолян, където заедно с областния управител Недялко Славов и заместник-областния управител Владимир Гърбелов инспектира свлачището по пътя за с. Забърдо и срутището в района на с. Тикале, което възпрепятства движението по път ІІ-86 Смолян - Мадан. Зам.-министър Йовев каза още, че се изготвя задание за провеждане на обществена поръчка за избор на изпълнител, който да извърши цялостно укрепване на опасния участък, за да се намери трайно решение. Според предварителните разчети укрепването ще струва около 7-8 млн. лв. Временното укрепване с обезопасителни мрежи ще струва около 1 млн. лв.  \r\nВ района е регистрирано и ново свлачище, което е засегнало главния водопровод, снабдяващ 6 населени места. Според Костадин Тотев от ВиК – Смолян са предприети мерки за изместване на засегнатия водопровод, за да не останат хората без вода. Още утре ще се направи връзка по ново трасе, като превключването ще трае около 1 час. „Хората няма да усетят проблем с водата, докато изместваме водопровода, защото във водоемите на селата има достатъчно количество вода“, категоричен бе той.  \r\nРъководителят на експертната работна група, ангажирана с укрепване на свлачището, доц. д-р Стефчо Стойнев – ръководител на катедра „Хидрология и инженерна геология“ в Минно-геоложкия университет „Св. Иван Рилски“ коментира, че предстои засегнатият участък да бъде интензивно стабилизиран, за да се разчисти. Данните сочат, че участъкът се намира в спокойно състояние. „Основната пукнатина, която прегледахме днес не показа процес на активизация, което означава, че изградената по-рано покривка на пукнатината, не е дала възможност да се инфилтрира значително количество вода, което е причина, въпреки проливните дъждове, да няма активизация на процеса. Данните от мониторинговите геоложки наблюдения, които извършваме, показват едно слабо деформиране, в рамките на нормалния порядък за такъв процес, но няма активизация. Това е много важно, защото ще позволи да се извършват укрепителни дейности. На този етап няма влияния и от утре може да стартират всички дейности за аварийно стабилизиране и укрепване на участъка, посочи доц. Стойнев. \r\nТой добави, че участъкът, който се нуждае от трайно укрепване, е от разклона за Тикале до новия срутищен участък в съседство, като за целта ще се изгради укрепително съоръжение. Идейните решения предвиждат изграждане на подпорна стена, която ще укрепи откоса и ще улавя отделни скални блокове, които да не могат да падат върху пътното платно и да застрашават сигурността на преминаващите. „Скалата позволява да се работи интензивно и бързо и до 15 септември ще трябва да завършим този участък“, увери той. \r\nЗаместник-министърът съобщи, че по-рано днес се е образувало ново свлачище по пътя Асеновград – Смолян, преди отклонението за Лъки. Създадена е организация за отклоняване на движението през Кричим. Сигналът за него е подаден на тел. 112 и е приет от Агенция “Пътна инфраструктура“. Веднага е започнало обезопасяване, за да бъде разчистен пътят.  \r\nПродължава свличането на скална маса в с. Забърдо, където е обявено частично бедствено положение, информира още регионалният зам.-министър. Той отбеляза, че въпреки поставените предупредителни знаци туристи преминават през опасния участък, рискувайки живота си. „Рискът не си струва, защото и в момента пада скална маса. Докато не успеем да пуснем движението в едната лента е по-безопасно да се преминава пешоходно“, коментира още зам.-министър Йовев и добави, че е създадена организация за регулиране на движението с полиция. Заместник-регионалният министър информира още, че ще се търси финансиране по линия на фонда за бедствия и авария за укрепване на свлачището, защото общината няма финансови възможности.  \r\nОбластният управител на Смолян Недялко Славов обобщи, че към момента частичното бедствено положение остава за общините Чепеларе и Девин. Общинският кризисен щаб в Чепеларе ще прецени какво да се прави с разчистването на пътя за село Забърдо. Предстои всеки момент пътят за село Осиково да бъде възстановен, за да се осигури достъп до хората. Проблем има с наводнени 7-8 къщи в самото село.", "date": "2018.08.02", "title": "Зам.-министър Валентин Йовев: Започнахме укрепване на свлачището по пътя Смолян-Мадан"}
{"url": "http://www.focus-news.net/news/2018/08/02/2552442/sliven-politsiyata-izvarshva-proverki-za-nereglamentirano-otglezhdane-na-kucheta.html", "text": "Служители на РУ-Сливен са извършили проверки по сигнали на граждани, постъпили в началото на седмицата, за нерегламентирано отглеждане на кучета в селата Крушаре и Тополчане. Проверките са извършени съвместно с представители на Областната дирекция по безопасност на храните и Община Сливен. Установени са два обекта – по един в двете села. Това съобщиха от пресцентъра на  ОДМВР - Сливен . \r\nПроверката е установила, че животните се отглеждат в изпълнение на Наредбата за притежаване, отглеждане, контрол и регистрация на животни на територията на община Сливен. Всички животни са регистрирани, чипирани и притежават всички необходими документи. Отглеждането се извършва, съгласно чл.17 от Наредба. Осигурено им достатъчно място и подслон, като за тях се полагат необходимите грижи. В село Крушаре се отглеждат 15 кучета от различни породи, повечето са от породата Алабай и четири  Кане Корсо. В село Тополчане се отглеждат четири кучета порода Американско Були.  \r\nПроверките по спазване на Наредбата за притежаване, отглеждане, контрол и регистрация на животни на територията на община Сливен продължават. Контролът, от страна на РУ-Сливен, се извършва основно от служители на Териториална полиция, които обслужват градската част и селата в Общината.  \r\nРУ-Сливен призовава гражданите, които са свидетели или имат информация за нерегламентирано отглеждане на животни да подават сигнали на съответните районни инспектори или на ел. адрес на ОДМВР-Сливен sliven@mvr.bg.", "date": "2018.08.02", "title": "Сливен: Полицията извършва проверки за нерегламентирано отглеждане на кучета"}
{"url": "http://www.focus-news.net/news/2018/08/02/2552441/kyustendil-detsa-ot-detska-gradina-slantse-byaha-na-gosti-v-protivopozharnata-sluzhba-v-grada.html", "text": "Деца от Кюстендил научиха повече за професията на пожарникарите, предаде репортер на  Радио „Фокус” – Кюстендил . На гости в противопожарната служба в града бяха възпитаници на Детска градина „Слънце”. Те имаха възможност да разберат повече за задълженията на пожарникарите, за опасността, която крие тази професия. Децата се запознаха с техническото оборудване и с противопожарните автомобили. Те имаха възможност и да се качат в специализираните коли. От своя страна пожарникарите демонстрираха как се гаси пожар, каква е тяхната екипировка, как се действа при подаден сигнал за произшествие. \r\nВенцеслав ИЛЧЕВ", "date": "2018.08.02", "title": "Кюстендил: Деца от Детска градина „Слънце” бяха на гости в противопожарната служба в града"}
{"url": "http://www.focus-news.net/news/2018/08/02/2552445/pp-gerb-chepelare-za-sazhalenie-ot-nachaloto-na-mandata-si-kmetat-slavka-chakarova-vodi-otkrita-voyna-s-vsyakakvi-sredstva-sreshtu-mestniya-zakonodatelen-organ.html", "text": "За съжаление, от началото на мандата си кметът Славка Чакърова води открита война с всякакви средства срещу местния законодателен орган. Това се посочва в  позиция на общинското ръководство на ПП „ГЕРБ“ – Чепеларе . \r\nАгенция „Фокус“ публикува пълната позиция на общинското ръководство на партията, без редакторска намеса: През последните седмици се създаде изключително напрежение сред част от гражданите на общината. Организираха се протести,  стигна се до блокиране на главния път Асеновград – Смолян от жителите на с. Проглед, защото според тях общинските съветници им взели 200 хиляди лева, отпуснати целево от финансовия министър за асфалтиране на улица в Проглед, и ги пренасочили за други населени места. Националните и регионални медии отразиха протеста на жителите на Проглед срещу Общинския съвет в Чепеларе.  \r\nВсъщност бе извършена гигантска манипулация от  кмета на общината Славка Чакърова. Тя излъга по най-безпардонен и безотговорен начин обществеността, жителите на село Проглед и всички медии, че общинските съветници са отклонили целеви средства, дадени за Проглед, към други населени места. \r\nВ отговор до жителите на село Проглед за въпросните средства Чакърова заявява:  „отправих искане към министъра на финансите за неотложна финансова помощ в размер на 950 000лв. за завършване на проект: „Ремонт на общински пътища и улици на територията на община Чепеларе“. КЪМ ИСКАНЕТО ИМА НЕРАЗДЕЛНА ЧАСТ С ПРИЛОЖЕНИЕ С ОБЕКТИ, СРЕД КОИТО Е И С. ПРОГЛЕД. … ИСКАНЕТО БЕ ОДОБРЕНО ОТ МИНИСТЪРА НА ФИНАНСИТЕ И С ПОСТАНОВЛЕНИЕ № 260 НА МИНИСТЕРСКИ СЪВЕТ, КЪДЕТО СЕ ОТПУСКАТ ИСКАНИТЕ СРЕДСТВА В РАЗМЕР НА 950 000 ЛВ. ПО ИСКАНЕТО, ОТПРАВЕНО ОТ МЕН“ \r\nЧакърова продължава  с лъжите и манипулациите и иска преди три седмици  становище от Министерството на финансите за разпределението на целевите средства, предоставени на община Чепеларе с ПМС № 260/24.11.2017 г. „Информира“ Министерството на финансите, че при приемането на бюджета за 2018 г. общинските съветници са направили промяна в капиталовата програма, „като ОТКЛОНЯВАТ 200 000 лв. от обект, включен в проекта, финансиран със средства от целевия трансфер, и ги ПРЕРАЗПРЕДЕЛЯТ към други три обекта“. Търси спешно становище на министерството относно законосъобразността на решението на Общинския съвет, с което е приет бюджетът на общината за 2018 г., с цел да се предприемат необходимите действия. \r\nОтговорът от Министерството не закъснява: Получено е писмо с изх. № 08-00-1027/17 от 2 април 2018 г., подписано от зам. министъра на финансите г-жа Росица Велкова-Желева, до недоволните и обвиняващи общинските съветници в  незаконосъобразни действия Марио Куцинов - кметски наместник на село Проглед, и  Славка Чакърова – кмет на община Чепеларе, с копие до Росица Черпокова – председател на Общинския съвет. В писмото се казва: „На 21.09.2017 година в Министерството на финансите е постъпило искане от община Чепеларе за предоставяне на неотложна финансова помощ в размер на 950 000 лева за приключване на проект „Ремонт на общински пътища и улици на територията на община Чепеларе“. Мотивите са, че са наложителни строително-монтажни работи на УЛИЧНАТА МРЕЖА В К.К. ПАМПОРОВО, за да не бъде затруднен предстоящият зимен сезон и провеждането на спортни мероприятия. КЪМ ПИСМОТО НЯМА ПРИЛОЖЕНИЕ С КОНКРЕТНО РАЗПРЕДЕЛЕНИЕ НА ИСКАНИТЕ СРЕДСТВА ПО НАСЕЛЕНИ МЕСТА И УЛИЦИ.“ \r\nУбедени сме, че в Министерството на финансите са се хванали за главите, след като са прочели писмото на Чакърова. Кмет трета година да не познава основни текстове от Закона за публичните финанси и Закона за местното самоуправление и местната администрация и да не може да борави с нормативни актове! И да се налага в рамките на почти три страници заместник- министърът на финансите да тълкува и обяснява как се прилагат законите. След направения обстоен анализ на всички факти, изводът до който се стига е,  че „НЕ МОЖЕ ДА БЪДЕ НАПРАВЕНО ЗАКЛЮЧЕНИЕ ЗА ОТКЛОНЕНИЕ НА СРЕДСТВА ОТ ЕДНИ ОБЕКТИ КЪМ ДРУГИ“.  \r\nТова са фактите и обективната истина по случая. \r\nЗа съжаление, от началото на мандата си кметът Славка Чакърова води открита война с всякакви средства срещу местния законодателен орган. Повече от две години тя обвинява Общинския съвет и конкретни съветници за всички свои управленски провали. Умишлено създава напрежение и противопоставяне между жителите на отделните населени места и между жителите на общината и  общинските съветници. От началото на мандата Общинският съвет работи в атмосфера на конфронтация, натиск, непрекъснати упреци, че не знае какво прави, че бойкотира и пречи на кмета да работи. Чакърова обвинява съветниците в некомпетентност,  прехвърля отговорности от компетенцията на изпълнителната върху законодателната власт в общината.  \r\nВ конкретния случай кметът потърси арбитражното мнение на Министерството на финансите и го получи! Отговорът от Министерството завършва така: „Кметът на общината носи отговорност за финансовото управление и контрол и спазването на принципите за законосъобразност, добро финансово управление и прозрачност.“  \r\nОбщинското ръководство на ПП „ГЕРБ“ гарантира, че при вземане на ВСИЧКИ свои решения общинските съветници, избрани с листата на ПП „ГЕРБ“, спазвайки законите, се ръководят от интересите на гражданите на община Чепеларе.", "date": "2018.08.02", "title": "ПП ГЕРБ-Чепеларе: За съжаление, от началото на мандата си кметът Славка Чакърова води открита война с всякакви средства срещу местния законодателен орган"}
{"url": "http://www.focus-news.net/news/2018/08/02/2552446/smolyan-obshtinskite-savetnitsi-obsazhdat-situatsiyata-s-ukrepvaneto-na-srutishteto-kray-tikale-i-otvaryaneto-na-patya-smolyan-madan.html", "text": "Общинските съветници обсъждат ситуацията с укрепването на срутището край Тикале и отварянето на пътя Смолян – Мадан, предаде репортер на Радио „Фокус“ – Смолян. Докладната записка бе внесена преди самото заседание от групата съветници на КРОС. Те искат да узнаят защо се бави укрепването на голямото срутище и отварянето на главния път и да се отговори на въпросите, поставяни от жителите на селата, които са засегнати от затварянето на пътя, на които се налага ежедневно да преминават по обходния път, който считат за опасен. Съветниците поискаха от колегите се приемат декларация, с която да поискат намесата на министър-председателят Бойко Борисов за разрешаване на ситуацията. \r\nПред съветниците Филип Топов предложи и примерен вариант на декларация, която може да бъде изпратена до премиера. В нея се умолява министър-председателя да разпореди цялостна проверка за установяване действителното състояние на отново активизиралото се срутище край Тикале. Като втора точка се моли премиерът да разпореди приемане на спешни мерки по овладяването на свлачището и пускането на пътя във възможно най-кратък срок. \r\nВ отговор кметът на Смолян Николай Мелемов каза, че се работи по укрепване на свлачището, ангажирани са специалисти и хора, които си разбират от работата и посочи, че с внесената в началото на заседанието докладна записка не се предлага една конкретна мярка за свлачището от страна на вносителите на докладната. \r\nОбщинските съветници излязоха в почивка, по време на която да обсъдят предложената декларация, след което ще пристъпят към гласуване на допълнителната докладна записка. \r\nНели ГЕРГЬОВСКА", "date": "2018.08.02", "title": "Смолян: Общинските съветници обсъждат ситуацията с укрепването на срутището край Тикале и отварянето на пътя Смолян – Мадан"}
{"url": "http://www.focus-news.net/news/2018/08/02/2552447/stara-zagora-mladezhi-ot-zashtitenoto-zhilishte-v-ovoshtnik-shte-imat-nov-dom-sled-remont-na-zdravnata-sluzhba-v-selo-dunavtsi.html", "text": "Защитеното жилище за младежи с увреждания в казанлъшкото село Овощник отбелязва 10 години от своето създаване, каза за  Радио „Фокус“  Бина Садова, директор на защитеното жилище.  \r\nЗащитеното жилище е открито официално със заповед на Агенцията за социално подпомагане на 1 август 2008 година. Първите потребители са настанени в края на месец декември 2008г. Реално жилището започва да развива своята дейност от началото на 2009 година. \r\nВ момента домуващите, с малки изключения, са отишли в него след откриването му. Подборът на всеки един от ползвателите на услугата е направен от Бина Садова, а в някои от случаите е присъствал и кметът на Овощник Иван Колев.  \r\nЧаст от ежедневието на младите хора в защитеното жилище е свързана с работа в личното стопанство. Те сами отглеждат кокошки, зайци, прасе. Отглеждат зеленчуци и си правят зеленчукови консерви. Събират се билки за чай, спанак, отглеждат се тиквички, краставици, чушки. „Всичко това страшно много подпомага бюджета ни и ни остават пари за някои глезотийки, например за море. През лятото всяка седмица ходим на плажа на Овощник, на цирк. Иначе услугата е държавно делегирана дейност. Мога да кажа, че много млади хора в семействата си не получават това, което получават младежите от „Оптима“, каза Садова. \r\nЗащитеното жилище в Овощник се управлява от Сдружение „Оптима“.  \r\nКъщата разполага с една трапезария, бокс за готвене, по две стаи за момичета и момчета. Няма помещения за занимания, за индивидуална работа с психолог. Това налага ръководството на „Оптима“ да поиска от кмета Галина Стоянова общинска сграда за нуждите на Защитеното жилище.  \r\nТакава сграда е Здравната служба в село Дунавци, в която вече бе поставено началото на ремонтни дейности. След приключване на строително-монтажните дейности младежите от „Оптима“ ще имат възможността да се преместят в обновените помещения. \r\nСлед реализирането на мерки за енергийна ефективност използването на обновената сграда ще даде възможност за разширяване на дейностите по предоставяне на социални услуги в община Казанлък, разширяване на материално-техническата база, близка до семейната среда, разработване на пакет от социални услуги, съобразени с индивидуалните потребности на всяко лице от целевата група.  \r\nПроектът на стойност близо 130 хил.лв. е съфинансиран на 85 на сто от Инвестиционната програма за климата към Национален доверителен екофонд и бюджета на Община Казанлък. Срокът за обновяване на сградата е краят на месец октомври, тази година.", "date": "2018.08.02", "title": "Стара Загора: Младежи от Защитеното жилище в Овощник ще имат нов дом, след ремонт на Здравната служба в село Дунавци"}
{"url": "http://www.focus-news.net/news/2018/08/02/2552444/lena-kirilova-etnograf-chasovnikovata-kula-v-aemo-stariyat-dobrich-e-edin-ot-simvolite-na-grada-zapazil-vazrozhdenskiya-mu-duh.html", "text": "Часовниковата кула в Архитектурния етнографски комплекс на открито (АЕМО) „Старият Добрич“ е един от символите на града, запазил възрожденския му дух. Това заяви в  предаването  „Добрич – Блян вихрен, понесен над степ ековита…“  на Радио „Фокус“ Лена Кирилова, уредник в Етнографска къща – Добрич. Посети ли в наши дни човек АЕМО „Старият Добрич“, в самия му център ще забележи часовниковата кула, която се издига величествено. Първите сведения за нея са още от времето, когато градът се е наричал Хаджиоглу Пазарджик и са на дубровнишкия учен Рудджер Бошкович, който през 1762 година по време на свое пътуване през българските земи силно се впечатлява от тогавашната дървена кула в градеца. Тя се е издигала над ниските постройки наоколо в самия център някога. Своите впечатления пътешественикът споделя в своя книга. Той е бил пленен от всичко, не само от вида на кулата, но и от начина, по който е бил посрещнат, от облеклото на местните хора, от техните ритуали и обичаи. „Дневник на едно пътуване“ е озаглавена книгата. По-късно във времето кулата изгаря при пожар и през 1867 година кулата е възстановена със средства, предоставени от занаятчиите в града. За това свидетелстват османски книжни извори, посочи Лена Кирилова. След години, по време на румънската окупация кулата е превърната в наблюдателница и е възстановена от румънците във формата на гъба. През 60-те години на XX постройката е разрушена. Тя се е намирала на различно място от това, на което се издига днешната часовникова кула. В периода на изграждане на етнографския комплекс „Старият Добрич“ се ражда идеята та да бъде издигната, в наши дни превърнала се в един символите на града. „Нашата часовникова кула, така да си я наречем, е изградена по схемата на възрожденските часовници, които виждаме по днешните български селища – Трявна, Габрово, Елена, Дряново и още много, много други. Самата кула е висока 21 метра. Възстановена е по проект на един колектив, ръководен от арх. Витлеем Чалъков. Самото изграждане на кулата е дело на майстор Денко Петков от село Кладница, Пернишко. В градежа участват и местни майстори от село Българево. Самият часовников механизъм е дело на майстор Илия Ковачев от град Габрово. Камбаната на кулата е отлята в цеха при Светия Синод в град София. Самата часовникова кула се състои от едно високо, масивно, каменно тяло, като над нея е надстройката за часовника. Най-горе се намира камбаната, която се задвижва ръчно и благодарение на един механизъм, състоящ се от речни камъни, с тежина около 40 кг и един чук, удрящ самата камбана, за да се получи специфичния звук“, разказа Лена Кирилова. На 28 юни 1981 година проехтява първият камбанен звън на кулата и този момент бележи възраждането на кулата. По думите на етнографа изграждането на часовникови кули е характерен за Балканите феномен. Като елемент от архитектурата те са се появили в Западна Европа, но по нашите земи те имат своята българска специфика. През периода XVIII – XIX век, времето на българското Възраждане, се появяват най-големият брой часовникови кули. Знайно е, че през времето на османско владичество по българските земи са унищожени голям брой църкви, манастири, а забраната за изграждане на големи, монументални сгради продължава до края на робството. На църковните камбанарии обаче, които стават през онези години все повече и с по-голяма височина, не се е обръщало толкова голямо внимание. Още по-лесно е било за часовниковите кули, които не са били приемани за религиозни постройки. Затова е било доста по-лесно да бъдат значително по-високи и да се издигат над ниските тогава постройки. Изключение не е правел и тогавашният Хаджиоглу Пазарджик. Така тези часовникови кули, със своята монументалност и височина, напомнящи средновековните кули, и със своя камбанен звън, ехтящ на далеч, са били символ на българско присъствие, на нарасналото самочувствие на българския народ, като един своеобразен пластичен израз на съхранения национален дух и българщина. \r\nЖулиета НИКОЛОВА", "date": "2018.08.02", "title": "Лена Кирилова, етнограф: Часовниковата кула в АЕМО „Старият Добрич“ е един от символите на града, запазил възрожденския му дух"}
{"url": "http://www.focus-news.net/news/2018/08/02/2552449/otets-boris-hram-preobrazhenie-gospodne-pomorie-tsarkvata-preobrazhenie-gospodne-e-nay-stariyat-deystvasht-pravoslaven-hram-po-yuzhnoto-chernomorie.html", "text": "Църквата „Преображение Господне” е най-старият действащ православен храм по Южното Черноморие. Това каза за  Радио „Фокус” – Бургас  Отец Борис от храм „Преображение Господне” в Поморие. По думите му тя е известна още като „Христос” и се намира в старинната част на Поморие – в културно-историческия резерват „Стари Поморийски къщи”. \r\n„Според наличната документация църквата е построена през 1763 г., а е осветена през 1765 г. от анхиалския митрополит Ананий. През 20-ти век е пощадена от опустошителните пожари при опожаряването на Анхиало през 1906 г.”, каза още Отец Борис. По думите му след 1909 г. половината от църковния парцел е предаден на Общината, а друга част – за изграждане на войнишки пост. След 1944 г целият църковен двор е бил определен за база на милицията, престроени са били помещения с различни функции. През 1998 г църквата е била обособена като самостоятелен енорийски храм. \r\n„Към днешната дата парцелът на храм „Преображение Господне” продължава да е владение на Министерството на вътрешните работи”, посочи още свещеникът. \r\nПо думите му Църковното настоятелство при храм „Рождество на Пресвета Богородица” в Поморие днес стопанисва и двете църкви. \r\nМария ГЕОРГИЕВА", "date": "2018.08.02", "title": "Отец Борис, храм „Преображение Господне” – Поморие: Църквата „Преображение Господне” е най-старият действащ православен храм по Южното Черноморие"}
{"url": "http://www.focus-news.net/news/2018/08/02/2552439/api-raboti-se-za-vazstanovyavane-na-dvizhenieto-po-pat--86-asenovgrad-smolyan-kadeto-preminavaneto-beshe-ogranicheno-zaradi-svlachishte.html", "text": "Екипи на пътноподдържащото дружество работят за възстановяване на движението в участъка Нареченски бани – Юговско ханче на път III-86 Асеновград - Смолян. Това съобщиха от пресцентъра на  Агенция „Пътна инфраструктура“ . По-рано днес преминаването в отсечката беше ограничено, а трафикът беше насочен по обходен маршрут през път III-866 Кричим – Девин заради свличане на скална и земна маса. Около 600 тона е падналата скална маса. \r\nТрафикът се възстановява в една лента. Движението в другата ще остане ограничено, тъй като има опасност от свличане на нови скални маси. За да се гарантира безопасността на пътуване в следващите дни, алпинисти ще обрушат ската. Необходимо е шофьорите да карат внимателно и с повишено внимание, спазвайки пътната сигнализация.  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.08.02", "title": "АПИ: Работи се за възстановяване на движението по път II-86 Асеновград - Смолян, където преминаването беше ограничено заради свлачище"}
{"url": "http://www.focus-news.net/news/2018/08/02/2552448/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“ – Пирин  днес ще се спрем на два основни сюжета, свързани с общината.  ОбС-Дупница одобри поставянето на монумент на Дупнишките барикади. Паметника ще бъде изграден в общинско място, в близост до сегашните барикади. Още по темата ще научим от  Тодорка Савова, секретар на сдружение „Духът на Дупница“. \r\nВъв втората част на предаването гост ще бъде Анелия Геренска, директор на Исторически музей – Дупница, която ще ни разкаже повече за един много интересен проект. Става дума за това, че институцията кандидатства със свой проект „Да везем като баба! Възраждане на дупнишката шевица“ и получи финансиране от Национален фонд „Култура“ по модул „Културно наследство“. \r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Дупница, а ние ще ги отправим към имащите отношение по въпроса отдели в общината. \r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.08.02", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/08/02/2552451/kyustendil-festival-na-tsvetovete-se-organizira-v-dupnitsa-po-povod-mezhdunarodniya-den-na-mladezhta.html", "text": "Фестивал на цветовете се организира в Дупница по повод Международния ден на младежта. Това съобщи за  Радио „Фокус” – Кюстендил  Ценка Стоянова, секретар на Местната комисия за борба срещу противообществените прояви на малолетни и непълнолетни лица. Фестивалът ще се проведе на 12 август от 18.00 часа на паркинга на Професионалната гимназия по облекло и стопанско управление. Препоръчително е желаещите да участват във фестивала да бъдат облечени в бели дрехи. В програмата са включени много забавления, игри и музика. Целта на събитието е популяризиране на възможностите за развитие на младите хора и осмисляне на свободното им време. \r\nВенцеслав ИЛЧЕВ", "date": "2018.08.02", "title": "Кюстендил: Фестивал на цветовете се организира в Дупница по повод Международния ден на младежта"}
{"url": "http://www.focus-news.net/news/2018/08/02/2552454/burgas-burgasbus-testva-nov-hibriden-avtobus.html", "text": "Експертите на „Бургасбус“ имаха възможност да тестват новия хибриден SOLARIS nH12. 12 метровият автобус, за пръв път беше представен в Бургас. Това съобщиха от пресцентъра на  Бургасбус . Този тип превозни средства значително намалят вредните емисии, благодарение на технологията, която им позволява да се движат на гориво и електричество. Автобусът е нископодов, с автоматична рампа за улесняване на трудноподвижни хора. Силовата верига за задвижването на автобуса е базирана върху технологията „сериен хибрид“.  Дизеловият двигател няма механична връзка с двигателната ос, задвижва електрически генератор, който от своя страна зарежда високо-технологична акумулаторна батерия и захранва променливо-токовият тягов двигател. Системата за контрол на задвижването получава информация от всички силови агрегати и разпределя наличната мощност в зависимост от конкретната обстановка и изисквания. Обслужването на всички служебни нужди от електрическа енергия (осветление, системи в салона и други), се извършва от електронен алтернатор, без механично задвижвани елементи. \r\nАвтобусът притежава възможността за приближаване, престой и потегляне от спирката в режим на нулеви емисии. В процесите на забавяне и/или спиране наличната кинетична енергия се рекуперира, като зарежда батериите. Всички процеси на ускоряване като енергийна нужда се поемат предимно от акумулаторната батерия.", "date": "2018.08.02", "title": "Бургас: “Бургасбус” тества нов хибриден автобус"}
{"url": "http://www.focus-news.net/news/2018/08/02/2552453/sport-kurtoa-otpravi-ultimatum-kam-chelsi.html", "text": "Вратарят на Челси Тибо Куртоа е поставил ултиматум на шефовете си, че няма да подпише предложения му нов договор и ако не бъде продаден сега, ще си тръгне без пари след година. Белгиецът е желан от Реал Мадрид, но лондончани отказват да го пуснат, докато не му намерят заместник. До затварянето на трансферния прозорец в Англия остават едва девет дни и на \"Стамфорд Бридж\" трябва да решат дали да приемат офертата на Реал за Куртоа в размер на 35 милиона паунда. Белгиецът трябва да поднови тренировки с Челси следващата седмица - три дни преди затварянето на прозореца. Желанието му е трансферът да бъде уреден преди това. За да излязат от ситуацията, шефовете на Челси планират да отмъкнат Ян Облак от Атлетико Мадрид. Идеята им е да платят освобождаващата клауза на словенеца от 100 милиона евро, стига той е съгласен да се премести в Англия. \r\nВенцислав ДРАГОМАНОВ", "date": "2018.08.02", "title": "Спорт: Куртоа отправи ултиматум към Челси"}
{"url": "http://www.focus-news.net/news/2018/08/02/2552452/konstantin-yankov-sbu-burgas-vaprosat-s-nedostiga-na-uchiteli-e-izklyuchitelno-seriozen-i-aktualen.html", "text": "Въпросът с недостига на учители е изключително сериозен и актуален. Това каза за  Радио „Фокус“ – Бургас  Константин Янков, председател на Съюза на българските учители в Бургас. \r\nПо думите му той се усещал вече в големите градове, макар и не толкова остро. Докато в по-малките населени места – селата и малките градчета, недостигът ставал изключително сериозен, защото опитните учители предпочитали да заемат мястото на пенсиониран колега в града.  Директорите на градските училища пък ги предпочитали заради опита им и така се оголвали учителските позиции в селата. \r\n„Младите учители искат да започнат работа в града, в по-елитни училища, но често се оказва че липсата на опит ги кара да се откажат. Дефицитните специалности са информационните технологии и английски език. Сигурен съм, че пак ще има много обявени места и недостатъчно желаещи. Често свободните места по тези учебни предмети се заемат от пенсионери или неправоспособни учители“, каза още Янков. \r\nСпоред него натискът на родителите и административната тежест са причина за желанието на пенсия при много от колегите. \r\n„Ако тази тежест се намали, то учителят ще има много повече време да бъде пълноценен в часовете. Работното време на учителят е 48 часа седмично, а не както е предвидено 40 часа и това е доказано чрез изследване. Като по-голямата част от тези часове преминават в попълване на най-различни документи – справки, информации и какво ли не още. А това демотивира учителите“, допълни Янков. \r\nВеселина НИКОЛОВА", "date": "2018.08.02", "title": "Константин Янков, СБУ-Бургас: Въпросът с недостига на учители е изключително сериозен и актуален"}
{"url": "http://www.focus-news.net/news/2018/08/02/2552456/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  по Радио „Фокус“ – Пловдив тази седмица отново ще насочим вниманието ви към актуалните теми от Асеновград и региона. Започна изпълнението на проект за благоустрояване на кв. „Запад“ в Асеновград. Реализирането на проекта включва мащабни озеленителни дейности, изграждане на поливна система, изграждане на детски и спортни площадки, както и кътове за отдих, също рехабилитация на вътрешноквартални улици и тротоарни настилки, оформяне на допълнителни паркоместа, изграждане на енергоспестяващо улично и парково осветление, както и система за видеонаблюдение. Повече за дейностите по проекта ще научим от д-р Емил Караиванов, кмет на Община Асеновград. \r\nВ квартал „Животновъдни ферми” в асеновградското село Боянци е изградено ново улично осветление. Осветителните тела вече са монтирани, като се очаква през следващата седмица уличните лампи да бъдта свързани към монтирано външно електротабло. Инвестицията е в размер на 7000 лв. Подробности ще ни разкрие кметът на село Боянци Димитър Димитров. Той ще ни разкаже и за предстоящия празник на населеното място на 15 август – Успение Богородично, който се отбелязва с традиционен събор. \r\nНа 15 август се отбелязва и храмовият празник на Бачковския манастир, а това е повод да си припомним историята и премеждията, през които е преминала светата обител. Бачковският манастир е вторият по големина манастир в България. Основан е през 1083 година от грузинеца Григорий Бакуриани, който е бил доместик на западните войски на византийския император Алексий I Комнин. Още любопитни детайли ще научите в минутите след 15.30 часа. \r\nНа 1 август започна Богородичният пост. Това е един от четирите многодневни периоди на молитва и въздържание през годината. През двете постни седмици, от 1 до 14 август, Църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6-ти и на 15-ти август. В първия ден на поста в храмовете се прави водосвет, а от 1 до 13 август на вечерните служби се отслужва Богородичен параклис. В същността на Богородичния пост и в смисъла на духовното смирение ще ни въведе отец Йордан Георгиев, архиерейски наместник на Асеновград. \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.08.02", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/08/02/2552450/lokalno-makedoniya-edni-vikaha-ivanov-drugi-go-osvirkvaha-na-chestvaneto-na-ilinden-na-mechkin-kamen.html", "text": "На честванията на Илинден в Крушево на Мечкин Камен (Мечи камък), докато траеше обръщението на президента на Македония Георги Иванов, част от присъстващите го освиркваха, докато говореше за договора с Гърция, с който смята, че няма само да се смени името, но и идентичността, институциите и т.н., предава  скопското електронно издание „Локално“ . \r\nЕдновременно с това, друга група присъстващи започнаха да скандират неговото име в знак на подкрепа, отбелязва медията. \r\nВ рамките на речта си, Иванов посочи, че договорът с Гърция е вреден за Македония. Той, както пише „Локално“, е цитирал мисли на големи македонски дейци, като тази на Блаже Коневски: „Голямо ни е името, ще поискат да ни го вземат!“ \r\nПревод и редакция:", "date": "2018.08.02", "title": "„Локално“ (Македония): Едни викаха: Иванов! Други го освиркваха на честването на Илинден на Мечкин Камен"}
{"url": "http://www.focus-news.net/news/2018/08/02/2552457/varna-kvartal-uspeh-se-preobrazyava-blagodarenie-na-truda-na-dobrovoltsi-i-mestnite-zhiteli.html", "text": "Варненският квартал „Успех“, т. нар. Квартал на слепите, се преобразява благодарение на труда на доброволци от сдружение „Пауър Джъмп“ и местните жители. Това каза за  Радио „Фокус“ – Варна  председателят на сдружението Мирослав Тодоров. Предимно с подръчни, натурални и рециклирани материали – палети, автомобилни гуми, дъски, боя, в малко популярния квартал в града се изграждат огради, площадки за игра, места за срещи, беседки, дори и кино екран на открито. Местната инициатива е част от националния проект „_Място“ на сдружение БГ Бъди Активен, в рамките на който в десет населени места в страната малки организации заедно с местните жители трябва да изберат занемарено пространство, което да преобразят и трансформират в място за социални срещи и събития. „Мястото“ във Варна се случва в квартал „Успех“ – това е кварталът, разположен непосредствено до предприятие „Успех“ на Съюза на слепите в България, който се намира в промишлената зона над Циркова площадка, в квартал „Победа“. Територията е малко позната на мнозина варненци поради скритата си локация и липсата на достатъчно социални събития, които да привлекат вниманието на гражданите. Това е причината сдружение „Пауър Джъмп“ да избере да реализира проект „_Място“ точно там. Сдружението започва да работи с местната общност още в края на 2017 г., като организира специализирани тренировки по стрелба с лък за незрящи и зрително затруднени. \r\nМарияна ВАЛЕНТИНОВА", "date": "2018.08.02", "title": "Варна: Квартал „Успех“ се преобразява благодарение на труда на доброволци и местните жители"}
{"url": "http://www.focus-news.net/news/2018/08/02/2552455/kapka-krasteva-nch-balgarski-iskritsi-oshte-ot-detstvoto-nosya-aromata-na-starata-no-iztakana-s-mnogo-lyubov-dobrudzhanska-dreha.html", "text": "Още от детството нося аромата на старата, но изтъкана с много любов добруджанска дреха. Това каза в предаването „Добрич - Блян вихрен, понесен над степ ековита...“ на  Радио „Фокус“  Капка Кръстева, секретар на Народно читалище (НЧ) „Български искрици“. Спомените на Капка Кръстева за народното облекло и шевиците започват още от нейното детство. Родена е в едно крайдунавско селце, наречено Попино. Като дете е имала възможност да отваря раклите на своите баби и да усеща атмосфера, която сега я има в тъкачницата в Архитектурния етнографски комплекс на открито (АЕМО) „Старият Добрич“. Любимо занимание е било по обяд, когато бабите са излизали на така наречения дернек – седянка на открито, където всяка преде, нашива и си говорят, малките деца, многобройни и играещи по улицата, и най-вече момиченцата да се преобличат в дрехите на големите. Децата са измъквали от раклите красиви одежди, обличали са ги и пременени в тях са представяли народно творчество. „Това беше уличния ни театър, едно любимо занимание. Предизвиквахме интерес и в бабите, докато те работеха през обедната си почивка под жаркото слънце, но търсеха сянката. И от там съм запомнила този аромат на старата, но изтъкана с много любов дреха“, разказа Капка Кръстева. Сега, връщайки се назад във времето чрез спомените, тя е осъзнала, че българката е била доста ограничена по отношение на цветовото съчетание в дрехите. „Когато те трябва да изтъкат дреха, трябвало е да бъде тъмна. Имам предвид онзи исторически период на завоеванията. Дрехата е била тъмна, без украси по нея, но хората тогава са носели този живец, който се проявява в шевицата по ризите. И за да бъде скрита, жените са носели елеци или така наречените жилетки. Когато отивали на седянка те показвали своето изкуство, но само в този ограничен кръг – на махалата или роднините. Това буди наистина възхищение и поклон, защото те са запазвали в паметта си това, което искат да предадат на по-младите, защото в българската шевица има изключително много символика. Няма нищо просто така сложено, за да е красиво. Там всяко бодче, всеки орнамент, всяко мотивче си носи своето послание“, разказа още Капка Кръстева. В началото дрехите са били изчистени от нашивки, по-късно се появяват растителните, заради връзката на хората с природата. Много рядко в Добруджа, за която са характерни полята, житата, дърветата, се появяват животински орнаменти при шевиците. Изключение правят ползваните от танцьорите кърпи, на които са били везани птичета като символ на свободата, детството и полета. Носията в добруджанския регион е била от три части – едноцветна фуста, риза и престилка. Всичко е било оцветявано с натурални багрила. По-късно като декорация на фустата се появяват ивиците. Черната кадифена ивица е характерна за добруджанската носия. Ризата е била нашивана в цветчета в три цвята, като преобладава червеният. По-късно момите започват да носят сукмани. Добруджанският също има растителна орнаментика и е бил далеч по-елегантен. В още по-късен етап започват нашиванията по ръкавите, пазвените части на ризата. Характерно за нея в Добруджа е, че тя има един прорез в горната си част, нямало е деколте и е трябвало да бъде достатъчно широка, за да не се очертава женското тяло, каза Капка Кръстева. По думите й, много по-различен е сукманът например в Кюстендилско, където всичко изглежда далеч по-аристократично, със сърмена везба, с по-ясно очертано деколте. „Ненапразно Владимир Димитров Майстора се е възхищавал точно от тези дами в този край. Но добруджанската носия се е правела с този прорез, защото заедно с майката и детето й е на нивата. Детето се кърми и за да бъде по-удобно на майката прорезът на ризата има тази идея. Тя се закопчава само отпред, докато северняшката носия знаем, че закопчаването е отзад, на гърба“, каза Капка Кръстева. Тя допълни, че добруджанската носия започва да се развива, когато се появяват танцовите състави, когато хората са отивали на хорото. В тъкачницата в АЕМО „Старият Добрич“ се пази един мегдански костюм от Добруджа, който вече има в цветовата си гама и синия цвят, който присъства и в ризата, и в престилката. Затова се води празничен, от олекотена материя е и много красив. На още по-късен етап олекотена е и преждата, отпада козият косъм, доста остър, дебелият вълнен също отпада. Така стопанката е предяла доста фино, за да стане и платното й фино.  \r\nЖулиета НИКОЛОВА", "date": "2018.08.02", "title": "Капка Кръстева, НЧ „Български искрици“: Още от детството нося аромата на старата, но изтъкана с много любов добруджанска дреха"}
{"url": "http://www.focus-news.net/news/2018/08/02/2552443/kyustendil-po-povod-ilindensko-preobrazhenskoto-vastanie-chlenove-na-chitalishte-asklepion-podnesoha-tsvetya-na-byust-pametnika-na-peyo-yavorov-v-grada.html", "text": "По повод Илинденско-Преображенското въстание членове на читалище „Асклепион” поднесоха цветя на бюст-паметника на Пейо Яворов в града, предаде репортер на  Радио „Фокус” – Кюстендил . Паметният знак е изграден в „Банската градина”. Историята разказва, че поетът е пребивавал в къщата на легендарната баба Дона Ковачева, която е приютявала четниците, хранела ги е, лекувала е раните им, била е техен куриер и  им е показвала  тайните пътеки  през Осоговската планина към Македония, а освен това е предоставила и цялото ковашко съоръжение на покойния си съпруг за нуждите на бомболивницата в Длъхчево Сабляр. С инициативата си читалище „Асклепион” подема инициативата  да извади от незаслужената обществена забрава  паметниците и на други видни личности, свързани с Кюстендил  и дали неоценим принос  към българската национална духовност. Сред тях е и паметникът на професор Асен Василиев – изкуствоведът, който е разкрил безценната стойност  на Средновековната църква „Свети Георги”. \r\nВенцеслав ИЛЧЕВ", "date": "2018.08.02", "title": "Кюстендил: По повод Илинденско-Преображенското въстание членове на читалище „Асклепион” поднесоха цветя на бюст-паметника на Пейо Яворов в града"}
{"url": "http://www.focus-news.net/news/2018/08/02/2552460/veliko-tarnovo-izlozhba-predstavya-vsichki-predlozheniya-ot-mezhdunarodniya-konkurs-za-nov-gradski-tsentar-na-grada.html", "text": "Изложба ще представи всички проекти за експозиционен център и концепции за територията на Старото военно училище, оценявани в рамките на международния архитектурен конкурс „Ново сърце за Стария град“, съобщиха от пресцентъра на  Община Велико Търново . Организираната от Общината професионална надпревара бе за проектиране на първата сграда, с която ще бъде поставено началото на изграждането на новата централна градска част, както и за градоустройствено решение за целия терен от 190 декара – Старото военно училище. На база най-добрите градоустройствените предложения /концепции/ за обновяването на територията и след обществено обсъждане на идеите в тях ще стартира процедура по актуализиране на устройствените планове за територията на новия градски център. \r\nЕкспозицията ще бъде подредена в Изложбени зали „Рафаел Михайлов“ и ще покаже всички 62 разработки, подадени от архитекти от повече от 15 държави. Всеки желаещ ще може да се запознае с предложенията от 6 август /понеделник/ до 14 септември, в рамките на работното време на залите, чийто адрес е ул. „Рафаел Михайлов“ №2. Организатор на изложбата е Община Велико Търново. \r\nПроектите и концепциите за територията бяха оценявани от реномирано деветчленно жури, включващо архитекти с доказана експертиза от шест държави, чийто председател бе проф. д-р Георгий Станишев. На първо място комисията класира предложените проектни решения на италианския архитект Клаудио Нарди. Второто място бе за проекта на арх. Диего Терна /Италия/, а на трето място е разработката на „Стивън Джордж Интернешънъл“ – България. \r\nС класирания на първо място архитект предстои сключване на договор за изработване на инвестиционен проект за експозиционния център и провеждане на необходимите процедури за осигуряване на финансиране за изграждането му. С този проект за сграда Община Велико Търново ще кандидатства по оперативна програма „Региони в растеж“ 2014-2020. Наборът от всички 62 концепции за градоустройствено решение за Старото военно училище ще бъде ползван за изготвянето на нов подробен устройствен план за територията от 190 декара. \r\nОще във времето за приемане на проекти, Международният архитектурен конкурс предизвиква одобрението на архитекти от целия свят. Докато траеше срокът за подаване на разработките, от различни държави пристигнаха благодарствени писма до ръководството на Община Велико Търново и екипа, организирал професионалната надпревара. Такива изпратиха и представители на архитектурната гилдия, които не са успели да се включат в конкурса. Въпреки това, те изразяват своите много добри впечатления от организацията, интересната задача на конкурса и възможността да се запознаят с проблематиката на Велико Търново, на жителите на града и техните нужди. \r\nБлагодарствени писма пристигат от архитекти от цял свят и след класирането на проектите. Участници от България, Бразилия, Италия и др. държави, чиито разработки не са сред премираните, оценяват възможността да премерят сили със свои колеги от цял свят и изразяват надежда, че и други български общини ще последват примера на Велико Търново. В своите писма архитектите споделят и намеренията си да посетят Старата столица и да разгледат изложбата, представяща всички подадени проекти в международния архитектурен конкурс. \r\nВ изложбата ще бъде включен и проект на архитект, практикуващ в Канада, който постъпва в Община Велико Търново след изтичане на срока за подаване на предложения заради забавяне на куриерската услуга. Проектът е върнат на подателя и не е допуснат до конкурсната надпревара. Въпреки, че тази разработка не е допусната за разглеждане, чуждестранният участник се свърза с възложителя и изрази своето желание да я предостави на Общината за участие в изложбата. \r\n„Преди да бъдем архитекти, ние сме хора, вярваме в човечността и работим за обществените интереси. Искаме да направим нашите градове по-добри за живеене. Искаме да покажем как Велико Търново може да бъде един по-добър град“, споделя участникът. \r\nЖелание и намерение за гостуване във Велико Търново при първа възможност изразяват и от екипите на арх. Клаудио Нарди и арх. Диего Терна, чиито проекти и концепции бяха класирани на първо и второ място. По време на своите визити архитектите предлагат да запознаят великотърновската общественост със своите разработки и предложения за експозиционен център и за градоустройствено решение за новия градски център.", "date": "2018.08.02", "title": "Велико Търново: Изложба представя всички предложения от международния конкурс за нов градски център на града"}
{"url": "http://www.focus-news.net/news/2018/08/02/2552458/shumen-15-mln-leva-ot-darzhavniya-byudzhet-sa-osigureni-za-zavarshvaneto-na-starcheskiya-dom-v-grada.html", "text": "Милион и половина лева от държавния бюджет са осигурени за завършването на Старческия дом, който от години се строи на територията на бившето поделение на КЕЧ в кв. “Б. Българанов“. Сумата е отпусната съгласно решение на Министерския съвет, взето вчера. Това съобщи  кметът на община Шумен Любомир Христов . „Винаги съм вярвал на обещанията на министър-председателя. За пореден път г-н Борисов доказа, че е човек на честта и дадената дума и че не забравя ангажиментите, поети към жителите на Шумен“ – каза кметът. Непосредствено след завършването на спортната зала Арена Шумен – проект, посветен гражданите от всички възрасти, веднага се мисли и за хората от „третата възраст“. „Благодаря на Министерския съвет за подкрепата, защото в новата история на града ни няма друго правителство, което да е отпускало за Шумен такива средства от държавния бюджет, а не по различни външни програми.  Идеята за пребазиране на дома за стари хора на това място стартира през 2008 г. по проекта „Красива България“, но следващата година финансирането е спряно, като междувременно са похарчени 360 хил. лева. Със средства от облигационния заем до 2011 г. за похарчени още над  550 хил. лева. Сега, десет години по-късно, спешно ще бъде подготвена обществена поръчка за избиране на строителна фирма-изпълнител и се надяваме още следващата година обитателите на дома за стари хора да могат да се преместят в новата сграда при едни наистина добри битови условия“ – добави кметът Любомир Христов.", "date": "2018.08.02", "title": "Шумен: 1,5 млн. лева от държавния бюджет са осигурени за завършването на Старческия дом в града"}
{"url": "http://www.focus-news.net/news/2018/08/02/2552464/kyustendil-poradi-nedostatachen-broy-klasirani-uchenitsi-e-preustanoven-priemat-v-edna-paralelka-za-obuchenie-v-osmi-klas.html", "text": "Поради недостатъчен брой класирани ученици е преустановен приемът в една паралелка за обучение в осми клас. Това съобщиха за  Радио „Фокус” – Кюстендил  от Регионално управление на образованието – Кюстендил. Става въпрос за паралелката „Извършване на термални процедури в балнеологични и други възстановителни центрове“ в Професионална гимназия по туризъм „Никола Йонков Вапцаров“ – Кюстендил. 84 са свободните места, след приключилия трети етап на класиране за прием в осми клас. Най – много свободни места за прием на ученици – по 11, има в Професионална гимназия – Бобов дол и Професионална гимназия по облекло и стопанско управление в Дупница. По осем места има в Средно училище „Христо Ботев” – Бобов дол и в Професионална гимназия „Христо Ботев” – Дупница. Информация за свободните места в паралелките на училищата от област Кюстендил може да се получи в училищата-гнезда „Св. св. Кирил и Методий” – Кюстендил и „Христаки Павлович” – Дупница. За свободните места след трети етап на класиране могат да кандидатстват ученици, отговарящи на изискванията за участие в приема. Учениците подават в избраното от тях училище заявление до директора и необходимите документи. Приемането на ученици след трети етап на класиране за свободни места се осъществява от директора на съответното приемащо училище. \r\nВенцеслав ИЛЧЕВ", "date": "2018.08.02", "title": "Кюстендил: Поради недостатъчен брой класирани ученици е преустановен приемът в една паралелка за обучение в осми клас"}
{"url": "http://www.focus-news.net/news/2018/08/02/2552465/blagoevgrad-ogranicheno-e-dvizhenieto-po-pat-ii-19-simitli-razlog-v-rayona-na-s-mesta-poradi-paten-intsident.html", "text": "Ограничено е движението по път II-19 Симитли-Разлог в района на с. Места, поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Моторните превозни средства изчакват на място.", "date": "2018.08.02", "title": "Благоевград: Ограничено е движението по път II-19 Симитли-Разлог в района на с. Места, поради пътен инцидент"}
{"url": "http://www.focus-news.net/news/2018/08/02/2552462/aleksandar-vulin-za-premahvaneto-na-granitsite-mezhdu-albaniya-i-kosovo-opasnostta-ot-velika-albaniya-destabilizira-balkanite.html", "text": "Министърът на отбраната на Сърбия Александър Вулин предупреди, че опасността от Велика Албания дестабилизира целия регион на Балканския полуостров, предава белградският портал  Espreso.rs . \r\nКоментирайки изявлението на албанския министър на диаспората Пандели Майко, съгласно което в началото на следващата година границите с Косово ще бъдат премахнати, военният  министър ан Белград заяви: „Новината, че ще бъдат премахнати границите между Албания и Косово, имайки предвид, че последната е независима държава, говори за териториални стремежи на Албания към сръбска земя. Но нека не ви заблуждава, че с това Велика Албания ще се спре, ще се ограничи само до териториите на Република Сърбия. Всички страни на Балканите имат причина да се притесняват от това поведение“, предупреди Вулин. \r\nСъщевременно той подчерта, че ще изиска от международната общност да даде ясен знак на Тирана, че идеята за Велика Албания не е приемлива. „Ние, разбира се, следим развитието в тясно сътрудничество и винаги сме готови да защитим своята територия и хора. Все пак се надявам, че никой няма да се опита да създаде Велика Албания“, допълни сръбският министър на отбраната. \r\nПревод и редакция: Тереза Герова", "date": "2018.08.02", "title": "Александър Вулин за премахването на границите между Албания и Косово: Опасността от Велика Албания дестабилизира Балканите"}
{"url": "http://www.focus-news.net/news/2018/08/02/2552461/ministarat-za-balgarskoto-predsedatelstvo-lilyana-pavlova-blagodari-na-sluzhitelite-na-letishte-sofiya.html", "text": "Министърът за Българското председателство на Съвета на ЕС Лиляна Павлова се срещна с ръководството на „Летище София“ ЕАД днес. Тя поднесе благодарствени грамоти на ръководителите на отделите, осигурили безпроблемното обслужване на делегатите на председателството и на гостите на страната ни. Това съобщиха от пресцентъра на  Министерство за Българското председателство на Съвета на ЕС 2018 . \r\nОрганизацията и предприетите мерки за нормалното преминаване на засиления пътнико-поток на столичното летище бяха изпълнени по начин, който показа отличната подготвеност на българската страна и допринесе за спокойствието и сигурността на участниците в събитията от календара на Българското председателство, отбеляза министър Лиляна Павлова. \r\nТя лично благодари на изпълнителния директор на „Летище София“ ЕАД Владимир Рапонджиев за огромната лична ангажираност и за съдействието, което екипите денонощно оказваха представителите на Министерството. \r\nМинистърът подчерта и приноса, който имат ръководителите на отделите „ВИП А – правителствена зала“ и „ВИП Б“ на „Летище София“ Емануела Спасова и на Владимир Вълчев за отличните впечатления, оставени у чуждестранните делегати.  \r\nБързото и внимателно обслужване на гостите с баджове и създадените за тях „бързи ленти“ им позволяваха максимално безпроблемно и навременно придвижване. Изградените съвместно информационни бюра на територията на летището помагаха с практически съвети не само на гостите на председателството, но и столицата ни и допринасяха за разпространението на ценностите на ЕС. \r\nСвидетел съм на това как всички служители дадоха много от себе си и същевременно, надявам се, получиха безценен опит и самочувствие, които ще им бъдат от полза в ежедневната им работата за в бъдеще, добави министър Павлова. \r\nПрез изминалите шест месеца, в които България бе начело на Съвета на Европейския съюз, летището в София посрещна официалните делегации на 33 държави и над 36 000 посетители на събитията от календара на Българското председателство. Само за Срещата на върха пристигнаха за ден лидерите на всички страни от ЕС с водените от тях близо 2000 участници в срещите у нас.", "date": "2018.08.02", "title": "Министърът за Българското председателство Лиляна Павлова благодари на служителите на „Летище София“"}
{"url": "http://www.focus-news.net/news/2018/08/02/2552468/sofiya-kmetat-yordanka-fandakova-shte-poseti-razkopkite-na-ploshtad-sveta-nedelya-za-da-se-zapoznae-s-rabotata-na-arheolozite.html", "text": "Утре, 3 август в 11.00 часа, кметът на София Йорданка Фандъкова ще посети разкопките на площад „Света Неделя“, за да се запознае с работата на археолозите. Това съобщиха от пресцентъра на  Столична община . В проверката ще вземе участие  зам.-кметът Тодор Чобанов.", "date": "2018.08.02", "title": "София: Кметът Йорданка Фандъкова ще посети разкопките на площад „Света Неделя“, за да се запознае с работата на археолозите"}
{"url": "http://www.focus-news.net/news/2018/08/02/2552466/pazardzhik-sertifikatat-na-mineralniya-izvor-v-bratsigovo-e-podnoven.html", "text": "Сертификатът на минералния извор в Брацигово /сондаж №5/е подновен от 1 август 2018 година, съобщиха за  Радио „Фокус“-Пазарджик  от администрацията на Община Брацигово. От там уточниха ,че се очаква да бъде възобновен дебитът за битово – питейни нужди на населението. Находището на минерална вода от сондаж №5 е с дебит 1,25 л/сек. Водата се добива от дълбочина около 380 метра и е с температура 21,3 градуса. Общата минерализация на това находище е 395 мг/л. Характеризира се като хипотермална, слабо минерализирана, хидрокарбонатна калциево-натриева и силициева вода , без санитарно-химични и микробилогични признаци на  замърсявания. Питейното балнеолечение с този тип вода оказва въздействие основно върху стомашно-чревния тракт и жлъчно-чернодробната и бъбречно- отделителни системи. При използване на водата за външно балнеолечение оказва благоприятно влияние на опорно-двигателния апарат, също и на кожни заболявания , като атопичен дерматит. \r\nРадослава МУРДЖЕВА", "date": "2018.08.02", "title": "Пазарджик: Сертификатът на минералния извор в Брацигово е подновен"}
{"url": "http://www.focus-news.net/news/2018/08/02/2552459/plovdiv-razchistena-e-padnalata-skalna-masa-po-patya-asenovgrad-smolyan-v-rayona-na-bachkovo-dvizhenieto-se-izvarshva-v-edna-lenta.html", "text": "Приключила е работата по разчистване на падналата скална маса на пътното платно на пътя Асеновград-Смолян, няколко километра след село Бачково. Това съобщи за  Радио „Фокус“ – Пловдив  говорителят на Областната дирекция на МВР. Движението в участъка ще се извършва само в едната лента, тъй като има вероятност от последващо срутване. В рамките на няколко часа ще бъде монтирана светофарна уредба. Към момента пропускателният режим се осигурява от полицейски служители. \r\nТони МИХАЙЛОВ", "date": "2018.08.02", "title": "Пловдив: Разчистена е падналата скална маса по пътя Асеновград-Смолян, в района на Бачково, движението се извършва в една лента"}
{"url": "http://www.focus-news.net/news/2018/08/02/2552463/plovdiv-prodalzhava-razchistvaneto-na-svlachishteto-na-patya-mezhdu-laki-i-manastirskiya-kompleks-krastova-gora-sv-troitsa.html", "text": "Продължава разчистването на свлачището на пътя между Лъки и манастирския комплекс „Кръстова гора – Св. Троица“. Това съобщи за  Радио „Фокус“ – Пловдив  говорителят на Областната дирекция на МВР. Свлачището ограничи движението по пътната артерия тази сутрин. Към момента е освободен за движение пътят до село Борово. \r\nТони МИХАЙЛОВ", "date": "2018.08.02", "title": "Пловдив: Продължава разчистването на свлачището на пътя между Лъки и манастирския комплекс „Кръстова гора – Св. Троица“"}
{"url": "http://www.focus-news.net/news/2018/08/02/2552469/kyustendil-15-prepodavateli-po-razlichni-spetsialnosti-se-tarsyat-ot-uchilishtata-v-grada.html", "text": "15 преподаватели по различни специалности се търсят от училищата в града. Това съобщи за  Радио „Фокус” – Кюстендил  Юлиана Хаджиева, директор на Дирекция „Бюро по труда” – Кюстендил. Най – търсени са учителите по история и музика – общо петима преподаватели. Търсят се учители по математика и информационни технологии, по география, по изобразително изкуство и руски език. Учебните заведения в града търсят преподаватели по химия, биология, информатика, както и организатори обучение и ръководители на компютърни кабинети. Очакванията са, че към средата на месец август търсенето на учители ще се увеличи. За хората със средно или по-ниско образование се предлагат над 230 свободни работни места. Обявените позиции са в различни сфери – обслужване, търговия, лека промишленост, строителство, металообработване и други. \r\nВенцеслав ИЛЧЕВ", "date": "2018.08.02", "title": "Кюстендил: 15 преподаватели по различни специалности се търсят от училищата в града"}
{"url": "http://www.focus-news.net/news/2018/08/02/2552472/blagoevgrad-mikrobus-se-e-obarnal-na-patya-simitli-razlog-v-rayona-na-selo-mesta-edin-chovek-e-postradal.html", "text": "Микробус се е обърнал на пътя Симитли – Разлог в района на село Места, един човек е пострадал. Това съобщиха за  Агенция „Фокус“  от пресцентъра на  ОДМВР - Благоевград . Сигналът за инцидента  е подаден  около 14.52 ч. Пострадалият е с фрактура на крака. Движението в района се осъществява нормално.  \r\nДеница КИТАНОВА", "date": "2018.08.02", "title": "Благоевград: Микробус се е обърнал на пътя Симитли – Разлог в района на село Места, един човек е пострадал"}
{"url": "http://www.focus-news.net/news/2018/08/02/2552471/konstantin-yankov-sbu-burgas-promenite-pri-izpitite-sled-sedmi-klas-sa-iztsyalo-saobrazeni-s-duha-na-noviya-zakon-i-s-pravilata-koito-tryabva-da-se-spazvat-pri-vanshnoto-otsenyavane.html", "text": "Промените след седми клас, които ще влязат от тази учебна година са изцяло съобразени с духа на новия закон и с правилата, които трябва да се спазват при външното оценяване след завършен етап. Това каза за  Радио „Фокус“ – Бургас  Константин Янков, председател на Съюза на българските учители в Бургас. По думите му новото е, че след 7 клас в края на тази година изпитът, който ще държат по български език и литература ще бъде върху произведенията само в седми клас. „За сегашните шестокласници произведенията ще бъдат от шести и седми клас, за петокласници изпитът ще включва обем на съдържанието от 5 до 7 клас“, каза още Янков. Според думите новото е и, че за първи път тези промени се предлагат в самото начало на годината и така че всички ученици и родители да бъдат предварително запознати с формата в който ще бъде проведено външното оценяване. „Имайте предвид, че външното оценяване се прави за завършен етап. Както в четвърти клас се прави за завършен начален етап, така в седми клас за основен етап от обучението“, добави председателят на Съюза на българските учители в Бургас. Според него за това е логично да включва материалът от трите класа. \r\n„Специално за граматиката, естествено е, че седмокласникът трябва да е добре ограмотен, да познава всички правила на българската граматика, защото тя се учи реално до този клас“, добави председателят на Съюза на българските учители в Бургас . По думите му относно произведенията няма да бъде коректно, ако тазгодишните ученици от 7 клас в края на годината държат изпит върху произведение, които са ги учили в 5 и 6 клас, при положение, че не са били уведомени предварително. \r\nДеница ДИМИТРОВА", "date": "2018.08.02", "title": "Константин Янков, СБУ-Бургас: Промените при изпитите след седми клас са изцяло съобразени с духа на новия закон и с правилата, които трябва да се спазват при външното оценяване"}
{"url": "http://www.focus-news.net/news/2018/08/02/2552475/konstantin-yankov-sbu-burgas-ne-zaplatata-e-prichina-mladite-uchiteli-da-napuskat-sistemata-a-stresat-na-koyto-ni-podlagat-roditelite.html", "text": "Не заплатата е причина младите учители да напускат системата, а стресът, на който ни подлагат родителите. Това каза за  Радио „Фокус“ – Бургас  Константин Янков, председател на Съюза на българските учители в Бургас. \r\nПо думите му неслучайно нормативната уредба е станала много по-либерална относно това кой може да бъде учител. Много от колегите му споделяли, че предпочитат да са безработни, отколкото в училище дори и срещу двойна заплата. Тези с опит 10-15 години били по-търпеливи, но по-изморени и предпочитали ранната пенсия. \r\n„В момента много млади хора се преквалифицират, за да станат учители, но за много от тях това е временно поприще. Преди 7-8 години имаше същата тенденция за учители по английски, които после като си намериха друга работа излязоха от системата. Много е трудно да се издържи в тези условия и на тези заплати да бъдеш учител“, каза още Янков. \r\nВеселина НИКОЛОВА", "date": "2018.08.02", "title": "Константин Янков, СБУ-Бургас: Не заплатата е причина младите учители да напускат системата, а стресът, на който ни подлагат родителите"}
{"url": "http://www.focus-news.net/news/2018/08/02/2552476/mon-proektat-forum-za-dzhendar-balansiran-model-v-uchilishte-nyama-da-se-izpolzva-v-obrazovatelnata-sistema-u-nas.html", "text": "Проектът „Форум за джендър балансиран модел в училище” няма да се използва в образователната система у нас. Това съобщиха от Министерство на образованието и науката (МОН) по повод публикации, свързани с проекта. „Проектът „Форум за джендър балансиран модел в училище”, изготвен от екип на Института за изследване на обществата и знанието към БАН е разгледан от Националната комисия за ЮНЕСКО, която се председателства от МВнР. Ако цитираният проект бъде одобрен от ЮНЕСКО за финансиране, той няма да получи одобрение да се използва в образователната система у нас”, съобщават от МОН.  \r\nНа заседанието на комисията са били обсъдени общо 7 проекта. МОН е подкрепил с официално писмо само един - „Карстът - последното „бяло“ петно на планетата Земя“, представен от Националния институт на БАН по геофизика, геодезия и география. МОН е изразил подкрепа и за проекта „Участие на жените в инженерно-техническите направления за постигане на устойчиво развитие“ на Техническия университет – София, уточняват още от министерството.", "date": "2018.08.02", "title": "МОН: Проектът „Форум за джендър балансиран модел в училище” няма да се използва в образователната система у нас"}
{"url": "http://www.focus-news.net/news/2018/08/02/2552478/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.08.02", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/08/02/2552477/georgi-svilenski-bsp-shte-postavim-vaprosite-za-balgarski-poshti-pred-direktora-na-predpriyatieto-ministara-na-transporta-i-premiera.html", "text": "Ще поставим въпросите за Български пощи пред директора предприятието, министъра на транспорта и премиера. Ще продължим да отстояваме и защитаваме социалните и трудови права както на хората, работещи в \"Български пощи\", така и на всички, чиито права са нарушени. Не е допустимо в 21 век хора да гладуват, за да защитят тези свои права\". Това заяви пред медиите зам.-председателят на ПГ на БСП за България Георги Свиленски след продължилата повече от два часа среща между четирите синдиката в \"Български пощи\" АД и представителите на ПГ на левицата, съобщиха от пресцентъра на  БСП . Срещата се състоя след писмено заявеното желание на служители на предприятието, обявили гладна стачка. Депутатът обясни, че са били поставени искания, които в голямата си част се възприемат и от четирите синдиката. По думите му проблемите, довели до  гладната стачка - нарушените социални и трудови права на работещите с намаляването на добавката за прослужено време от 1 на 0,6, с отнемането на ваучерите за храна и със заплащането на извънредния труд, към момента са временно решени. Той обясни, че директорът на Български разменно-сортировъчен център г-жа Серова е поела ангажимент това повече да не се случва. \"Голяма част от проблемите касаят и изпълнителния директор на \"Български пощи\" и Министерство на транспорта, а я някои отношения и МС що се отнася до касаещи субсидията на предприятието, защото всички проблеми са поради липсата на пари\", обясни Свиленски. Той поясни, че предприятието има два източника на средства - компенсацията, която получава, но 2 г. не е изплащана; цената на универсалната пощенска услуга, която е в пъти по-ниска от на другите оператори, които работят на терен. \"Те са неконкурентноспособни в тази среда.  Няма как работещите да получават добри заплати, когато цената на една пратка е 65 стотинки. Тези въпроси ще ги поставим и пред министъра на транспорта и пред министър-председателя, за да бъдат час по-скоро решени, а не с преговори и консултации да бъдат отлагани във времето\", подчерта зам.-председателят на ПГ на левицата. \r\nСвиленски обясни, че друг важен проблем, който е бил поставен, е липсата на работно облекло повече от 10 години на пощальоните. По думите му преди две години са им осигурени лични предпазни средства. \"Пощальоните, които ходят по улиците, не си личи, че са служители на \"Български пощи\". Този проблем трябва да бъде решен, за да бъде вдигнат авторитетът и на дружеството, и на трудещите се в него\", коментира депутатът.   \r\nСвиленски каза още, че от страна на стачкуващите жени е бил поставен въпросът и с извършване на синдикална дейност - срещи с членовете, помещение, в което да се извършват тези дейности. По думите му в резултат от разговорите директорката е поела ангажимента след устно предупреждение, да осигурява такова помещение.  \"Ще проведем разговори и с ръководството на предприятието, тези въпроси да бъдат регламентирани, за да не стават обект на спорове. Синдикалната дейност трябва да се извършва от всички синдикати и те трябва да бъдат равнопоставени и всеки служител да избере в кой синдикат да членува и да му бъдат защитавани правата\", заключи Георги Свиленски. \r\nНа срещата присъстваха и народните представители от ПГ на \"БСП за България\" Петър Витанов и Станислав Владимиров.", "date": "2018.08.02", "title": "Георги Свиленски, БСП: Ще поставим въпросите за \"Български пощи\" пред директора на предприятието, министъра на транспорта и премиера"}
{"url": "http://www.focus-news.net/news/2018/08/02/2552481/veliko-tarnovo-dobrovoltsi-shte-se-vklyuchat-v-pochistvaneto-na-arheologicheskite-nahodkite-ot-krepostta-ryahovets.html", "text": "Доброволци ще се включат в почистването на археологическите находките от крепостта Ряховец. За поредна година Историческият музей в града провежда доброволческа инициатива, в рамките на която посетителите се включват в почистване на новооткритите керамични материали. Това съобщи за  Радио „Фокус“ – Велико Търново  Пламен Мадемов, директор на Музея. Дейностите ще се осъществяват е рамките на т. нар. „семейни съботи“, които институцията организира за пета поредна година. Първото събитие ще е тази събота /4 август/.  „Желаещите да се включат ще имат възможност не само да подпомогнат работата на археологическия екип, но и да научат повече за последните проучвания и откритите предмети“, допълни Мадемов. Работното време на музея за посетителите на „Семейни съботи” е от 10.00 до 17.00 часа. \r\nАрхеологическите проучвания на Ряховец започнаха в началото на месец юни и продължиха до края на юли. Те се провеждат за четвърта поредна година. Екипът изследва жилище със запазени стени. Разкопките бяха съсредоточени  основно върху западната част на крепостта, които археолозите започнаха да проучват през миналата сезон.Открити са близо 300 находки, сред които късноримски и средновековни монети, накити, предмети от въоръжението и множество керамични фрагменти от античността и средновековието. \r\nНад 30 деца от Горна Оряховица и Велико Търново участваха в лятната археологическа школа, която се проведе на крепостта. Учениците бяха от 9, 10 и 11 клас на от средните училища „Георги Измирлиев“ и „Вичо Грънчаров“ в Горна Оряховица, както и от СУ „Емилиян Станев“ във Велико Търново. Обучението продължи по пет работни дни за всяко едно школо. \r\nНадежда КРЪСТЕВА", "date": "2018.08.02", "title": "Велико Търново: Доброволци ще се включат в почистването на археологическите находките от крепостта Ряховец"}
{"url": "http://www.focus-news.net/news/2018/08/02/2552479/komandirovanite-chuzhdi-politseyski-sluzhiteli-po-chernomorieto-se-podchinyavat-na-balgarskoto-natsionalno-zakonodatelstvo.html", "text": "Командированите чужди полицейски служители по Черноморието се подчиняват на българското национално законодателство.  Това става ясно от отговори на отдел „Охранителна полиция“ към ГДНП на въпроси на  Агенция „Фокус“  по повод предприетите мерки за сигурност по българското Черноморие. Командированите чуждестранни полицейски служители осъществяват патрулно-постова дейност, носейки своята национална униформа;  нямат право да носят и използват огнестрелно оръжие и боеприпаси по време на престоя си на територията на Република България;  работят приоритетно с граждани на своята държава; осъществяват патрулно-постова дейност само под ръководството и по правило – в присъствието на български полицейски служители, и в съответствие с българското национално законодателство;  се подчиняват на българското национално законодателство по време на престоя си в Република България за осъществяването на съвместна патрулно-постова дейност. Дейностите с румънски, полски и чешки полицейски служители приключва на 31.08.2018 г.  \r\nУспоредно с това се осъществява съвместна контролна дейност с румънската пътна полиция въз основа на взаимен позитивен опит и традиционни отношения, както и на база подписаните на 28.06.2010 г. в Гюргево – “Правила за извършване на съвместни действия на пътните полиции в пограничните райони и извършване на съвместна патрулно-постова дейност за опазване на обществения ред от страна на компетентните органи на Република България и Румъния”.  Постигнатата договореност между България и Румъния е въз основа на очаквания интензивен трафик от румънски граждани, посещаващи Република България, както и от български  посещаващи Румъния, с цел осигуряване безопасността на движението.  \r\nВ тази връзка и през това лято в ОДМВР-Добрич е създадена организация за съвместни проверки на контролно-пропускателните пунктове  Добрич – Негру вода и Албена - Вама вече. Те следят за контрола по спазване на скоростните режими, употреба на алкохол и наркотични вещества, неправилно изпреварване, неправоспособност, регистрационни документи, задължителна гражданска застраховка, техническо състояние на превозните средства и други. Съвместните проверки се извършват, съгласно утвърдения от двете страни график със съответните зони за контрол. Засилен е контролът в дните на натоварен трафик - петък и неделя през активния туристически сезон.  \r\nЗа всяка дата от графика ще се сформират съвместни екипи от български и румънски пътни полицаи от двете страни на границата. Румънските полицаи са със статут на наблюдатели, като подпомагат МВР с превод при проверката на румънски водачи, разясняване на нарушенията, съдържание и валидност на предоставени документи, съдействие при възникване на ПТП или други правонарушения и други.", "date": "2018.08.02", "title": "Командированите чужди полицейски служители по Черноморието се подчиняват на българското национално законодателство"}
{"url": "http://www.focus-news.net/news/2018/08/02/2552482/bild-ot-alternativa-za-germaniya-opredeliha-kato-predatel-organizator-na-atentat-sreshtu-hitler.html", "text": "Политикът от „Алтернатива за Германия“ Ларс Щайнке определи като „предател“ Клаус Шенк Граф фон Щауфенберг - германски офицер, една от основните фигури в германското съпротивително движение и един от основните организатори на заговора от 20 юли за убийството на Адолф Хитлер, пише германският вестник  Bild . \r\nРъководителят на „Млада алтернатива“ потвърди, че на 29 юли е публикувал в социалната мрежа „Фейсбук“ коментар, в което е определил Щауфенберг като „предател“, като поясни, че личната му страница не е публично достъпна.  \r\nЩайнке пише: „Щауфенберг е предател, който е бил готов да рискува живота на милиони хора без видима полза за германския народ\". Затова той трябва да бъде третиран като враг. „Той не е бил герой, 20 юли 1944 г. не е негова върхова проява, а срамен опит на страхливец да спаси собствената си кожа“, пише още политикът от „Алтернатива за Германия“. \r\nКолегите на Щайнке от партията са разкритикували поста му. Дали обаче ще има и други, правни последствия от публикацията му, все още не е ясно.  \r\nОт коментарите трябва да се чете, че колегите от партията силно обсъждаха изявлението на Facebook на Steinke. Държавният изпълнителен комитет на Долна Саксония, под ръководството на председателя Дана Гут, се раздели на Световната молба на Steinke. Тереза Герова", "date": "2018.08.02", "title": "Bild: От „Алтернатива за Германия“ определиха като „предател“ организатор на атентат срещу Хитлер"}
{"url": "http://www.focus-news.net/news/2018/08/02/2552474/smolyan-obshtinskiyat-savet-glasuva-otlagane-na-dokladnata-zapiska-za-situatsiyata-sas-svlachishteto-kray-tikale-savetnitsite-ot-kros-napusnaha-zalata.html", "text": "Общинският съвет гласува отлагане на докладната записка за ситуацията със свлачището край Тикале, съветниците от КРОС напуснаха залата, предаде репортер на  Радио „Фокус“ – Смолян . След продължителните дебати общинските съветници от ГЕРБ Славка Каменова и Ангел Безергянов предложиха точката да бъде оттеглена, за да се прецезира предложението. По думите на Каменова, докладната е противоречива и не може с декларация да се умолява адресанта, на който се изпраща. \r\nОбщинският съветник Филип Топов заяви, че в този вид, в който е предложена докладната записка с проект за решение, спазват разпоредбата за Правилник. Той уточни, че се предлага вземане на решение в две точки – приема декларация до министър-председателя и второ да се поканят експерти да внесат яснота по ситуацията със свлачището. \r\nКметът Николай Мелемов обяви, че на 15 септември пътят Смолян – Мадан ще бъде отворен. „Притеснявам се за авторитета на Общински съвет и община Смолян. Трябва да има уважение между институциите“, посочи кметът. Той допълни, че е по-редно протестиращите да напишат тази декларация и да я адресират до премиера, ако искат и до президента и омбудсмана. Той отбеляза, че трябва да се предприемам мерки за свлачището, които са реални. „Наредено е на професори и на АПИ и те са тук. Те и в момента извършват действия. Колкото средства се необходими за укрепването на свлачището, държавата ще ги отпусне. \r\nВъпреки продължилите дебати повече от част и половина по докладната записка, общинските съветници решиха тя да бъзе отложена. Това накара съветниците от КРОС, според които това в момента е най-важния за разрешаване въпрос в община Смолян, напуснаха Сесийна зала и няма да останат до края на заседанието. \r\nНели ГЕРГЬОВСКА", "date": "2018.08.02", "title": "Смолян: Общинският съвет гласува отлагане на докладната записка за ситуацията със свлачището край Тикале, съветниците от КРОС напуснаха залата"}
{"url": "http://www.focus-news.net/news/2018/08/02/2552470/plovdiv-okrazhniyat-sad-ostavi-v-aresta-armenetsa-koyto-e-obvinen-za-strelba-po-ohranitel.html", "text": "Окръжен съд – Пловдив взе мярка за неотклонение „задържане под стража“ спрямо арменеца Сергей Х., който е обвинен за стрелба по охранител. Това съобщиха от  съда . Според съда в този, макар изключително ранен етап от разследването, по делото е събран значителен обем от доказателства, от които да се направи обосновано предположение, които сочат възможността именно обвиняемия Сергей Х. да е автор на престъпното деяние. В случая е налице презумпцията по чл. 63 ал.2 т.3 от НПК, като и двете опасности от укриване и от извършване на престъпление са налице. Нещо повече, за действително съществуващата реална опасност от извършване на престъпление следва да се посочат и предишните нееднократни осъждания на лицето, като настоящото деяние е сторено в изпитателния срок на последното такова. Обвиняемият се явява и деец с висока степен на обществена опасност и при взета по-лека мярка за неотклонение би могъл да извърши друго престъпление, а именно да повлияе върху доказателства, които тепърва следва да се събират, в това число и върху свидетели. \r\nОпределението подлежи на обжалване и протест пред Апелативен съд – Пловдив на 9.08.2018 г. от 10.00 часа.", "date": "2018.08.02", "title": "Пловдив: Окръжният съд остави в ареста арменеца, който е обвинен за стрелба по охранител"}
{"url": "http://www.focus-news.net/news/2018/08/02/2552483/pazardzhik-tsiganin-na-kon-beshe-zabelyazan-na-edin-ot-tsentralnite-bulevardi-v-grada.html", "text": "Циганин на кон беше забелязан на един от централните булеварди в Пазарджик, предаде репортер на  Радио „Фокус“ – Пазарджик . Мъжът яздеше необезпокояван по ул. „Мария Луиза“, спря на светофара на кръстовището в ул. „Цар Шишман“ и продължи в посока ромската махала. Ездачът бе атракция за минувачите и те използваха възможността да го заснемат с телефоните си. \r\nАлбена ЖИЛЕКОВА", "date": "2018.08.02", "title": "Пазарджик: Циганин на кон беше забелязан на един от централните булеварди в града"}
{"url": "http://www.focus-news.net/news/2018/08/02/2552484/plovdiv-obshtinata-iska-sobstvenostta-varhu-letishte-plovdiv.html", "text": "Общината иска собствеността върху летище „Пловдив”. Това решение бе взето единодушно от общинските съветници днес, предаде репортер на  Радио „Фокус”- Пловдив . Общинският съвет трябва да направи предложение към Министерството на транспорта и да поиска летището, заедно с активите и пасивите му, след като китайската компания, която спечели конкурса за концесията му, се отказа от договора. \r\nДо момента дружеството е 100% държавна собственост. Част от активите са собственост на „Гражданска въздухоплавателна администрация“. \r\nСпоред кмета на Пловдив Иван Тотев и сега Общината е основен фактор във Фонда за развитие на летището и благодарение нейната финансова подкрепа вече девет години то работи. „На Общината вече ѝ писна да поддържа летището на изкуствено дишане и някой друг да ни обяснява какво трябва да стане с него”, каза Тотев. Кметът посочи, че всяка година от общинския бюджет се отделят по около 100 000-200 000 лева за Фонда. „Ние смятаме, че оттук нататък Община Пловдив е тази, на която се полага да се разпорежда с летището. Това не е прецедент, държавата си прехвърли дяловете в свободна зона, и това не е невъзможно”, каза още Тотев. Той обясни, че Общината няма никакво намерение да строи карго терминали и др. По-скоро Общината ще се разпорежда и ще започне да го управлява, за да намери други, които да строят карго терминали. „Досега министерството назначава процедури за две концесии, но не се стига до избор, което означава, че има някакъв проблем”, каза още Иван Тотев. \r\n„Предложението, прието днес от общинските съветници, не е обвързващо, а заявява твърдо намеренията на Общината“, каза още кметът. Последната дума ще има министърът на транспорта. \r\nАко има положително становище от Министерството на транспорта, Общината трябва да уведоми и Министерството на финансите и да посочи точните параметри на приходи и разходи и дали има възможност да управляваме дружеството. Нужно е постановление на Министерския съвет, за което всички министерства трябва да дадат положително становище. \r\nЦветана ТОНЧЕВА", "date": "2018.08.02", "title": "Пловдив: Общината иска собствеността върху летище „Пловдив”"}
{"url": "http://www.focus-news.net/news/2018/08/02/2552467/premierat-na-makedoniya-zoran-zaev-pristigna-v-blagoevgrad-za-savmestnoto-chestvane-na-115-ata-godishnina-ot-ilindensko-preobrazhenskoto-vastanie.html", "text": "Премиерът на Македония Зоран Заев пристигна в Благоевград за съвместното честване на  115-ата годишнина от Илинденско-Преображенското въстание, предаде репортер на  Радио „Фокус“ – Пирин . Заев и македонската делегация бяха посрещнати от военния министър Красимир Каракачанов, кметът на Благоевград д-р Атанас Камбитов и областния управител Бисер Михайлов. Очаква се всеки момент в града да пристигне и премиерът Бойко Борисов. Двамата премиери ще проведат среща на четири очи в местен хотел. \r\nЛивия НИНОВА", "date": "2018.08.02", "title": "Премиерът на Македония Зоран Заев пристигна в Благоевград за съвместното честване на 115-ата годишнина от Илинденско-Преображенското въстание"}
{"url": "http://www.focus-news.net/news/2018/08/02/2552480/smolyan-obshtinskiyat-savet-dade-saglasie-za-sklyuchvane-na-sporazumenie-za-satrudnichestvo-mezhdu-smolyan-i-ruskiya-grad-michurinsk.html", "text": "Общинският съвет даде съгласие за сключване на споразумение за сътрудничество между Смолян и руския град Мичуринск, предаде репортер на  Радио „Фокус“ – Смолян . „Градът е втори по големина в Тамбовска област в Русия и през 2003 г получи с постановление на президента на Руската федерация е получил статут на научен град във федерацията. Това е единствения град в Русия, който има аграрна насоченост. През декември 2017 г. делегация от Мичуринск бе на посещение в Смолян, а през май т. г. представители на община Смолян върнаха визитата в Русия. По време на тези посещения бе дадено началото на сътрудничеството между двете общини“, каза вносителят на докладната записка и кмет на Смолян Николай Мелемов. По време на визитите бяха обсъдени възможностите за побратимяване между двата града, основаващо се на принципи на равенство, взаимна полза, обмен и сътрудничество в различни сфери. Перспективите на споразумението са Мичуринският аграрен университет да бъде в помощ за развитието на земеделието в района и отглеждането на алтернативни култури. \r\nНели ГЕРГЬОВСКА", "date": "2018.08.02", "title": "Смолян: Общинският съвет даде съгласие за сключване на споразумение за сътрудничество между Смолян и руския град Мичуринск"}
{"url": "http://www.focus-news.net/news/2018/08/02/2552486/plovdiv-s-blagotvoritelen-obyad-shte-bade-otbelyazan-hristiyanskiyat-praznik-preobrazhenie-gospodne-v-rayon-trakiya.html", "text": "С благотворителен обяд ще бъде отбелязан християнският празник Преображение Господне в район „Тракия“ в Пловдив. Това каза за  Радио „Фокус“ – Пловдив  районният кмет Костадин Димитров. Той посочи, че районната администрация организира благотворителен обяд за поредна година. „Храната ще бъде благословена веднага след архиерейската света литургия  в църквата „Свето Преображение Господне“. Инициативата е подпомогната от ресторант, работещ на територията на района. На миряните ще бъдат раздадени 300 порции риба“, каза Костадин Димитров. Кметът на район „Тракия“ пожела на всички жители на града да са здрави и сплотени, да има мир и любов в семействата им. \r\nТони МИХАЙЛОВ", "date": "2018.08.02", "title": "Пловдив: С благотворителен обяд ще бъде отбелязан християнският празник Преображение Господне в район „Тракия“"}
{"url": "http://www.focus-news.net/news/2018/08/02/2552488/veselin-iliev-starshi-spasitel-v-burgas-dnes-e-napregnat-den-s-burno-more-i-mnogo-planuvashti.html", "text": "Днес е напрегнат ден – с бурно море и много плануващи. Това каза за  Радио „Фокус“ – Бургас  Веселин Илиев, старши спасител на Северния плаж в Бургас по повод поверията на Илинден, който по стария календар отбелязваме днес. \r\nПо думите му морето е много бурно, флагът е червен, а плажуващите са много. \r\n„Няма как да се справим с толкова много хора и да ги спрем да се къпят. Хората са дошли на почивка и не разбират. Цял ден вадим малки деца, които морето дърпа навътре и ще е така поне до 18.00 часа, когато хората се разотидат“, допълни Илиев. \r\nВеселина НИКОЛОВА", "date": "2018.08.02", "title": "Веселин Илиев, старши спасител в Бургас: Днес е напрегнат ден – с бурно море и много плануващи"}
{"url": "http://www.focus-news.net/news/2018/08/02/2552487/b92-sarbiya-velikobritaniya-izvadi-kosovo-ot-dnevniya-red-na-oon.html", "text": "Великобритания, която през август пое председателството на Съвета за сигурност на ООН, не включи Косово в дневния ред на органа, предава белградското радио  B92 .  \r\nВъпреки това Обединеното кралство ще продължи да води консултации за постигане на споразумение, тъй като Русия и Китай твърдо настояват срещата на Съвета за сигурност на ООН за Косово да се проведе именно през август. \r\nИнформацията бе потвърдена от министъра на външните работи на Сърбия Ивица Дачич. „Те не го включиха (Косово – бел.р.) в дневния ред, но казаха, че ще продължат консултациите с цел постигане на споразумение, защото Русия и Китай твърдо настояват сесията за Косово да се проведе през август\", поясни първият дипломат на Белград. \r\nСъгласно думите му, изключването на Косово от дневния ред на Съвета за сигурност на ООН е истински прецедент. Дачич бе категоричен, че няма основателни причини за подобно решение, като допълни, че никой не може да зачерква темата от дневния ред на работата на ключовия орган. \r\nПред местни медии Дачич коментира, че „ако Великобритания не иска това, страните, които не са признали Косово, ще го включат в дневния ред\".  \r\nРъководителят на сръбската дипломация отбеляза, че за първи път от 10 години една единствена държава решава самостоятелно да не включви темата за Косово в дневния ред на Съвета за сигурност. „Бяха проведени дълги, сложни и трудни консултации в рамките на Съвета за сигурност, беше поканена делегация от Сърбия, но Обединеното кралство просто не иска този въпрос да бъде обсъден в органа\", продължи Дачич. \r\nСпоред него Великобритания се стреми темата за Косово да бъде обсъждана в рамките на затворени заседания - без присъствието на представители на Прищина и Белград. Лондон също ще настоява тези сесии да се провеждат два пъти годишно, тъй като ситуацията в Косово е спокойна и няма нужда да бъде обсъждана по-често.  \r\nОт друга страна Дачич заяви, че Русия и Китай твърдо подкрепят включването на темата в заседанията, защото все още няма постигнато споразумение. „За да избегнат гласуването и създаването дълбоки разделения в Съвета, бе постигнато съгласие консултациите по тази тема да продължат през следващите дни със заинтересованите страни, с желанието да постигне споразумение за по-нататъшната работа\", заяви Дачич и изрази очакването си, че позицията на Сърбия ще бъде взета под внимание. \r\nТой подчерта, че остава неясно защо Великобритания настоява да изключи Косово от дневния ред на заседанията на Съвета за сигурност, особено – съгласно думите му, след като непрекъснато повтарят, че искат добри отношения със Сърбия. Тереза Герова", "date": "2018.08.02", "title": "B92 (Сърбия): Великобритания извади Косово от дневния ред на ООН"}
{"url": "http://www.focus-news.net/news/2018/08/02/2552490/kathimerini-gartsiya-broyat-na-pristigashtite-ot-turtsiya-migranti-prodalzhava-da-se-uvelichava.html", "text": "Броят на мигрантите, пристигащи в Гърция от територията на Турция продължава да се увеличава, отбелязва електронното издание на гръцкия вестник  Kathimerini . \r\nПрез първата половина на 2018 г. след пресичане на турско-гръцката граница при река Марица в южната ни съседка са пристигнали повече от 10 хил. мигранти, показват данни на неправителствената организация „Лекари без граници“. Броят им е по-висок в сравнение с регистрираните за цялата минала година. \r\nПочти един милион мигранти са преминали от Турция към гръцките острови през 2015 г., но този път бе затворен, след като Европейският съюз  и Анкара постигнаха споразумение за бежанците. Тереза Герова", "date": "2018.08.02", "title": "Kathimerini: Гърция: Броят на пристигащите от Турция мигранти продължава да се увеличава"}
{"url": "http://www.focus-news.net/news/2018/08/02/2552493/veliko-tarnovo-v-chetiri-kashti-v-oblastta-sa-izmereni-previsheni-stoynosti-na-radon.html", "text": "В четири къщи в област Велико Търново са измерени превишени стойности на радон. Това съобщиха за  Радио „Фокус“ – Велико Търново  от Регионалната здравна инспекция. Сградите са едно и двуетажни. Строени са в период между 1940 и 1960 година. Те са с каменни основи и каменни ограждащи подземни стени, в които отоплението е с твърдо гориво, а дограмата е дървена.  В изпълнение на дейностите по Националната програма за намаляване въздействието на радон в сгради върху здравето на българското население 2013-2017 година от Регионалната здравна инспекция са обследвали общо 30 сгради в 9 от 10 общини. Обобщението на експертите е, че средната стойност на годишната обемна активност на радон в област Велико Търново не превишава референтното ниво във въздуха на жилищни и обществени сгради от 300 Bq/m3. „Референтното ниво не следва да бъде разглеждано като строга граница между опасно и безопасно, а по-скоро като указание за предприемане на мерки. Обикновено налягането в сградите е по-ниско, отколкото налягането в почвата около основата на сградата и поради тази разлика, сградата „издърпва” радона през цепнатините на основата и други пролуки. По-малка част от постъпването на радон в сградите се дължи на съдържанието на радий-226 в строителните материали. Източник на радон може да бъде и неговото наличие във водите използвани за питейно-битови нужди“, посочват експертите. Те уточняват, че водата за питейно-битови нужди рядко е основен източник за повишаване нивото на радон в сградата. В  питейните води на територията на област Велико Търново не са установени параметрични стойности на радон над 100 Bq/l и до 1000 Bq/l. През зимния сезон постъпването на радон в сградите може да бъде по-интензивно, отколкото през лятото, поради тенденциите за пестене на енергия чрез уплътняване на прозорците, с което се намалява въздушния обмен и с това нивото на радон в сградата се повишава. Този факт следва да бъде взет предвид при предприемане на коригиращи мерки. \r\nЗа намаляването на концентрация на радон в помещенията, превишаваща референтното ниво, от РЗИ препоръчват помещенията да се проветряват три пъти на ден и да се планират допълнително обследвания при планирани бъдещи ремонтни дейности. Препоръчително е да се подобри вентилацията на подподовите пространства с технически средства, когато са установени максимални стойности от 400 до 500 Bq/m3. Трябва да се предприемат и мерки за активно понижаване на налягането под сградата и вентилиране на подподовите пространства, когато са установени максимални стойности над 500 Bq/m3. \r\nНадежда КРЪСТЕВА", "date": "2018.08.02", "title": "Велико Търново: В четири къщи в областта са измерени превишени стойности на радон"}
{"url": "http://www.focus-news.net/news/2018/08/02/2552492/anton-nalbantov-bchk-kategorichno-nyama-uvelichenie-na-udavyaniyata-na-ilinden.html", "text": "Удавянията се случват във всеки един момент, в който до голяма степен ние сами ги предизвикваме. Тоест били сме невнимателни, не сме спазили основни правила за безопасност, надценили сме себе си. Това каза в интервю за  Агенция „Фокус“  директорът на Водноспасителната служба на БЧК Антон Налбантов. На въпрос дали на Илинден наистина се отчитат повече инциденти с фатален край на водните басейни, той отговори: „Категорично не. Правили сме такова сравнение, което показва, че няма някакво сериозно увеличение на удавянията през този ден“. „Удавяния стават всеки ден и нашият апел към хората е да не си мислят, че като мине 2 август и на 3, 4 или 5 август сме застраховани. Естествено всеки един спасител и стопанин на морски плаж знае поверието и днес трябва да са двойно по-внимателни. Но това съвсем не значи, че в утрешния ден те трябва бъдат по-малко внимателни“, коментира Налбантов.  Във връзка с опасностите, които крие морето през този период от годината, той отбеляза, че август е месецът, в който настъпват климатични промени, които се изразяват в по-силни ветрове и течения. „Започват по-бурни вълнения, имаме по-висок бал на вълните. В последствие се повяват по-често и мъртви течения, които наистина през август правят малко по-опасно морето. Но тази година ставаме свидетели на фрапантни промени в климата, така че може би това ще окаже влияние през август морето да бъде спокойно, тихо и по-безопасно за къпещите се“, посочи още Налбантов. \r\nВесела АЛЕКСАНДРОВА Пълния текст на интервюто четете по-късно в „Мнение”", "date": "2018.08.02", "title": "Антон Налбантов, БЧК: Категорично няма увеличение на удавянията на Илинден"}
{"url": "http://www.focus-news.net/news/2018/08/02/2552473/prezidentat-na-makedoniya-georgi-ivanov-iskame-v-es-i-nato-no-sas-svoeto-ime-dostoynstvo-i-chest.html", "text": "„Македония не е частна собственост, за да търгува някой с нейните ценности, не е личен имот, за да бъде разпродавана, не е ничия страна, за да може някой да си я присвоява, това приляга единствено на народа, който я е създал“, заяви в четвъртък в Крушево македонският президент Георги Иванов, цитиран от  скопското електронно издание „Нова Македония“ . \r\nВ обръщението по случай двата Илиндена, Иванов ясно и остро повтори позицията си, че е против Договорът с Гърция и че не го приема. Нито отделна личност, нито някое поколение, заяви той, няма право да търгува с идентичността, отбелязва медията. \r\nПрезидентът е обвини правителството, че го заобикаля във връзка с този въпрос. Той се позова на Коневски, Пърличев, Делчев, Глигоров, Трайковски, за да обясни какво е значението на македонската държавност, език и нация. \r\nДа си македонец, не е само право, но и задължение, смята Иванов. „Да не отнемаме правото на бъдещите поколения, което получихме от нашите предци“, заяви той. \r\n„Вярвам, че народът е достатъчно зрял и мъдър, за да избере своето бъдеще. Да пазим независима Македония, няма нищо по-важно от това“, заяви държавният глава, като подчерта, че нито един политик няма мандат да търгува идентичността на народа. \r\nВ коментар за Договора с Гърция, той обясни, че твърденията, че с него се променя само името са лъжа. \r\n„Напротив, променя се и македонската национална идентичност, погазва се 74-годишното право на самоопределение, изтрива се държавно-правната идентичност, 27-годишната история на държавата. Лъжа е, че се гарантира членството в ЕС и НАТО, защото без истински реформи, борба с корупцията и партийния клиентелизъм, няма евроатлантическа интеграция. И да се промени Конституцията, членството няма да дойде автоматично. С прилагането на Гръцкият договор се деградират нашите права в ООН, ставаме подчинени и зависими от Гърция. Лъже е, че се усилва македонската идентичност, а всъщност законово се премахва македонският народ“, обясни Георги Иванов. \r\n„Голямо ни е името, ще поискат да ни го вземат, каза Коневски, а с договора го даваме сами. Оставам последователен и принципен – не приемам Гръцкия договор, който е вреден за македонската идентичност. Без македонски народ общото добро ще бъде сведено до ничие и всеки ще може да ни го отнеме, а страната ще стане ничия. Без македонския народ, няма македонска република. Какъв е този просперитет без идентичност, без свободата да се наречем със собственото ни име“, посочи държавният глава и апелира да се спре злоупотребата с властта за тяснопартийни, лични интереси, както и да не се сквернят стратегическите цели на Македония за ЕС и НАТО. \r\nНепосредствено преди речта на Иванов събралите се граждани пяха \"Едно име имаме\" и докато речта продължаваше, скандиранията на името му ставаха все по-шумни, отбелязва „Нова Македония“. \r\nПреди това президентът положи  венец на Мечкин камен (Мечи камък). След него венци положиха и делегации от парламента на Македония и правителството, които бяха посрещнати от тълпата с освирквания, както отбелязва скопското издание. \r\nПревод и редакция:", "date": "2018.08.02", "title": "Президентът на Македония Георги Иванов: Искаме в ЕС и НАТО, но със своето име, достойнство и чест"}
{"url": "http://www.focus-news.net/news/2018/08/02/2552491/tsgm-novata-usluga-za-zakupuvane-na-dnevna-ili-noshtna-karta-chrez-mobilno-ustroystvo-razpolaga-s-dostatachno-merki-za-zashtita.html", "text": "Центърът за градска мобилност (ЦГМ) е регистрирал 5 636 потребители на новата услуга, чрез която всеки пътник може да закупи дневна или нощна карта чрез мобилно устройство. В рамките на 3 седмици има над 2 000 реални пътувания и са регистрирани по-малко от 0,5 % опити за измама. Това съобщиха от пресцентъра на  ЦГМ . \r\nПо повод появилите се информации, че с една карта може едновременно да пътува повече от един пътник, ЦГМ напомня, че системата отчита в реално време пътуващите, къде се качват, в колко часа и през какво устройство е сканирана електронната им карта в метрото. Детайлна информация получават и контрольорите в наземния транспорт при проверка. При установяване на опити за злоупотреба пътникът получава съобщение за това и предупреждение за възможен отказ за достъп до нея. \r\nЕлектронната система разполага с достатъчно мерки за защита, за да засече умишлени опити за измами и подмяна на официални документи, за което има предвидени по закон санкции. \r\nЦГМ напомня, че услугата, която е собственост на дружеството, е в тестови период и целта е тя да стане разпознаваема за повечето пътници и да им даде възможност за по-голям избор.", "date": "2018.08.02", "title": "ЦГМ: Новата услуга за закупуване на дневна или нощна карта чрез мобилно устройство разполага с достатъчно мерки за защита"}
{"url": "http://www.focus-news.net/news/2018/08/02/2552495/kmetat-na-plovdiv-ivan-totev-debatite-za-badeshteto-na-partiyniya-dom-teparva-predstoyat.html", "text": "Дебатите за бъдещето на Партийния дом в Пловдив тепърва предстоят. Това каза пред журналисти пловдивският кмет Иван Тотев, след като днес общинските съветници гласуваха на мястото на Партийния дом да се изгради Дом за операта, но едва след като се построи нова сграда, в която да се разположи тя, предаде репортер на  Радио \"Фокус\"- Пловдив . По думите на Тотев, това решение не означава, че веднага ще почне бутането на Партийния дом. Ще бъде обсъдено и решението за референдум. „Дадохме само едно начало, направихме първа стъпка”, каза Тотев. Той посочи, че Общината няма заделени 12-13 милиона лева за ремонт и реконструкция на Партийния дом. Самата администрация, която сега е настанена там, има съмнения дали сградата трябва да бъде реконструирана, при положение, че са ясни цените. „Тази сграда е 7000 кв. м. Със сигурност едно ново строителство ще излезе много по-евтино”, посочи Тотев. Засега Общината няма ясно решение, това са само варианти. Важното е, че започват някакви работи по проблема\", каза още кметът Иван Тотев. \r\nСлед час и половина обсъждане по темата общинските съветници приеха предложението, което предвижда да се отреди терен за Дом на Пловдивската опера на мястото на Партийния дом, но след като се осигури сграда за нормалното функциониране на общинските и държавни институции. От Фондация „Дом за Пловдивската опера“ останаха доволни след гласуването, но очакват и някакви срокове. \r\nЗасега обаче кметът не се ангажира със срокове за изграждане на нова сграда и за настаняване на държавните и общински служби, които сега се помещават в Партийния дом. \r\nЦветана ТОНЧЕВА", "date": "2018.08.02", "title": "Кметът на Пловдив Иван Тотев: Дебатите за бъдещето на Партийния дом тепърва предстоят"}
{"url": "http://www.focus-news.net/news/2018/08/02/2552485/anton-nalbantov-bchk-otchitame-lek-rast-na-udavyaniyata-za-parvite-5-mesetsa-na-godinata-v-sravnenie-s-predishnata.html", "text": "Що се касае до водния травматизъм до момента, по данните, с които разполагаме за първото петмесечие, имаме лек ръст на удавянията в сравнение с миналата година. Това каза в интервю за  Агенция „Фокус“  директорът на Водноспасителната служба на БЧК Антон Налбантов. Той уточни, че до юни са отчетени 36 удавяния, докато миналата година за този период са били 24. „Дали продължава този ръст не мога да бъда категоричен, но факт е, че имаме водни инциденти, за съжаление и с деца. Официална информация ще получим в края на септември от МВР“, посочи Налбантов. „Аз силно се надявам, че до края на годината ще отбележим по-малък брой на удавяния или поне не повишен. Защото миналата година специално отбелязахме най-ниските нива на воден травматизъм, тоест на удавяния, от както се води статистика“, отбеляза той. По думите му това е плод на една оформила се тенденция в последните години. „Миналата година достигнахме до 106 общо удавяния и 10 деца за цялата година. Това бяха наистина най-ниските отбелязани нива. Надяваме се да придобие устойчивост и да бъде плод вече на по-зрялото поведение на хората, и възрастни, и деца, около водоемите“, коментира Налбантов. „Общите усилия на всички, които работим в тази сфера и Българския червен кръст, и медиите, и институциите в лицето на МВР например, дават резултат и хората имат по-правилно поведение, което се отразява съответно и на броя на удавените“, каза още той. \r\nВесела АЛЕКСАНДРОВА Пълния текст на интервюто четете по-късно в „Мнение”", "date": "2018.08.02", "title": "Антон Налбантов, БЧК: Отчитаме лек ръст на удавянията за първите 5 месеца на годината в сравнение с предишната"}
{"url": "http://www.focus-news.net/news/2018/08/02/2552498/smolyan-obshtinata-shte-kandidatstva-s-proekt-za-sazdavane-na-dneven-tsentar-za-podkrepa-na-litsa-s-razlichni-formi-na-dementsiya-reshi-obshtinskiya-savet.html", "text": "Общинският съвет даде съгласие за кандидатстване на Община Смолян с проектно предложение „Създаване на Дневен център за подкрепа на лица с различни форми на деменция и техните семейства в град Смолян“, Процедура BG16RFOP001-5.002 „Подкрепа за деинституционализация на социалните услуги за възрастни и хора с увреждания“, Приоритетна ос 5 „Регионална и социална инфраструктура“ на Оперативна програма „Региони в растеж“ 2014-2020 г., предаде репортер на  Радио „Фокус“ – Смолян . Пред присъстващите зам.-кметът Марин Захариев обясни, че откриването на центъра ще бъде в помощ за семейства, в които има възрастни хора да ги оставят по време на работния ден и да ги прибират в къщи след това. Центърът ще бъде полезно за хората. Идеята е той да се помещава в сградата на бившия тубдиспансер в Смолян. Капацитетът на дневния център ще до 40 души. \r\nОбщинските съветници приеха и Правилник за организацията, дейността и управлението на Общински фонд за подкрепа на местни инициативи, свързани с развитието на туризма в Община Смолян. \r\nНели ГЕРГЬОВСКА", "date": "2018.08.02", "title": "Смолян: Общината ще кандидатства с проект за създаване на дневен център за подкрепа на лица с различни форми на деменция, реши Общинския съвет"}
{"url": "http://www.focus-news.net/news/2018/08/02/2552500/sofiya-zaradi-avariya-e-imalo-problemi-s-vodopodavaneto-v-s-vakarel-avariyata-e-otstranena.html", "text": "Във връзка с получени сигнали за липса на вода в с. Вакарел пресцентърът на Министерството на регионалното развитие и благоустройството информира, че водоподаването в населеното място е възстановено. Причина за прекъсванията на водоснабдяването са последователните аварии по довеждащия водопровод за селото вследствие на авария заради прекъсване на електрозахранването в помпена станция „Искър“. Работата й е възстановена. Това съобщиха от пресцентъра на  МРРБ . \r\nЗахранващият малкото населено място водопровод е с дължина 17 км и в по-голямата му част се обхожда пеша. По тази причина авариите се локализират и отстраняват трудно, като екипите на „ВиК“ ЕООД - София работят непрекъснато.  \r\nНа 31 юли, след отстраняване на поредната авария, в резервоар на селото е постъпвало ограничено количество вода. През вчерашния ден отново е възникнала авария, която е отстранена, като за целта се е наложило източването на резервоара.  \r\nПрез периода, в който са се проявявали аварии, за населението са осигурявани водоноски. Водата от тях не е използвана поради наличието на улични чешми от местни водоизточници и на собствени водоизточници в голяма част от имотите.  \r\nКато временна мярка за осигуряване на постоянно водоснабдяване в с. Вакарел предстои подмяна на два участъка от водопровода с най-голяма концентрация на аварии, за което се очаква да бъдат доставени необходимите тръби. Трасето на съоръжението се нуждае от цялостна рехабилитация. Предстои да се обяви поръчка за изготвяне на регионално прединвестиционно проучване за Област София, чрез което ще се търси трайно решаване на проблема.", "date": "2018.08.02", "title": "София: Заради авария е имало проблеми с водоподаването в с. Вакарел, аварията е отстранена"}
{"url": "http://www.focus-news.net/news/2018/08/02/2552501/veliko-tarnovo-ne-dostigat-uchenitsi-za-devet-paralelki-s-priem-sled-sedmi-klas-v-oblastta.html", "text": "Не достигат ученици за девет паралелки с прием след седми клас в област Велико Търново. Това съобщи за  Радио „Фокус“ – Велико Търново  началникът на Регионалното управление по образование инж. Розалия Личева. Тя посочи, че става въпрос за две дуални, три, които попадат в списъка на защитените професии и четири, които са единствени за областта. Заявеният брой места в тях, не могат да се запълнят с един, двама или трима ученици. Двете дуални пралелки са „Производство н сладкарски изделия“ в СУ „Св. Св. Кирил и Методий“ в Златарица и „Производство на захар и захарни изделия“ в ПГХТ „Проф.д-р Асен Златаров“ в Горна Оряховица. „Въпреки че броят на учениците в тези две паралелки не достига изискуемият минимум, паралелките ще се реализират, тъй като са по заявки на бизнеса“, посочи инж. Личева. Трите паралелки по специалности, които попадат в списъка на защитените професии, за които в следващите пет години е има недостиг на кадри, са в ПГЖПТ „Н.Й.Вапцаров“ и ПТГ „В. Левски“ в Горна Оряховица, както и ПГТ „Васил Друмев“ в Стражица. Паралелките са по специалности, свързани с транспортната и складовата логистика. \r\nЧетири са паралелките, които са единствени и уникални за областта и те ще бъдат подкрепени. Това са „Автоматизация на непрекъснатите производства“ в СУ Владимир Комаров“, „Извършване на термални процедури в балнеологични и други възстановителни центрове“ в ПХГ „Св. Св. Кирил и Методий“, „Работник в заведения за хранене и развлечения“ в ОУ „П.Р.Славейков“ в село Джулюница в община Лясковец, и „Електрически инсталации“ в СУ „Св. Климент Охридски“ в Сухиндол. „Ние сме направили анализ и знаем, че след изтичане на срокът за попълване на незаети места,  тези паралелки ще се запълнят“, посочи инж. Розалия Личева. \r\nНадежда КРЪСТЕВА", "date": "2018.08.02", "title": "Велико Търново: Не достигат ученици за девет паралелки с прием след седми клас в областта"}
{"url": "http://www.focus-news.net/news/2018/08/02/2552496/marin-lyubenov-kmet-nff-folkloren-izvor-privlicha-turisti-ot-tsyalata-strana-formatat-e-kato-emblema-na-selo-tsarevets.html", "text": "Националният фолклорен фестивал „Фолклорен извор“ привлича туристи от цялата страна. Това каза за  Радио „Фокус“ – Велико Търново  кметът на село Царевец Марин Любенов. „Село Царевец е домакин на най-значимото регионално културно събитие, което развива любовта на младите хора към непресъхващите извори на българския фолклор. Дойде ли това време на годината, селото се оживява, изпълва се с живот и посетители от най- крехка до най-преклонна възраст“, каза кметът на населеното място. Той допълни, че интерес към културното събитие имат освен гостите, пристигащи от всички точки на страната, така и близки и познати на местните жители, които свързват името на селото с изключителния форум. „Фестивала вече се явява като емблема на селото“, коментира Марин Любенов. Той изрази гордостта си от това, че като кмет на село Царевец има възможност за осма поредна година да посрещне многобройните участници, които с песни, музика, танци и слово поддържат жив българския дух. \r\nМария НЕДЕВА", "date": "2018.08.02", "title": "Марин Любенов, кмет: НФФ „Фолклорен извор“ привлича туристи от цялата страна, форматът е като емблема на село Царевец"}
{"url": "http://www.focus-news.net/news/2018/08/02/2552497/politicheskiyat-analizator-aleksandar-pandov-predi-otpatuvaneto-na-zoran-zaev-za-blagoevgrad-saedinenieto-pravi-silata.html", "text": "В навечерието на посещението на Зоран Заев в Благоевград, където заедно с българския премиер ще отбележат Илинден, политическият анализатор Александър Заев иронично подсети македонския министър-председател, че „съединението прави силата“, отбелязва близкото до кръговете на ВМРО-ДПМНЕ скопско електронно издание  „Република“ . \r\n„Заев ще празнува Илинден заедно с Борисов в Горна Джумая, за да покаже ясно, че сме „един народ в две държави“, а и за да провери докъде се е стигнало със съставянето на новата, „съвместна“ история. Само напред, друже, съединението прави силата“, бе коментарът на Пандов.  \r\nЗа втори път министър-председателите на България и Македония ще отбележат заедно 115-та годишнина от Илинденско-Преображенско въстание с полагането на венци пред паметника на Гоце Делчев в Благоевград. На събитието ще присъстват също македонският вътрешен министър Оливер Спасовски и военният министър на София Красимир Каракачанов. Тереза Герова", "date": "2018.08.02", "title": "Политическият анализатор Александър Пандов преди отпътуването на Зоран Заев за Благоевград: Съединението прави силата"}
{"url": "http://www.focus-news.net/news/2018/08/02/2552502/shumen-510-bebeta-sa-rodeni-v-mbal-shumen-prez-parvoto-shestmesechie-na-godinata.html", "text": "510 бебета са родени в МБАЛ-Шумен през първото шестмесечие на годината. Това каза пред  Радио „Фокус“ - Шумен  д-р Лиляна Куздова, началник на Неонатологичното отделение. В това число влизат и приетите т.нар. външни деца- бебета от Разград, които са 15, като и в момента в отделението има едно. 287 от новородените са момчета, а 223- момичета. За същия период на миналата година  в шуменската болница са проплакали 556 бебета, от които 5 са външни. 496 са били доносени, а недонсените- 55, от които 33 първа степен, 13 бебета  втора степен и 9- трета степен. Тази година 37 от бебетата са недоносени, като най- голям брой от тях-30 са родени с тегло 2,000 – 2,500 кг. Втора степен, според рожденото тегло са 3 деца- 1,500-2,000 кг, и 4 новородени трета степен- 1,000-1,500 кг. От външните деца има 6 недоносени. От началото на годината до края на месец юни в болницата са проплакали 9 двойки близнаци, толкова са били и за същия период на миналата година. Най- малката родилка тази година е на 14 години, като за нея това е второ раждане. През 2015 година в МБАЛ- Шумен са родени 1225 бебета, през 2016 година- 1223, а през 2017- 1108. \r\nИвелина ИВАНОВА", "date": "2018.08.02", "title": "Шумен: 510 бебета са родени в МБАЛ-Шумен през първото шестмесечие на годината"}
{"url": "http://www.focus-news.net/news/2018/08/02/2552489/premierat-boyko-borisov-pristigna-v-blagoevgrad-za-chestvaniyata-po-povod-115-ata-godishnina-ot-ilindensko-preobrazhenskoto-vastanie-s-makedonskiya-mu-kolega-zoran-zaev.html", "text": "Министър-председателят Бойко Борисов пристигна в Благоевград за честванията по повод 115-ата годишнина от Илинденско-Преображенското въстание с македонския му колега Зоран Заев, предаде репортер на  Радио „Фокус“ – Пирин . По-рано днес в Благоевград бе посрещнат македонският премиер Зоран Заев от военния министър Красимир Каракачанов, кметът на Благоевград д-р Атанас Камбитов и областния управител Бисер Михайлов. \r\nВ момента се провежда среща между двамата премиери, на която присъстват също кметът на Благоевград д-р Атанас Камбитов, българският военен министър Красимир Каракачанов, вътрешния министър на Македония Оливер Спасовски, областният управител на Благоевград Бисер Михайлов, представители на община Благоевград и делегация от Македония. \r\nЛивия НИНОВА", "date": "2018.08.02", "title": "Премиерът Бойко Борисов пристигна в Благоевград за честванията по повод 115-ата годишнина от Илинденско-Преображенското въстание с македонския му колега Зоран Заев"}
{"url": "http://www.focus-news.net/news/2018/08/02/2552505/shumen-dobrovoltsi-ot-6-darzhavi-shte-rabotyat-na-arheologicheski-obekti-vav-veliki-preslav.html", "text": "От днес Община Велики Преслав е домакин на 24 доброволци от 6 различни държави, които са в града по инициатива на фондация “Open Space” и ще работят във Велики Преслав в продължение на 45 дни. Това съобщиха от  Общината . Доброволците от Латвия, Испания, Италия, Полша, Португалия и Швеция са, в по-голямата си част, студенти по археология и история. Те ще работят на археологически обекти в НИАР „Велики Преслав“ и в археологическия музей, като целта им е да подпомогнат туристическото ни обслужване и да популяризират старопрестолнината. Освен в археологически проучвания и различни дейности в музея, доброволците ще имат за задача да осъществят летен лагер. В рамките на лагера ще работят с деца от Велики Преслав, като работата им ще включва чуждоезиково обучение, исторически проучвания, много разнообразни дейности и забавления като вечер на таланта, изложба, международни вечери и много други.", "date": "2018.08.02", "title": "Шумен: Доброволци от 6 държави ще работят на археологически обекти във Велики Преслав"}
{"url": "http://www.focus-news.net/news/2018/08/02/2552509/sliven-zanimalna-za-detsa-prikazno-lyato-se-provezhda-v-zheravna.html", "text": "Петдневното лятно приключение за деца „Приказно лято в Жеравна“ организира  Обществен дарителски фонд – Сливен. Това съобщи пред  Радио „Фокус“ – Сливен  ръководителят на фонда Дора Куршумова. В заниманията  участват деца-гости на Жеравна, на възраст между 8 и 13 години от Котел, Варна, Бургас, Сливен и др. \r\n„Приказно лято в Жеравна“ запознава децата с прелестите на живописното село като двувековните къщи, музейните забележителности, котленските килими с техните модели и технология на производство, хаджийската премяна и нейната история, Йовковите Старопланински легенди, хайдушкото минало на Жеравна и прочутите хайдути от селото, легендите на Жеравна, уредите за обработване на вълна, начините за багрене на вълна с естествени материали и др. През петте дни на заниманията децата изработват сами торбички от плат и от кожа, божигробски забрадки, покривки с възрожденски щампи и др. \r\nВ първия ден на „Приказно лято в Жеравна“ децата посетиха къщата на Руси чорбаджи, запознаха се с легендата за хубавата Калина и кърджалиите, изработиха торбички от плат с възрожденска щампа, оцветяваха народни носии. Днес посещенията в емблематични за Жеравна къщи продължиха, децата оцветяваха котленски килими, научиха легенди за селото. В края на деня ще има драматизация по разказ от Йовков. \r\nПрограмата до 5 август предвижда оцветяване на български шевици, хайдушко облекло и сюжети от легенди, украсяване на забрадки и покривки с възрожденски щампи, драматизации по разкази на Йовков, състезания за войводи, игра „Познаваш ли Жеравна?“ и много други интересни и забавни занимания. \r\nЗаниманията, които се провеждат в читалището на селото, са организирани от фондация „Обществен дарителски фонд-Сливен“, НЧ „Единство-1870“ – с.Жеравна, Исторически музей-Жеравна, сдружение „войводите на Сливен“.", "date": "2018.08.02", "title": "Сливен: Занимална за деца „Приказно лято“ се провежда в Жеравна"}
{"url": "http://www.focus-news.net/news/2018/08/02/2552507/smolyan-obshtinskiyat-savet-dade-saglasie-detski-gradini-i-uchilishta-v-obshtinata-da-badat-vklyucheni-v-spisatsite-na-sredishtni-i-zashtiteni-zavedeniya.html", "text": "Общинският съвет даде съгласие детски градини и училища в общината да бъдат включени в списъците на средищни и защитени заведения, предаде репортер на  Радио „Фокус“ – Смолян . По време на разискванията по двете докладни записки, секретарят на община Смолян Момчил Николов обясни, че средищното училище, е училище, до което се превозват минимум 10 деца от околните населени места. Защитени училища и детски градини се намират в малките и отдалечени населени места, които са на голямо разстояние от общинския център и евентуалното им закриване ще даде предпоставка децата да нямат достъп до образование. \r\nС приетите решения, общинските съветници на Смолян дадоха съгласие за учебната година 2018/2019 на МОН да бъдат предложени в Списъка на средищните детски градини и училища да бъда включени детските градини и основните училища в селата Търън и Момчиловци. Общински съвет – Смолян реши да се предложи на МОН за предстоящата учебна година в Списъка на защитените детски градини и училища да се включат детските градини в Смилян, Търън, Момчиловци и Широка лъка, както и основните училища в селата Широка лъка, Смилян, Момчиловци, Търън и Арда. \r\nНели ГЕРГЬОВСКА", "date": "2018.08.02", "title": "Смолян: Общинският съвет даде съгласие детски градини и училища в общината да бъдат включени в списъците на средищни и защитени заведения"}
{"url": "http://www.focus-news.net/news/2018/08/02/2552494/vidin-zavarshva-razyasnitelnata-obikolka-za-afrikanskata-chuma-po-svinete-v-naselenite-mesta-na-obshtina-berkovitsa.html", "text": "Завършва  разяснителната обиколка за африканската чума по свинете в населените места на Община Берковица. Това съобщиха за  Радио „Фокус“ – Видин  от общината. Кметове и кметски наместници са посетили стопаните отглеждащи свине за собствена консумация, предоставили са им нагледни материали за заболяването. На всички стопани е предложено да поставят ушни марки на свинете, които отглеждат. Ушните марки са на цена 2 лв. Само стопаните, чиито прасета имат ушни марки ще бъдат обезщетени в случай на евтаназия на животните, ако бъде регистриран случай на африканска чума.Всички, които желаят да поставят ушни марки на свинете си ще бъдат посетени от ветеринарен лекар. Стопаните, отглеждащи в дворовете си свине са предупредени, че ваксини срещу африканска чума няма, защото щамът на заболяването е силно устойчив и може да бъде пренасян от хората, например с обувките. За човека болестта не е заразна. \r\nАнна ЛОЗАНОВА", "date": "2018.08.02", "title": "Видин: Завършва  разяснителната обиколка за африканската чума по свинете в населените места на Община Берковица"}
{"url": "http://www.focus-news.net/news/2018/08/02/2552504/konstantin-yankov-sbu-burgas-ne-sa-neobhodimi-chastni-urotsi-za-da-se-pokrie-neobhodimiyat-minimum-ot-znaniya-na-vanshnoto-otsenyavane-sled-7-klas.html", "text": "Не са необходими частни уроци, за да се покрие необходимия минимум от знания на външното оценяване след 7 клас. Това каза за  Радио „Фокус“ – Бургас  Константин Янков, председател на Съюза на българските учители в Бургас. „Аз съм категоричен противник на частните уроци, особено от 5, 6 и 7 клас, що се касае по-добра подготовка за външното оценяване“, каза още Янков. По думите му, ако ученикът има проблем с усвояването на материала или ако родителите искат детето им да учи по-интензивно чужд език, е оправдавано ходенето на уроци, но според него е абсолютно безсмислено един ученик да ходи на уроци, за да се представи по-добре на външно оценяване, защото формата на изпита обхваща учебното съдържание, което се учи през учебната година. „Има задължителен модул, който е 65 точки и допълнителен модул, който е 35 точки. Допълнителният модул включва анализ или есе, или интерпретативно съчинение върху непознат текст. Ако детето има необходимите компетентности да пише есе или интерпретативно съчинение, учено в часовете по български език и литература няма никакъв проблем то да се справи без частни уроци“, добави Яков. Според него частните уроци са едно презастраховане от страна на родителите и мода, изпадайки в ужас, че ако детето не ходи на частни уроци, няма да може да покрие учебното съдържание. „Нищо подобно. Всяко дете, изкарало шестица в редовните часове, съвсем спокойно може да покрие един минимум от 85-90 точки, което ще му гарантира влизането в гимназия, за която има най-голям интерес“ допълни председателят на Съюза на българските учители в Бургас. \r\nДеница ДИМИТРОВА", "date": "2018.08.02", "title": "Константин Янков, СБУ-Бургас: Не са необходими частни уроци, за да се покрие необходимият минимум от знания на външното оценяване след 7 клас"}
{"url": "http://www.focus-news.net/news/2018/08/02/2552499/priklyuchi-sreshtata-mezhdu-premierite-na-balgariya-i-makedoniya-boyko-borisov-i-zoran-zaev-v-blagoevgrad.html", "text": "Приключи срещата между премиерите на България и Македония – Бойко Борисов и Зоран Заев в Благоевград, предаде репортер на  Радио „Фокус“ – Пирин . \r\nДвамата министър-председатели се отправиха към площад \"Македония\" и паметника на Гоце Делчев, където ще се проведе тържествена церемония по полагане на венци и цветя по повод 115-ата годишнина от избухването на Илинденско-Преображенското въстание. \r\nЛивия НИНОВА", "date": "2018.08.02", "title": "Приключи срещата между премиерите на България и Македония – Бойко Борисов и Зоран Заев в Благоевград"}
{"url": "http://www.focus-news.net/news/2018/08/02/2552510/gerb-vnasya-paket-ot-zakonodatelni-merki-za-borba-s-domashnoto-nasilie.html", "text": "Политическото ръководство на ГЕРБ днес сутринта е възложило на парламентарната група на партията да разработи цялостен пакет за предотвратяване на насилието срещу жени и деца и прилагането на ефективни законодателни мерки за борба с него. Това обяви на извънреден брифинг във Варна председателят на парламентарната правна комисия Данаил Кирилов, предаде репортер на  Радио „Фокус“ – Варна . По думите му още в есенната сесия на Народното събрание той и колегите му от ГЕРБ ще предложат мерки, които да са задължителни за всички институции. „Имаме и виждания как да подобрим и системата от центрове за взаимопомощ на лицата, пострадали от домашно насилие“, каза още Кирилов. Той допълни, че в началото на септември ще стартират и консултации с неправителствените организации, които да могат да изразяват становища по текстовете и да направят предложения. Ще се търси и експертно мнение от международни партньори от неправителствения сектор. Председателят на правната комисия припомни, че Конституционният съд е постановил решение по искане на 75 депутати от ГЕРБ за съответствието на Истанбулската конвенция с разпоредбите на Конституцията. Според него в Конвенцията има норми, които противоречат на разбирането, установено в Конституцията ни от 1991 година за разделението на половете на мъж и жена. „При това положение заявяваме, че не спираме работата по прилагането на безспорните принципи и изисквания в Истанбулската конвенция. Ще приложим цялостния механизъм, който се изисква по смисъла й“, уточни Кирилов. И добави, че през последните три години Народното събрание е приело множество мерки за изменение в законодателството в прилагането на този механизъм. „Веднъж променихме Наказателния кодекс, установихме нови състави в Закона за защита срещу дискриминацията, приехме чисто ново законодателство за равноправието на половете. Освен това подготвихме обстоен анализ за разработване на цялостен режим на защита срещу домашното насилие. Разполагаме с четири анализа, които подпомогнаха да направим искането в конституционния съд. Предложенията в Наказателния кодекс не са козметичните промени, които БСП се опитваше да предложи в парламента и които ние по принцип подкрепихме“, уточни още Данаил Кирилов. Според него това са конкретни мерки за чисто нови състави и престъпления, които касаят психологичния тормоз в рамките на семейството, физическото насилие във всичките му аспекти и осакатяването на жени и деца. „Навсякъде ще установим равноправието на половете в наказателните състави. Държим и сметка за необходимостта от развитие на Закона за борба с домашното насилие, който отговаря на европейския стандарт, но би следвало да бъде доразвит за постановените мерки за защита на пострадалите от насилие“, каза още той. \r\nДиана СТОЕВА", "date": "2018.08.02", "title": "ГЕРБ внася пакет от законодателни мерки за борба с домашното насилие"}
{"url": "http://www.focus-news.net/news/2018/08/02/2552511/smolyan-svlachishta-i-propadnali-patishta-zatrudnyavat-dvizhenieto-po-nyakolko-napravleniya-v-oblastta.html", "text": "Свлачища и пропаднали пътища затрудняват движението по няколко направления в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Движението по главният път Смолян – Пловдив, което бе ограничено по-рано днес заради свлачище край Юговското ханче, се осъществява в едното пътно платно като поетапно се пропускат автомобилите. Тази сутрин на около 800 метра преди разклона за село Забърдо е пропаднал част от пътния банкет и пътя и оттам се преминава само в дясната лента. Движението в участък от пътя по пътя Девин – Кричим се осъществява в едната лента, заради наводняване на пътното платно. Остава ограничен трафикът на автомобили над 3.5 тона по пътя Чуруково – Михалково, където също има пропаднал пътен банкет. \r\nПътят за девинското село Осиково вече е отворен, но трябва да се шофира с повишено внимание в този участък. Пътят съм село Забърдо в община Чепеларе все още затворен заради падащи камъни от активизираното срутище. \r\nЗаради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Давидково – Оряховец, Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.02", "title": "Смолян: Свлачища и пропаднали пътища затрудняват движението по няколко направления в областта"}
{"url": "http://www.focus-news.net/news/2018/08/02/2552514/sofiya-avtobusite-obsluzhvashti-linii-84-184-75-i-10t-sa-otkloneni-do-voenna-akademiya.html", "text": "Автобусите, обслужващи линии 84, 184, 75 и 10Т са отклонени до Военна академия „Г.С.Раковски“. Това съобщиха от пресцентъра на  Столична община . Автобусите са отклонени временно по разпореждане на  „Пътна полиция“ при СДВР във връзка с футболна среща.", "date": "2018.08.02", "title": "София: Автобусите, обслужващи линии 84, 184, 75 и 10Т, са отклонени до Военна академия"}
{"url": "http://www.focus-news.net/news/2018/08/02/2552506/glas-na-amerika-makedoniya-protivnitsite-na-referenduma-za-imeto-prizovaha-za-obedinenie.html", "text": "Противниците на референдума, на който гражданите на югозападната ни съседка ще се произнесат за договора с Гърция за името, призоваха за обединение, предава   „Глас на Америка“ . \r\n„Антикампанията“ включва събиране на подписи за провеждането на „отечествен референдум“, призиви за бойкот и дилеми около гласовете на диаспората, отбелязват от редакцията на медията. \r\n„Отечественият референдум е пряк отговор на споразумението, подписано от външните министри на Македония и Гърция на 17 юни 2018 г. в село Нивици, Гърция, когато бяха нанесени  неоценими щети на македонския народ, и с което се заличава всичко, за което македонския народ се е борил през вековете: родината, език и идентичност, култура и история\", се казва в призива на „Млади за Македония\". \r\nОрганизацията, която се представя като младежка, обявява своя инициатива за събиране на подписи за т.нар. отечествена референдум - за защита на конституционното име и срещу споразумението с Гърция. „Млади за Македония\" призовават за бойкот на - според тях, „незаконния референдум, обявен от правителството, за да се гарантира липсата на ценз за същия\". \r\n„Младите за Македония\" обявяват и борба за защита на „трите мaкедoнски червени линии: иметo, езика и идентитетoт\" и гарантирането на „оцеляването на Македония\". От организацията се надяват да съберат 150 хил. подписа на гражданите на Македония, за да обявяват „референдум за защита на Република Македония\". Тереза Герова", "date": "2018.08.02", "title": "„Глас на Америка“ (Македония): Противниците на референдума за името призоваха за обединение"}
{"url": "http://www.focus-news.net/news/2018/08/02/2552508/zapochna-tarzhestvenoto-otbelyazvane-na-115-ata-godishnina-ot-izbuhvaneto-na-ilindensko-preobrazhenskoto-vastanie-v-blagoevgrad.html", "text": "Започна тържественото отбелязване на 115-ата годишнина от избухването на Илинденско – Преображенското въстание в Благоевград, предаде репортер на  Радио „Фокус“ – Пирин .  \r\nСъбитието започна с шествие от паметника на Тодор Александров и стигна до паметника на Гоце Делчев.  Организатори са Община Благоевград, Регионалният исторически музей и клуб „Традиция“. Шествието се предвождаше от мъже, облечени в четнически униформи и жени с народни носии. Стотици жители и гости на града също се включиха в него.  \r\nВ момента неврокопският митрополит Серафим отслужва заупокойна молитва за загиналите революционери пред паметника на Гоце Делчев на площад „Македония“. След това ще започне ритуал по полагане на цветя и венци, в който участие ще вземат българският премиер Бойко Борисов и македонският му колега Зоран Заев. В церемонията участват още министърът на отбраната Красимир Каракачанов, началникът на отбраната ген. Андрей Боцев, вътрешния министър на Македония Оливер Спасовски, кметът на Благоевград Атанас Камбитов, областният управител на Благоевград Бисер Михайлов, представители на община Благоевград и делегация от Македония. „Фокус“ припомня: \r\nЗа втори път премиерите на Република България и Република Македония – Бойко Борисов и Зоран Заев честват заедно Илинденско-Преображенското въстание. Тази година домакин на събитието е Благоевград, а мястото на честванията е паметника на Гоце Делчев, който е един от символите на града.  \r\nТочно преди една година на 2 август, двамата се поклониха пред паметта на Гоце Делчев в Скопие по повод отбелязването на 114-тата годишнина от избухването на въстанието. Церемонията по полагане на венци се състоя пред гроба на Гоце Делчев в църквата „Св. Спас”, която е смятана за един от най-важните паметници на културата в града. \r\nЛивия НИНОВА", "date": "2018.08.02", "title": "Започна тържественото отбелязване на 115-ата годишнина от избухването на Илинденско – Преображенското въстание в Благоевград"}
{"url": "http://www.focus-news.net/news/2018/08/02/2552520/shumen-210-000-leva-e-transferat-za-obshtina-veliki-preslav-otpusnat-s-postanovlenie-na-ministerski-savet.html", "text": "210 000 лева е трансферът за Община Велики Преслав, отпуснат с последното постановление на Министерски съвет, предаде репортер на  Радио „Фокус“- Шумен . Кметът Александър Горчев посочи, че средствата за разпределени целево за няколко обекта- реконструкция и рехабилитация на ДГ „Снежанка“ в общинския център и ДГ“ Червената шапчица“ в с.Златар. Друга част от парите ще бъдат използвани за довършването на зала за общоселски мероприятия в село Миланово, която досега е строена с общински средства. „С премиера Бойко Борисов сме водили разговори и за по-голяма сума за улиците, които поискахме за подмяна на водопровода, които не бяха включени във водния цикъл. Винаги съм казвал, че когато всички институции работят в една посока, резултатите не закъсняват“, заяви кметът на Велики Преслав. \r\nИвелина ИВАНОВА", "date": "2018.08.02", "title": "Шумен: 210 000 лева е трансферът за Община Велики Преслав, отпуснат с постановление на Министерски съвет"}
{"url": "http://www.focus-news.net/news/2018/08/02/2552517/pazardzhik-slabo-zemetresenie-be-useteno-v-grada.html", "text": "Слабо земетресение бе усетено в града, предаде репортер на  Радио „Фокус“ – Пазарджик . Лекото люлеене продължи няколко секунди като то бе усетено по високите етажи на сградите в града. По данни на Европейския средиземноморски сеизмологичен център земетресението е от 4 степен, регистрирано е в 17.17 минути на дълбочина 2 км. Епицентърът на труса е на 120 км южно от София, на 60 км югоизточно от Благоевград и на 13 км северозападно от Гоце Делчев. \r\nВаня НИКОЛОВА", "date": "2018.08.02", "title": "Пазарджик: Слабо земетресение бе усетено в града"}
{"url": "http://www.focus-news.net/news/2018/08/02/2552519/afp-vashington-predlozhi-premahvane-na-standartite-za-gorivna-efektivnost-vavedeni-ot-barak-obama.html", "text": "Администрацията на американския президент Доналд Тръмп обяви план за премахване на стандартите за горивна ефективност, въведени от неговия предшественик Барак Обама в т.нар. „Зелен план“, предава  AFP . \r\nСтрогите стандарти, въведени от Обама, „вече не са подходящи и разумни“, се казва в предложението от Агенцията за опазване на околната среда и Националната администрация по безопасност на движението по пътищата. Двете агенции са отворени публични дебати и ще организират изслушвания относно промените в правилата, преди да бъдат отменени.  \r\nПлановете на Вашингтон вещаят борба с Калифорния и други щати, които подкрепят по-агресивната политика в областта на околната среда, отбелязва агенцията. Тереза Герова", "date": "2018.08.02", "title": "AFP: Вашингтон предложи премахване на стандартите за горивна ефективност, въведени от Барак Обама"}
{"url": "http://www.focus-news.net/news/2018/08/02/2552512/plovdiv-vremenno-e-ogranicheno-dvizhenieto-po-pat-ii-86-plovdiv-smolyan-v-uchastaka-narechenski-bani-yugovsko-hanche-poradi-obrushvane-na-skali.html", "text": "Временно e ограничено движението по път II-86 Пловдив – Смолян в участъка Нареченски бани –Юговско ханче поради обрушване на скали. Това съобщиха от пресцентъра на  Агенция \"Пътна инфраструктура\" . \r\nОбходният маршрут е по път III-866 Кричим –Девин.", "date": "2018.08.02", "title": "Пловдив: Временно e ограничено движението по път II-86 Пловдив – Смолян в участъка Нареченски бани – Юговско ханче поради обрушване на скали"}
{"url": "http://www.focus-news.net/news/2018/08/02/2552518/napoitelni-sistemi-vazstanovyava-se-tselostta-na-digata-pri-reka-chaya.html", "text": "В резултат на обилните валежи, в района на село Катуница се е скъсал участък от дигата на река Чая. Поради очакваните обилни валежи, Напоителни системи е разположило техника в района. В момента мястото е обезопасено и се извършват аварийни ремонтно-възстановителни работи. Това съобщиха от пресцентъра на  Министерството на земеделието, храните и горите . \r\nВ следствие на изключително големите количества дъжд, продължили до 4:00 ч. тази сутрин, нивото на водата се качва над максималното водно количество, което може да провежда река Чая – над 600 кубика в сек. През изминалото денонощие валежите в областите Пловдив и Смолян са в размер на 121 л./кв. м. Това води до преливане на реката над дигата и в последствие до нейното скъсване. Отслабването на защитното съоръжение е в резултат на обилните валежи през последните няколко месеца. Компрометираното място е различно от корекцията на последния авариен ремонт, извършен през юни. Ремонтираният тогава участък не е засегнат и е издържал на обилните валежи.  \r\nНяма опасност за населението в района. Сформиран е кризисен щаб. На място са представители на „Напоителни системи” ЕАД, Басейнова дирекция, Областна дирекция \"Земеделие\", Областна управа - Пловдив и Пожарна безопасност.", "date": "2018.08.02", "title": "Напоителни системи: Възстановява се целостта на дигата при река Чая"}
{"url": "http://www.focus-news.net/news/2018/08/02/2552522/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.08.02", "title": "Кюстендил: Нормално се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2018/08/02/2552516/plovdiv-vav-vrazka-s-obyavenoto-bedstveno-v-oblastta-se-vavezhda-v-deystvie-oblastniyat-plan-za-zashtita-pri-navodneniya.html", "text": "Със заповед на областния управител беше обявено официално бедствено положение на територията на Област Пловдив за седемдневен срок, считано от днес. Това стана ясно след извънредно заседание на Щаба за защита при бедствия, предаде репортер на  Радио „Фокус“- Пловдив . На заседанието присъстваха експерти от Областна администрация – Пловдив, кметове и представители на общините Куклен, Родопи и Садово, представители на „Напоителни системи“ ЕАД – клон Марица, Регионална дирекция „Пожарна безопасност и защита на населението” – Пловдив, Областна дирекция на МВР и други институции. Заседанието беше водено от заместник областния управител Евелина Апостолова. \r\nПричината за обявеното бедствено положение е приливането на участък от река Чая на територията на община Садово – землища на гр. Садово и с. Катуница, община Родопи, землище на с. Ягодово, пропадане на пътя за с. Добралък в община Куклен и активизиране на свлачища по пътя Асеновград – Смолян. \r\nВъв връзка с обявеното бедствено положение се въвежда в действие Областния план за защита при бедствия в частта му „План за защита при наводнения“. \r\nПричината за възникналата бедствена ситуация са проливните дъждове, които повишават водосбора на р. Чая. Дигата в района на с. Катуница е строена през 50-те години на миналия век и част от нея е компрометирана, а водните количества, които са се изсипали в реката през последното денонощие са довели до нейното преливане. \r\nОт „Напоителни системи“ ЕАД – клон Марица заявиха, че в момента тежка техника работи на дигата и я насипва с едроломен камък. Целта е незабавно възстановяване на застрашеното защитно съоръжение. Цялостно решение на проблема в дългосрочен план е изграждането на нова дига. \r\nНа 4 км от село Добрълък пътят е пропаднал и достъпът до селото е силно затруднен, но няма засегнати къщи и бедстващи хора. Няколко квартала на селото са непроходими. В момента се обрушва ската, за да бъде разчистен пътя. Възстановено е и електрозахранването. \r\nКметовете на застрашените общините от областта трябва да започнат незабавно провеждане на планираните дейности за защита живота и здравето на населението и опазването на околната среда, да организират непрекъснато наблюдение на нивата на реките и потенциално опасните язовири на територията на областта, както и на активизираните свлачища.", "date": "2018.08.02", "title": "Пловдив: Във връзка с обявеното бедствено в областта се въвежда в действие Областният план за защита при наводнения"}
{"url": "http://www.focus-news.net/news/2018/08/02/2552515/premierat-boyko-borisov-veche-se-useshta-pozitiven-rezultat-ot-podpisvaneto-na-dogovora-za-dobrosasedstvo.html", "text": "Само година, след като подписахме Договора за приятелство, добросъседство и сътрудничество, вече се усеща позитивен резултат за двустранните ни отношения. Това заяви министър-председателят Бойко Борисов по време на срещата си с премиера на Република Македония Зоран Заев в Благоевград, където двамата ще отбележат съвместно 115-годишнината от Илинденско-Преображенското въстание, съобщиха от  правителствената информационна служба.   \r\nПремиерът Борисов изрази удовлетворение от новия дух на сътрудничество, който се е настанил трайно в отношенията между България и Република Македония, след подписването на договора. По думите му вече са налице положителни ефекти по отношение на търговията, стокообмена и туристопотока между двете страни. \r\nПо време на срещата беше обсъдено също така състоянието на граничните контролно-пропускателни пунктове между България и Република Македония,  възможностите за подобряване на работата им и за откриването на нови.", "date": "2018.08.02", "title": "Премиерът Бойко Борисов: Вече се усеща позитивен резултат от подписването на Договора за добросъседство"}
{"url": "http://www.focus-news.net/news/2018/08/02/2552513/daily-sabah-senatat-na-sasht-odobri-zabavyaneto-na-dostavkite-na-f-35-za-turtsiya.html", "text": "Сенатът в САЩ одобри забавянето на доставките на изтребителите F-35 за Турция, съобщава вестник  Daily Sabah , като пояснява, че решението е утвърдено с 87 гласа „за“ и 10 „против“.  \r\nРешението ще влезе в сила, след като бъде одобрено от държавния глава САЩ Доналд Тръмп. Предвид задържането в Турция на пастор Андрю Брънсън и санкциите, наложени от Вашингтон на Анкара, се очаква американският президент да даде съгласието си.  \r\nРешението за самолетите F-35 бе обявено няколко часа, след като Министерството на финансите на САЩ наложи санкции на турския министър на правосъдието Абдулхамир Гюл и вътрешния министър Сюлейман Солу заради случая с Брънсън. \r\nТурската отбранителна индустрия играе активна роля в производството на петото поколение F-35 изтребители и първите два самолета от одобрените 30 бяха предадени на Анкара миналия месец. \r\nСенатът на САЩ по-рано се опита да забрани продажбата на самолети F-35 Joint Strike на Турция, аргументирайки предложението със сделката между Москва и Анкара за доставките на С-400 „Триумф“.  \r\nцитирайки закупуването на системата за въздушна отбрана S-400 от Русия и задържането на граждани на САЩ като причини. \r\nПрезидентският говорител Ибрахим Калин заяви във вторник във връзка със сътрудничеството със САЩ във връзка с изтребители F-35, че това е \"многонационален проект\". \r\n„Турция ще предприеме правни действия, ако има действия за предотвратяване на доставките\", предупреди по-рано тази седмица Ибрахим Калън, говорител на турския президент. Той увери, че Турция има алтернативи и не е страна, която лесно може да бъде игнорирана. . Тереза Герова", "date": "2018.08.02", "title": "Daily Sabah: Сенатът на САЩ одобри забавянето на доставките на F-35 за Турция"}
{"url": "http://www.focus-news.net/news/2018/08/02/2552524/miroslav-komitski-zamestnik-oblasten-upravitel-na-vratsa-pravitelstvoto-odobri-otpuskaneto-na-dopalnitelni-5-730-000-leva-za-obshtinite-ot-oblast-vratsa.html", "text": "Днес правителството одобри отпускането на допълнителни 5 730 000 лева за общините от област Враца, това написа в една от социалните мрежи  Мирослав Комитски , заместник областен управител на Враца. Той посочи, че средствата са за извършване на текущи ремонти и придобиване на нефинасови активи. „По бюджета на община Враца ще бъдат преведени 1 000 000 лева за рехабилитация на уличната мрежа, 500 000 лева за изграждане на осветление на стадион „Христо Ботев” и 245 000 лева за ремонт на сградата на Врачанска митрополия. За ремонт и рехабилитация на уличната мрежа община Бяла Слатина ще получи 610 000 лева, община Борован 400 000 лева,община Козлодуй 1 000 000 лева, община Криводол 800 000 лева и община Хайредин 300 000 лева. 875 000 лева ще бъдат предоставени на община Оряхово за доизграждане на сградата на общинската администрация в града“, заявява Мирослав Комитски.  Той допълва, че Община Мизия е сключила договор за отпускане на безвъзмездна финансова помощ с ДФ “Земеделие“ по подмярка 7.2 . „Инвестиции в създаването, подобряването или разширяването на всички видове малка по мащаби инфраструктура” на Програмата за развитие на селските райони. на стойност 1 600 000 лв. С предоставената безвъзмездна финансова помощ ще бъде направена рехабилитация и реконструкция на улична мрежа на територията на общината, а именно в гр. Мизия- ул. „Любен Каравелов“, ул. „Петко Банков4“, ул. „Георги Димитров“ и ул. „Кузман Янкулов“, в с. Софрониево- една улица, в с. Крушовица – ул. „Лазар Драйчев“, ул. „Васил Воденичарски“ и ул. „Люлин“, в с. Липница – ул. „Александър Стамболийски“ и в с. Войводово – ул. „Георги Димитров“. Община Мизия е сключила договор за отпускане на безвъзмездна финансова помощ с ДФ “Земеделие“ по подмярка 7.2 . „Инвестиции в създаването, подобряването или разширяването на всички видове малка по мащаби инфрастру ктура” на Програмата за развитие на селските райони на стойност 4 500 000 лева за рехабилитация и реконструкция на общинска пътна мрежа.", "date": "2018.08.02", "title": "Мирослав Комитски, заместник областен управител на Враца: Правителството одобри отпускането на допълнителни 5 730 000 лева за общините от област Враца"}
{"url": "http://www.focus-news.net/news/2018/08/02/2552527/ministarat-na-truda-i-sotsialnata-politika-biser-petkov-poseti-asarel-medet-ad.html", "text": "Министърът на труда и социалната политика Бисер Петков посети „Асарел-Медет“ АД, съобщиха от отдел  „Комуникации“  на  „Асарел-Медет“ АД . „Впечатлен съм от социалната политика на „Асарел-Медет“ АД и от инвестициите, които Вашата компания прави в безопасни и здравословни условия на труд. Хората тук получават достойни възнаграждения. Впечатляващо е, че средната заплата при Вас е два пъти по-висока от средната за страната в сектор „Добивна промишленост“ и три пъти по-висока от средната за страната. Проектите, които сте реализирали чрез публично-частно партньорство с община Панагюрище са за пример“. Това заяви министърът на труда и социалната политика Бисер Петков, който посети „Асарел-Медет“ АД днес – 2 август. По време на обиколката си в дружеството той бе придружаван от областния управител на област Пазарджик Стефан Мирев и кмета на община Панагюрище Никола Белишки.  Министърът бе посрещнат от председателя на Управителния съвет и изпълнителен директор инж. Делчо Николов, който представи проектите на компанията за дългосрочно устойчиво развитие и инвестициите в модерна техника, нови технологии, опазване на околната среда и безопасност на труда за над 1,2 млрд. лева от 1999 година до сега. Министър Петков се срещна със студенти, които участват в Стажантската програма на „Асарел-Медет“ АД за 2018 година. Той прояви интерес към пилотния проект за дуално обучение, който компанията реализира от 2014 година съвместно с Община Панагюрище и Професионалната гимназия по индустриални технологии, мениджмънт и туризъм в Панагюрище. Министър Бисер Петков сподели, че като университетски преподавател по икономика винаги е държал да има такава тясна връзка между образование и бизнес и се радва, че този модел на стажантска програма в „Асарел-Медет“ е работещ. „Имате шанса да стажувате и да се обучавате при един от най-големите работодатели. Използвайте го“, посъветва младежите министър Бисер Петков.  След срещата с най-младите попълнения в асарелския екип, гостите разгледаха фирмената експозиция за историята на „Асарел-Медет“АД, след което посетиха диспечерната на рудник „Асарел“. Инж. Делчо Николов запозна министър Бисер Петков със системата за автоматизирано управление на рудника, както и с рекултивираните минни терени и развитието на биоземеделие в близост до компанията. Министър Петков разговаря с дежурния минен диспечер Димитър Панайотов за управлението на процесите, както и за условията, при които се работи в компанията, и му пожела да се пенсионира в това предприятие. В Панагюрище министър Бисер Петков проведе работна среща с кмета на общината Никола Белишки и посети залата трезор на Панагюрското златно съкровище.", "date": "2018.08.02", "title": "Министърът на труда и социалната политика Бисер Петков посети „Асарел-Медет“ АД"}
{"url": "http://www.focus-news.net/news/2018/08/02/2552525/sliven-nay-natovareno-e-dvizhenieto-po-republikanskite-patishtata-i-na-vhodno-izhodnite-arterii-na-oblastniya-grad.html", "text": "Трафикът по пътищата в Сливенска област е интензивен, съобщиха от  Областно пътно управление . Най-натоварено е движението по републиканските пътищата и на входно изходните артерии на областния град. \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.Опасност от падащи камъни има по пътя Сливен – Ичера – Градец. \r\nДвижението в участъка от с. Мокрен до кръстовище  Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.08.02", "title": "Сливен: Най-натоварено е движението по републиканските пътищата и на входно-изходните артерии на областния град"}
{"url": "http://www.focus-news.net/news/2018/08/02/2552521/zemetresenie-s-magnitud-okolo-4-po-skalata-na-rihter-e-registrirano-v-rayona-na-bansko.html", "text": "Земетресение с приблизителен магнитуд 4 по скалата на Рихтер е регистрирано в района на Банско. Това съобщиха за  Радио „Фокус“  от Института по Сеизмология при БАН. Трусът е станал в 17.17 часа в района югоизточно от град Банско, на 130 км южно от София. Усетен е на и на територията на София и Пловдив, както и в околните села на Банско и Гоце Делчев, потвърдиха слушатели на Радио „Фокус“. Няма информация към момента за вторични трусове.  Очаквайте подробности.", "date": "2018.08.02", "title": "Земетресение с магнитуд около 4 по скалата на Рихтер е регистрирано в района на Банско"}
{"url": "http://www.focus-news.net/news/2018/08/02/2552529/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в областта. Това каза за  Радио „Фокус“ – Бургас  дежурният от Областното пътно управление. По-натоварен е трафикът в отсечките Бургас – Поморие – Равда ­– Слънчев бряг в двете посоки, както и това по пътя Бургас – Атия – Черноморец – Созопол. Интензивно е движението и на входно-изходните пътни артерии на Бургас, но няма образували се колони от автомобили. \r\nИнтензивно е движението и по основните бургаски улици и булеварди. По-натоварен е трафикът по булевардите „Демокрация“,  „Сан Стефано“, „Стефан Стамболов“ и „Тодор Александров“, както и по бул. „Захари Стоянов“, както и в посока от и към жилищен комплекс „Меден Рудник“. Натоварено е движението и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nВеселина НИКОЛОВА", "date": "2018.08.02", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/08/02/2552528/washington-examiner-v-senata-na-sasht-predlozhiha-nov-paket-za-sanktsii-sreshtu-rusiya.html", "text": "Сенатори от Републиканската и Демократическата партия представиха нов пакет от санкции, насочени към Руската федерация и президента й Владимир Путин, съобщава американското издание  Washington Examiner . \r\n„Настоящият режим на санкции не успя да възпре Русия да се намеси в предстоящите (междинни) избори през 2018 г.\", подчерта сенатор Линдзи Греъм, републиканец от Южна Каролина, който е един от авторите на новия проектозакон. \r\nИнтересът на Греъм към новите санкции бе засилен от споровете след срещата на върха в Хелзинки между държавните глави на САЩ и Русия. Предложеният нов пакет включва агресивни нови инициативи, като например забрана на търговията с руски дълг - мярка, внесена за обсъждане при последния кръг дебатите за санкциите срещу Москва.   \r\nНовите мерки обаче са също така насочени и срещу приближения кръг на Путин – отправени са призиви са налагане на санкции на негови близки съратници и дори членове на семейството му, които „улесняват незаконните и корумпирани дейности\" в страната.  \r\n„В продължение на близо две години, най-добрите служители на нашето разузнаване многократно предупреждаваха, че Кремъл продължава усилията си за намеса в нашите избори и да предизвика хаоса сред нашите граждани\", заяви на свой ред сенаторът от Републиканската партия Джон Маккейн. „Докато Путин плаща сериозни суми за действията си, тези атаки срещу нашата демокрация само ще се увеличават\", увери Маккейн. Тереза Герова", "date": "2018.08.02", "title": "Washington Examiner: В Сената на САЩ предложиха нов пакет за санкции срещу Русия"}
{"url": "http://www.focus-news.net/news/2018/08/02/2552523/kmetat-na-blagoevgrad-d-r-atanas-kambitov-iskame-istoriyata-ne-da-ni-razedinyava-a-da-ni-obedini-po-obshtiya-ni-evropeyski-pat.html", "text": "Искаме историята не да ни разединява, а да ни обедини по общия ни европейски път. Това каза кметът на Благоевград д-р Атанас Камбитов по време на официалната церемония от честването на 115-ата годишнина от Илинденско-Преображенското въстание, предаде репортер на  Радио „Фокус“ – Пирин . „За мен е чест да ви поздравя с добре дошли в Благоевград по повод 115-ата годишнина от Илинденско-Преображенското въстание - подвиг и повод за гордост, за национално самочувствие за нас, живеещите в България и Македония. Днес скланяме глава пред паметта на хилядите бойци – мъже, жени, които оставиха името си в историята на Балканите, за тях не трябва да говорим в минало време. Тяхната решителност, копнеж за свобода и единство са пример, който трябва да следваме и в настоящето, и бъдещето“, заяви Камбитов. „Днес, когато почитаме делото и саможертвата на Гоце Делчев, Даме Груев и хилядите техни съмишленици, ние продължаваме тяхната идея за единение и свобода. Сигурен съм, че ни виждат и се гордеят, защото тяхното дело не е забравено, идеалът им е жив и днес. На тази паметна дата двама премиери са тук, за да покажат това“, заяви още д-р Атанас Камбитов и допълни, че Договорът за добросъседство е отворил нови врати към бъдещето ни и е решил как да се отнасяме към общата ни история – с взаимно уважение и общи чествания. „Искаме историята не да ни разединява, а да ни обедини по общия ни европейски път“, каза още той. \r\nОт името на благоевградската общественост д-р Камбитов връчи на двамата премиери грамоти, включващи идейни символи, синтезиращи съдържанието на Илинденско-Преображенското въстание. \r\nЛивия НИНОВА", "date": "2018.08.02", "title": "Кметът на Благоевград д-р Атанас Камбитов: Искаме историята не да ни разединява, а да ни обедини по общия ни европейски път"}
{"url": "http://www.focus-news.net/news/2018/08/02/2552532/pregled-na-mezhdunarodnite-novini-do-18-chasa-agentsiya-fokus.html", "text": "Сенатори от Републиканската и Демократическата партия представиха нов пакет от санкции, насочени към Руската федерация и президента й Владимир Путин, съобщава американското издание  Washington Examiner . \r\n„Настоящият режим на санкции не успя да възпре Русия да се намеси в предстоящите (междинни) избори през 2018 г.\", подчерта сенатор Линдзи Греъм, републиканец от Южна Каролина, който е един от авторите на новия проектозакон. \r\nИнтересът на Греъм към новите санкции бе засилен от споровете след срещата на върха в Хелзинки между държавните глави на САЩ и Русия. Предложеният нов пакет включва агресивни нови инициативи, като например забрана на търговията с руския дълг - мярка, внесена за обсъждане при последния кръг дебатите за санкциите срещу Москва.   \r\nНовите мерки обаче са също така насочени и срещу приближения кръг на Путин – отправени са призиви са налагане на санкции на негови близки съратници и дори членове на семейството му, които „улесняват незаконните и корумпирани дейности\" в страната.  \r\n„В продължение на близо две години, най-добрите служители на нашето разузнаване многократно предупреждаваха, че Кремъл продължава усилията си за намеса в нашите избори и да предизвика хаоса сред нашите граждани\", заяви на свой ред сенаторът от Републиканската партия Джон Маккейн. „Докато Путин плаща сериозни суми за действията си, тези атаки срещу нашата демокрация само ще се увеличават\", увери Маккейн. \r\n***  Сенатът в САЩ одобри забавянето на доставките на изтребителите F-35 за Турция, съобщава вестник  Daily Sabah , като пояснява, че решението е утвърдено с 87 гласа „за“ и 10 „против“.  \r\nРешението ще влезе в сила, след като бъде одобрено от държавния глава САЩ Доналд Тръмп. Предвид задържането в Турция на пастор Андрю Брънсън и санкциите, наложени от Вашингтон на Анкара, се очаква американският президент да даде съгласието си.  \r\nРешението за самолетите F-35 бе обявено няколко часа, след като Министерството на финансите на САЩ наложи санкции на турския министър на правосъдието Абдулхамир Гюл и вътрешния министър Сюлейман Солу заради случая с Брънсън. \r\nТурската отбранителна индустрия играе активна роля в производството на петото поколение F-35 изтребители и първите два самолета от одобрените 30 бяха предадени на Анкара миналия месец. \r\nСенатът на САЩ по-рано се опита да забрани продажбата на самолети F-35 Joint Strike на Турция, аргументирайки предложението със сделката между Москва и Анкара за доставките на С-400 „Триумф“.  \r\nцитирайки закупуването на системата за въздушна отбрана S-400 от Русия и задържането на граждани на САЩ като причини. \r\nПрезидентският говорител Ибрахим Калин заяви във вторник във връзка със сътрудничеството със САЩ във връзка с изтребители F-35, че това е \"многонационален проект\". \r\n„Турция ще предприеме правни действия, ако има действия за предотвратяване на доставките\", предупреди по-рано тази седмица Ибрахим Калън, говорител на турския президент. Той увери, че Турция има алтернативи и не е страна, която лесно може да бъде игнорирана. \r\n***  Администрацията на американския президент Доналд Тръмп обяви план за премахване на стандартите за горивна ефективност, въведени от неговия предшественик Барак Обама в т.нар. „Зелен план“, предава  AFP . \r\nСтрогите стандарти, въведени от Обама, „вече не са подходящи и разумни“, се казва в предложението от Агенцията за опазване на околната среда и Националната администрация по безопасност на движението по пътищата. Двете агенции са отворени публични дебати и ще организират изслушвания относно промените в правилата, преди да бъдат отменени.  \r\nПлановете на Вашингтон вещаят борба с Калифорния и други щати, които подкрепят по-агресивната политика в областта на околната среда, отбелязва агенцията. \r\n***  Противниците на референдума, на който гражданите на югозападната ни съседка ще се произнесат за договора с Гърция за името, призоваха за обединение, предава   „Глас на Америка“ . \r\n„Антикампанията“ включва събиране на подписи за провеждането на „отечествен референдум“, призиви за бойкот и дилеми около гласовете на диаспората, отбелязват от редакцията на медията. \r\n„Отечественият референдум е пряк отговор на споразумението, подписано от външните министри на Македония и Гърция на 17 юни 2018 г. в село Нивици, Гърция, когато бяха нанесени  неоценими щети на македонския народ, и с което се заличава всичко, за което македонския народ се е борил през вековете: родината, език и идентичност, култура и история\", се казва в призива на „Млади за Македония\". \r\nОрганизацията, която се представя като младежка, обявява своя инициатива за събиране на подписи за т.нар. отечествена референдум - за защита на конституционното име и срещу споразумението с Гърция. „Млади за Македония\" призовават за бойкот на - според тях, „незаконния референдум, обявен от правителството, за да се гарантира липсата на ценз за същия\". \r\n„Младите за Македония\" обявяват и борба за защита на „трите мaкедoнски червени линии: иметo, езика и идентитетoт\" и гарантирането на „оцеляването на Македония\". От организацията се надяват да съберат 150 хил. подписа на гражданите на Македония, за да обявяват „референдум за защита на Република Македония\". \r\n***  Броят на мигрантите, пристигащи в Гърция от територията на Турция продължава да се увеличава, отбелязва електронното издание на гръцкия вестник  Kathimerini . \r\nПрез първата половина на 2018 г. след пресичане на турско-гръцката граница при река Марица в южната ни съседка са пристигнали повече от 10 хил. мигранти, показват данни на неправителствената организация „Лекари без граници“. Броят им е по-висок в сравнение с регистрираните за цялата минала година. \r\nПочти един милион мигранти са преминали от Турция към гръцките острови през 2015 г., но този път бе затворен, след като Европейският съюз  и Анкара постигнаха споразумение за бежанците. \r\n***  Великобритания, която през август пое председателството на Съвета за сигурност на ООН, не включи Косово в дневния ред на органа, предава белградското радио  B92 .  \r\nВъпреки това Обединеното кралство ще продължи да води консултации за постигане на споразумение, тъй като Русия и Китай твърдо настояват срещата на Съвета за сигурност на ООН за Косово да се проведе именно през август. \r\nИнформацията бе потвърдена от министъра на външните работи на Сърбия Ивица Дачич. „Те не го включиха (Косово – бел.р.) в дневния ред, но казаха, че ще продължат консултациите с цел постигане на споразумение, защото Русия и Китай твърдо настояват сесията за Косово да се проведе през август\", поясни първият дипломат на Белград. \r\nСъгласно думите му, изключването на Косово от дневния ред на Съвета за сигурност на ООН е истински прецедент. Дачич бе категоричен, че няма основателни причини за подобно решение, като допълни, че никой не може да зачерква темата от дневния ред на работата на ключовия орган. \r\nПред местни медии Дачич коментира, че „ако Великобритания не иска това, страните, които не са признали Косово, ще го включат в дневния ред\".  \r\nРъководителят на сръбската дипломация отбеляза, че за първи път от 10 години една единствена държава решава самостоятелно да не включви темата за Косово в дневния ред на Съвета за сигурност. „Бяха проведени дълги, сложни и трудни консултации в рамките на Съвета за сигурност, беше поканена делегация от Сърбия, но Обединеното кралство просто не иска този въпрос да бъде обсъден в органа\", продължи Дачич. \r\nСпоред него Великобритания се стреми темата за Косово да бъде обсъждана в рамките на затворени заседания - без присъствието на представители на Прищина и Белград. Лондон също ще настоява тези сесии да се провеждат два пъти годишно, тъй като ситуацията в Косово е спокойна и няма нужда да бъде обсъждана по-често.  \r\nОт друга страна Дачич заяви, че Русия и Китай твърдо подкрепят включването на темата в заседанията, защото все още няма постигнато споразумение. „За да избегнат гласуването и създаването дълбоки разделения в Съвета, бе постигнато съгласие консултациите по тази тема да продължат през следващите дни със заинтересованите страни, с желанието да постигне споразумение за по-нататъшната работа\", заяви Дачич и изрази очакването си, че позицията на Сърбия ще бъде взета под внимание. \r\nТой подчерта, че остава неясно защо Великобритания настоява да изключи Косово от дневния ред на заседанията на Съвета за сигурност, особено – съгласно думите му, след като непрекъснато повтарят, че искат добри отношения със Сърбия. \r\n***", "date": "2018.08.02", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/08/02/2552530/blagoevgrad-nyama-naneseni-shteti-ot-zemetresenieto-v-rayona-na-bansko.html", "text": "Няма нанесени щети от земетресението в района на Банско. Това съобщи за  Радио \"Фокус\" - Пирин  директорът на РД ПБЗН - Благоевград инж. Георги Пармаков. Трусът е бил усетен още в Разлог и Гоце Делчев. Няма паника сред населението. \r\nЛивия НИНОВА", "date": "2018.08.02", "title": "Благоевград: Няма нанесени щети от земетресението в района на Банско"}
{"url": "http://www.focus-news.net/news/2018/08/02/2552526/makedonskiyat-premier-zoran-zaev-chestvame-i-parvata-godishnina-ot-podpisvaneto-na-dogovora-za-dobrosasedstvo-kogato-nadminahme-razlikite-i-pokazahme-visoka-istoricheska-otgovornost.html", "text": "Днес честваме и първата годишнина от подписването на Договора за добросъседство с България. Това каза премиерът на Македония Зоран Заев на тържественото отбелязване на 115-ата годишнина от избухването на Илинденско-Преображенското въстание в Благоевград, предаде репортер на  Радио „Фокус“- Пирин . „На тази историческа дата надминахме разликите. Определихме договора като точка за общото ни бъдеще. Няма по-голяма символика от това, младите македонци и българи показаха висока историческа отговорност“, обяви македонският премиер. „Изпращаме силно послание към региона и към света, че така се гради приятелство и добросъседство, така се развива сътрудничество, така се мисли за националния, регионалния и общия мир, така се осигурява стабилност“, коментира Зоран Заев. „Сграбчихме момента, който отвори перспективи, значими за двустранните ни отношения, за европейската интеграция на Македония и за стабилността и просперитета на целия ни регион“, посочи той. „Днес тук пред паметника на великана и революционер Гоце Делчев, който преди повече от един век знаеше, че ще утрешната зора ще дойде и за нас, сред сегашните и бъдещите поколения отбелязваме 115 години от Илинденско-Преображенското въстание. Изразявам силна благодарност към България, че мога да бъда част от тази светиня“, каза още Зоран Заев.", "date": "2018.08.02", "title": "Македонският премиер Зоран Заев: Честваме и първата годишнина от подписването на Договора за добросъседство, когато надминахме разликите и показахме висока историческа отговорност"}
{"url": "http://www.focus-news.net/news/2018/08/02/2552531/kyustendil-nyama-danni-sluchiloto-se-zemetresenie-s-epitsentar-v-rayona-na-bansko-da-e-useteno-na-teritoriyata-na-oblastta.html", "text": "Няма данни случилото се земетресение с епицентър в района на Банско да е усетено на територията на област Кюстендил. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. В оперативния дежурен, както и на спешни я телефон 112 не са постъпвали сигнали от страна на граждани и представители на институции за усетено земетресение, щети и паника. „Фокус”  припомня, че земетресение с приблизителен магнитуд 4 по скалата на Рихтер е регистрирано в района на Банско. По данни на Института по Сеизмология при БАН трусът е станал в 17.17 часа в района югоизточно от град Банско, на 130 км южно от София.", "date": "2018.08.02", "title": "Кюстендил: Няма данни случилото се земетресение с епицентър в района на Банско да е усетено на територията на областта"}
{"url": "http://www.focus-news.net/news/2018/08/02/2552536/predstoyashti-sabitiya-v-stranata-za-3-avgust-agentsiya-fokus.html", "text": "*** \r\nОт 12.00 часа край село Лозенец, област Ямбол, министър Теменужка Петкова ще открие модернизирания транзитен газопровод за Турция. На събитието ще присъстват изпълнителният директор на „Булгартрансгаз“ ЕАД Владимир Малинов, представители на изпълнителя „Главболгарстрой“ ЕАД и други. За участие са поканени и министър-председателят на Република България Бойко Борисов, както и министърът на енергетиката и природните ресурси на Република Турция Фатих Дьонмез. \r\n*** \r\nВ 11.00 часа кметът на София Йорданка Фандъкова ще посети разкопките на площад „Света Неделя“ ,за да се запознае с работата на археолозите. В проверката ще вземе участие  зам.-кметът Тодор Чобанов.   \r\n*** \r\nВ 17.30 часа в Градската библиотека \"Паисий Хилендарски\" ще се състои концертът \"От Русия и любов...\" с любими популярни песни от Русия и България.  \r\n*** \r\nОт 10.00 часа пред сградата на Община Варна жителите на село Константиново организират мирен протест срещу неизпълнените ангажименти от страна на Община Варна. Жителите настояват за укрепване на изровеното след наводнението от 2016 година отводнително дере на селото, изграждане и възстановяване на неремонтираната от години и напълно разбита след наводнението инфраструктура – улици и мостове, както и за изграждане на мръсна канализация в селото. \r\n*** \r\nОт 10.00 часа на автогара „Варна“ ще се проведе информационна кампания „Вашите права“. \r\n***  \r\nОт 11.00 часа в пресклуба на БТА ще се състои пресконференция на партия \"Български социалдемократи\". Ще присъстват председателят на партията Александра Христова, секретарят на партията Георги Анастасов и областният председател Петър Пацев.  \r\n***  \r\nОт 21.00 часа на сцената на „Арт лято“ до ХГ „Борис Денев“ ще се състои концерт на ВИГ „Веселие“.   \r\n***  \r\nОт 21.00 часа на Сцената на Крепост Царевец като част от програмата на Третия сезон на българските оперни театри „Сцена на вековете“ ще бъде представена операта „Луд гидия“ по музика на Парашкев Хаджиев, в изпълнение на Държавна опера – Русе.  \r\n*** \r\nОт 23.30 часа на площад „Цар Асен I“ ще се състои аудио-визуален спектакъл „Царевград Търнов – звук и светлина“. \r\n*** \r\nОт 21.00 часа на площад „Бдинци“ кметът на община Видин Огнян Ценков ще открие предстоящите събития от Летни вечери на операта и балета „Баба Вида“. \r\n*** \r\nОт 10.00 часа в детски отдел на РБ „Христо Ботев“ – Враца ще се състои работилница „Приказни игри“.  \r\n*** \r\nОт 11.00 часа в Заседателна зала на Общинска администрация ще се състои встъпителна пресконференция по проекта за създаване на общинско социално предприятие „Благоустройство и озеленяване“.  \r\n*** \r\nВ 09.00 часа пред ХГ „Христо Градечлиев\" официално ще бъде открито Държавно първенство за настолни корабни модели секция „С“. Първенството ще продължи до 5 август.  \r\n*** \r\nОт  11.00 часа на площад „Велбъжд” ще се проведе кампания за анонимно  изследване на желаещите  за носителство на ХИВ, консултиране и предоставяне на здравно-образователни материали и презервативи; изследване на количеството на въглеродния окис в издишания въздух на пушачите.  \r\n*** \r\nВ 18.00 часа в храм „Св. преп. Петка“ Пловдивският митрополит Николай ще отслужи Молебен канон на Пресвета Богородица.  \r\n*** \r\nВ 20.00 часа на Античния театър ще се състои гала-концерт и церемония по официално закриване на 14-тото издание на Международния фолклорен фестивал. \r\n*** \r\nВ 18.00 часа в храм „Св. преп. Петка” пловдивският митрополит Николай ще отслужи Молебен канон на Пресвета Богородица. \r\n*** \r\nОт 10.00 до 12.00 часа в къща музей „Гео Милев“  ще се проведат литературни занимания за деца от 5 до 9 години.  \r\n*** \r\nОт 10.00 до 12.30 часа в детски отдел на библиотека „Родина“, ул. „Българско опълчение“ 69, ще се проведат групови занимания с деца от 0 до 6 години и техните родители. \r\n*** \r\nОт 20.00 часа в парк „Пети октомври“ ще се проведе музикален фестивал „Под звездите“.  \r\n***  \r\nОт 10.00 часа в Детския отдел на Градската библиотека деца ще рисуват по прочетена книга и подредят изложба.  \r\n***  \r\nОт 20.30 часа в Летния театър като част от програмата на Националния фолклорен фестивал ще се състои концерт на формация солисти „Мистерия на българските гласове“.  \r\n*** \r\nОт 10.00 часа на площадката на подзона А в Индустриалния парк ще бъде направена първа копка на новата подзона С.", "date": "2018.08.02", "title": "Предстоящи събития в страната за 3 август (Агенция „Фокус“)"}
{"url": "http://www.focus-news.net/news/2018/08/02/2552534/premierat-boyko-borisov-s-makedoniya-napravihme-taka-che-vmesto-da-sporim-zaedno-chestvame-geroite-si.html", "text": "С Македония направихме така, че вместо спорове и бой заедно се радваме и честваме героите си, които не са се делили. Това каза министър-председателят Бойко Борисов на официалната церемония от честването на годишнината от Илинденско-Преображенското въстание, предаде репортер на  Радио „Фокус“  -  Пирин.   „Успяхме да направим така, че вместо спорове и бой заедно се радваме и честваме героите. Те тогава не са се делели. Били са се рамо до рамо и заедно са загинали“, каза премиерът.  \r\nПо думите му това, че на церемонията по повод Илинденско-Преображенското въстание има македонски и български знамена дава пример в Европа. Борисов посочи, че благодарение на положените от всички усилия по време на българското председателство темата за Западните Балкани е била поставена и не слиза от европейския дневен ред. \r\nТой отчете, че страната ни е провела най-тежките преговори по време на Българското председателство. По думите му от Балканите се прави проспериращ регион. „Да отдадем почест на тези, които са си дали живота за това да сме днес тук. С цялото си уважение към всички вас. Бог напред и ние с него“, каза на присъстващите на церемонията.  \r\nЛивия НИНОВА", "date": "2018.08.02", "title": "Премиерът Бойко Борисов: С Македония направихме така, че вместо да спорим, заедно честваме героите си"}
{"url": "http://www.focus-news.net/news/2018/08/02/2552533/makedonskiyat-premier-zoran-zaev-podadenata-raka-ot-balgariya-doyde-v-nay-znachimiya-moment-za-nas.html", "text": "Македония и България си подадоха ръка, за да развиват отношенията си. Подадената ръка от България дойде в най-значимия момент за Македония. Това каза премиерът на Македония Зоран Заев на тържественото отбелязване на 115-ата годишнина от избухването на Илинденско-Преображенското въстание в Благоевград, предаде репортер на  Радио „Фокус“- Пирин . „Паралелно с решаването на политическата криза в Македония, имахме силна и важна дипломатическа година. Подкрепата на България и на премиера Борисов беше изключителна и от изключителна важност за Македония. Това е силна подкрепа на истински приятел“, обяви той. „С България поставихме историята и миналото като твърди основи, с които започнахме да градим европейската и евроатлантическа интеграция на страните ни, народите ни и на целия регион“, заяви Зоран Заев. „Днес се покланяме пред загиналите за свободно бъдеще и с чиста съвест можем да кажем, че и нашите поколения минаха през предизвикателствата и се бореха за права, за свобода и за човешки живот“, каза още македонският премиер. \r\nЛивия НИНОВА", "date": "2018.08.02", "title": "Македонският премиер Зоран Заев: Подадената ръка от България дойде в най-значимия момент за нас"}
{"url": "http://www.focus-news.net/news/2018/08/02/2552537/premierat-boyko-borisov-dogovorat-za-dobrosasedstvo-i-pregovorite-za-imeto-s-gartsiya-dadoha-na-makedoniya-data-za-pregovori-za-es-i-pokana-za-nato.html", "text": "Договорът ни за добросъседство с Македония и преговорите за името й с Гърция дадоха на съседката ни дата за преговори за ЕС и покана за НАТО. Това каза министър-председателят Бойко Борисов на официалната церемония по време на честването на Илинденско-Преображенското въстание, предаде репортер на  Радио „Фокус“  -  Пирин.   „Уважаеми благоевградчани, военнослужещи, гвардейци, гости, приятели, колеги - поколения политици проявяваха желание, упоритост - не успяваха“, каза Борисов, като припомни, че миналата година българското и македонското правителство са успели да подпишат Договора за добросъседство между двете държави. „Не вярвахме и ние, че ще успеем, но проявихме храброст и го подписахме. Нещо, което обикновено пораждаше бой. Не спор – бой. Заедно с колегата Заев и неговия кабинет миналата година отидохме в Скопие на гроба на нашия светец и герой Гоце Делчев. Сега Зоран Заев с неговите колеги е тук да се поклони и да сложим венците пред паметника му. Заедно бяхме на 24 май в Рим. Почетохме заедно светите ни братя апостоли Кирил и Методий. Положихме огромна, макар и тиха дипломация“, каза премиерът. Той поздрави гръцкия премиер Алексис Ципрас и македонския си колега Зоран Заев, че един десетилетен спор за името на Македония е преодолян. „И се надяваме да завърши“, коментира Борисов. \r\nЛивия НИНОВА", "date": "2018.08.02", "title": "Премиерът Бойко Борисов: Договорът за добросъседство и преговорите за името с Гърция дадоха на Македония дата за преговори за ЕС и покана за НАТО"}
{"url": "http://www.focus-news.net/news/2018/08/02/2552544/sofiya-obvinyaemi-za-umishleno-ubiystvo-v-gr-slivnitsa-ostavat-v-aresta.html", "text": "Обвиняеми за умишлено убийство в гр. Сливница остават в ареста, съобщиха от пресцентъра на  Апелативна прокуратура - София . Под наблюдението на Окръжна прокуратура – София се води разследване за извършено умишлено убийство в гр. Сливница. В качеството на обвиняеми по досъдебното производство са привлечени П.М. и непълнолетният М.М.  \r\nОколо 22:30 ч. на 29 юли 2018г., на ул. „Цар Симеон Велики“ в гр. Сливница обвиняемите умишлено умъртвили Г.Г.  \r\nДнес наблюдаващият делото прокурор е депозирал в Софийски окръжен съд искане за вземане на мярка за неотклонение „задържане под стража“ по отношение на двамата обвиняеми, което съдът е уважил.  \r\nРазследването по делото продължава.", "date": "2018.08.02", "title": "София: Обвиняеми за умишлено убийство в гр. Сливница остават в ареста"}
{"url": "http://www.focus-news.net/news/2018/08/02/2552539/kanal-5-makedoniya-chestvaneto-na-ilinden-v-makedoniya-neofitsialen-start-na-kampaniyata-za-referenduma.html", "text": "Честването на Илинден в Македония се превърна в неофициален старт на кампанията за насрочения за 30 септември референдум, на който гражданите на страната ще се произнесат за договора с Гърция за името, отбелязва скопската телевизия  „Телма“ . \r\nОт Пелинце министър-председателят Зоран Заев призова за масово участие в гласуването. На 30 септември македонците избират своето бъдеще, подчерта премиерът. \r\n„Държавнотворните народи разпознават такива моменти и поемат отговорността да решат. В такива важни моменти не се стои у дома, не се мълчи, не се оставя другите да решат. Шансът трябва да се сграбчи, историята помни тези, които се надигат и дават сила на гласа си. Те са тези, които пишат история. Историята ги помни. Да покажем на 30 септември, че сме народ, който познава историята, народ, който си е взел поука от историята, народ, който няма да повтаря своите травми. Бъдещето е правилният избор. Всеки от нас е длъжен да поеме отговорност за нашето бъдеще. Призовавам Ви да докажете, че никой не може да се колебае. Излезте и изберете. Гласът на народа е окончателен. Убеден съм, че македонците и всички граждани на родината ще изберат пътя напред. Оставаме силни и никой не може да ни спре. Македония ще успее. Достатъчно бе заробена в престъпност и и политическа мафия“, бяха думите, с които Заев се обърна към събралите се за честването на Илинден.  \r\nОт стружкото село Ташмарунища опозиционният лидер Християн Мицкоски припомни делата на илинденците за свободна Македония, повтори, че споразумението с Гърция е капитулация и разкритикува управляващите. Но така и не поясни дали ВМРО-ДПМНЕ ще бойкотира референдума, въпреки че изрази увереност, че гражданите на Македония ще кажат „голямо не“. \r\n„Гледаме как премиера и тези около него силно се биеха в гърдите, че са били за Европейския съюз, а всички останали, които не одобряваме тяхната капитулация, не сме за ЕС. Ако не знаехме с кого си имаме работа, можеше и някой да им повярва, но биенето в гърдите за ЕС свършат, когато се появи някой търг за здравеопазването, за държавна помощ за фирмата на вицепремиера, или за компаниите на техните кумове. Или когато вицепремиерът – така, заради добро настроение, замине да обядва с държавен хеликоптер, докато в болниците липсват инкубатори за новородени, линейки, и когато полицаи и войници пеша осигуряват терена, защото превозни средства няма. ЕС не зачита такива политици. И затова колкото повече се бият в гърдите за „да“, толкова повече хора в Македония ще кажат голямото „не“!“, изрази увереност председателят на ВМРО-ДПМНЕ.   \r\nМицоски подчерта, че истинското единство трябва да започне със защита на държавните и националните интереси на страната.  Тереза Герова", "date": "2018.08.02", "title": "„Канал 5“ (Македония): Честването на Илинден в Македония– неофициален старт на кампанията за референдума"}
{"url": "http://www.focus-news.net/news/2018/08/02/2552546/sport-angliya-shte-se-kandidatira-za-domakin-na-mondial-2030.html", "text": "Англия ще се кандидатира за домакин на Световното първенство през 2030 година, съобщава \"Скай Спортс\". Страната вече веднъж е организирала Мондиал. Това се случи през 1966 година, когато спечели и единствената си титла. За последно англичаните приеха голям футболен форум през 1996 година, когато на Острова се игра Европейския шампионат, който бе спечелен от Германия. \r\nВенцислав ДРАГОМАНОВ", "date": "2018.08.02", "title": "Спорт: Англия ще се кандидатира за домакин на Мондиал 2030"}
{"url": "http://www.focus-news.net/news/2018/08/02/2552535/korneliya-ninova-bsp-dovchera-tsetska-tsacheva-tsveta-karayancheva-i-ekaterina-zaharieva-davaha-milo-i-drago-za-dzhendarskata-konventsiya-dnes-malchat-oglushitelno-za-dostoynstvoto-na-zhenite.html", "text": "Довчера Цецка Цачева, Цвета Караянчева и Екатерина Захариева даваха мило и драго за джендърската конвенция, днес мълчат оглушително за достойнството на жените. Това написа лидерът на БСП Корнелия Нинова в профила си във  \"Фейсбук\"  във връзка с постъпването на бившия кмет на \"Младост\" Десислава Иванчева в болница, окована в белезници.  \r\n\"Имам въпрос. Ще го задам не като Председател на БСП към няколко овластени персони, а като жена към жена. Г-жо Цачева, г-жо Захариева, г-жо Караянчева, вие сте най-гласовитите защитнички на Истанбулската конвенция и на правата и достойнството на жените. Всички, които сме против нея, сме “тъмни сили\", според Вашите думи. Питам ви, никоя от вас - светлите сили, ли не забеляза, че властта показно докарва една жена в болница с вериги на краката? Довчера давахте мило и драго за джендърската конвенция, днес мълчите оглушително за достойнството на жените\", пише Нинова.", "date": "2018.08.02", "title": "Корнелия Нинова, БСП: Довчера Цецка Цачева, Цвета Караянчева и Екатерина Захариева даваха мило и драго за джендърската конвенция, днес мълчат оглушително за достойнството на жените"}
{"url": "http://www.focus-news.net/news/2018/08/02/2552543/makedonskiyat-premier-zoran-zaev-bez-podkrepata-na-balgariya-nyamashe-da-ima-dogovor-s-gartsiya-data-za-pregovori-za-prisaedinyavane-kam-es-i-pokana-za-nato.html", "text": "Изключително съм доволен, че днес съм в Благоевград и искам да засвидетелствам почитта си към това, че миналата година заедно с премиера на Република България - Бойко Борисов се поклонихме заедно пред гроба на Гоце Делчев в Скопие. Това каза пред журналисти в Благоевград македонският премиер Зоран Заев, предаде репортер на  Радио „Фокус“ – Пирин . По думите му Борисов е първият премиер, с който заедно честват въстанието в Скопие. „Аз като премиер на Македония  \r\n имам възможността да бъда в Благоевград, за да засвидетелстваме почитта си пред паметника на Гоце Делчев по повод Илинденското въстание. Доволен съм, че вече се навърши една година от подписването на Договора за приятелство и заедно честваме нашата история и минало. Това е добра основа - да градим добрите отношения между двете страни и гражданите на двете държави“, каза още Заев. Той изрази увереност, че заедно с българското правителство правят само добри работи, които ще бъдат в полза на следващите поколения. „Без Договора, който постигнахме с България, нямаше да бъде възможно нито да постигнем договора с Гърция, нито да получим дата за преговори за присъединяването ни към Европейският съюз. Ние сме кандидат от 2005 година, имаме безусловни препоръки от 2009 година, а скоро получихме и дата за започването на преговорите. Същевременно преди няколко седмици получихме покана за присъединяването ни към НАТО. Всичко това нямаше да бъде възможно без подкрепата на Р България, премиерът Борисов и правителството“, подчерта Заев. Той добави, че България и Македония са показали как се гради приятелство пред целия регион, как се прави добро за всички поколения, които ще дойдат след нас. „Мисля, че пратихме и добри послания към цяла Европа, че Балканите вече не са „буре с барут“, че Балканите са място, съставна част от Европа и Европейският съюз, в което има приятелство, има европейски маниери и мислене. И нашето място е част от Европейския съюз. Днес изпращаме позитивни послания от името на двете страни“, допълни Заев.  \r\nЛивия НИНОВА", "date": "2018.08.02", "title": "Македонският премиер Зоран Заев: Без подкрепата на България нямаше да има договор с Гърция, дата за преговори за присъединяване към ЕС и покана за НАТО"}
{"url": "http://www.focus-news.net/news/2018/08/02/2552540/priklyuchi-savmestnoto-otbelyazvane-na-115-ata-godishnina-ot-ilindensko-preobrazhenskoto-vastanie-mezhdu-balgariya-i-makedoniya-v-blagoevgrad.html", "text": "Приключи съвместното отбелязване на 115-ата годишнина от Илинденско – Преображенското въстание между България и Македония в Благоевград, предаде репортер на  Радио „Фокус“ – Пирин.  Премиерите на двете страни Бойко Борисов и Зоран Заев заедно положиха венци пред паметника на Гоце Делчев, който се намира на площад „Македония“ в Благоевград. Своята признателност засвидетелстваха още кметът на Благоевград д-р Атанас Камбитов, областният управител Бисер Михайлов, народните представители от областта, евродепутати, председателят на ОбС – Благоевград Радослав Тасков и десетки граждани. По-късно двамата премиери дадоха и брифинг пред журналисти.  \r\nЛивия НИНОВА", "date": "2018.08.02", "title": "Приключи съвместното отбелязване на 115-ата годишнина от Илинденско – Преображенското въстание между България и Македония в Благоевград"}
{"url": "http://www.focus-news.net/news/2018/08/02/2552538/sofiya-ostaviha-v-aresta-uchenika-namushkal-svoy-vrastnik-v-kv-nadezhda.html", "text": "Оставиха в ареста ученика, намушкал свой връстник в столичния кв. „Надежда“. Това съобщиха от пресцентъра на  Апелативна прокуратура - София  . Днес състав на Софийския апелативен съд е потвърдил мярка за неотклонение „задържане под стража“ спрямо непълнолетния Д.Б., обвинен в опит за убийство. Престъпното деяние е било извършено от него на 26 юли 2018 г. в жилищен блок в кв. „Надежда“ в столицата. Обвиняемият нанесъл няколко удара с нож на 16-годишен ученик. След нападението пострадалият бил транспортиран в болнично заведение с прободни рани, където бил подложен на оперативно лечение.  \r\nС постановление на прокурор в Софийска градска прокуратура Д.Б. е бил задържан за срок до 72 часа, а впоследствие спрямо него е била определена мярка за неотклонение „задържане под стража“.  \r\nВ днешното съдебно заседание съдът е оставил без уважение жалбата на защитата на Д.Б., като приел доводите на прокурора от Апелативна прокуратура – София, че обвиняемият има опасност да се укрие или да извърши друго престъпление. Престъпното деяние, в което е обвинен е с висока обществена опасност.  \r\nРазследването по делото продължава под надзора на Софийска градска прокуратура.", "date": "2018.08.02", "title": "София: Оставиха в ареста ученика, намушкал свой връстник в кв. „Надежда“"}
{"url": "http://www.focus-news.net/news/2018/08/02/2552542/krasimir-daskalov-kmet-na-devin-zapazvame-chastichnoto-bedstveno-polozhenie-v-obshtinata-veroyatno-utre-sutrinta-shte-bade-otmeneno.html", "text": "Запазваме частичното бедствено положение в общината, вероятно утре сутринта ще бъде отменено. Това каза за  Агенция „Фокус“  кметът на Община Девин Красимир Даскалов. „На този етап няма да го отменяме. Запазваме го, вероятно до утре сутринта“, каза Даскалов. Той поясни, че се прави оглед на пострадалите участъци от пътната мрежа и селата.  \r\nКметът допълни, че в село Михалково има съборена беседка и чешма, а по пътя за Чуруково има пропаднали участъци. „След Чуруково посока Лилково пътят е непроходим. В село Осиково вече пътят е отворен за леки автомобили“, коментира кметът и уточни, че има на някои места пропадания по пътя. По думите му там все още има наводнени къщи.  \r\nЧастичното бедствено положение бе обявено на 1 август 2018 г. за районите на селата Михалково, Чуруково и Осиково.  \r\nДеница КИТАНОВА", "date": "2018.08.02", "title": "Красимир Даскалов, кмет на Девин: Запазваме частичното бедствено положение в общината, вероятно утре сутринта ще бъде отменено"}
{"url": "http://www.focus-news.net/news/2018/08/02/2552548/ria-novosti-zhan-klod-yunker-tvardi-che-es-e-namalil-zavisimostta-si-ot-ruski-gaz-no-ot-gazprom-tvardyat-drugo.html", "text": "Европейският съюз е намалил зависимостта си от доставките на руски природен газ. Това твърди председателят на Европейската комисия Жан-Клод Юнкер, коментирайки срещата му в Белия дом с американския президент Доналд Тръмп, предава  РИА Новости . \r\n„Зависимостта от Русия е намалена“, увери люксембургския политик. \r\nАгенцията припомня, че срещата между Юнкер и Тръмп се състоя на 25 юли, а в рамките й бе договорено Брюксел да увеличи вноса си на втечнен природен газ (ВПГ) от САЩ, а също и строителството на терминали в Европа.  Позовавайки се на публикации в други медии, РИА Новости привежда информация, съгласно която решението за закупуване на ВПГ от САЩ е взето в рамките на срещата на върха ЕС-Западни Балкани в София. В декларацията след форума бе подчертано, че приоритет в сътрудничеството между ЕС и страните от региона по въпроса за енергийната сигурност ще бъде енергийната ефективност и трансграничното обединяване на енергийните системи, диверсификация на източниците и пътищата за доставки на енергийни суровини. \r\nРИА Новости напомня, че в края на юни директорът на „Газпром“ Алексей Милер увери, че през настоящата година компанията може да достигне максимален обем на износа за Европа – 205,3 млрд. куб.м.  \r\nТова не е първият път, в който Брюксел открито заявява, че иска да намали зависимостта си от „Газпром“, но в действителност в последните години тя само се увеличава: икономически по-целесъобразно е да се купува руски газ, твърдят експерти. Тереза Герова", "date": "2018.08.02", "title": "РИА Новости: Жан-Клод Юнкер твърди, че ЕС е намалил зависимостта си от руски газ, но от „Газпром“ твърдят друго"}
{"url": "http://www.focus-news.net/news/2018/08/02/2552549/plovdiv-konteyneri-za-bitovi-otpadatsi-v-kv-zapad-v-asenovgrad-sa-premesteni-zaradi-osashtestvyavane-na-stroitelno-remontni-deynosti.html", "text": "Преместени са контейнери за битови отпадъци в кв. „Запад“ в Асеновград заради осъществяване на строително-ремонтни дейности по проект „Градска среда-благоустрояване на открити публични пространства в град Асеновград”. Това съобщиха за  Радио „Фокус“ – Пловдив  от отдел „Връзки с обществеността“ на Общината. Контейнерите от бл. 110А и бл. 100 са преместени на ул. „Стоян Джансъзов” и ул. Лозница” до приключване на проекта. Призовават се жителите на квартала да се насочат към новите места за изхвърляне на отпадъци. След приключване на дейностите по проекта, съдовете за смет ще бъдат върнати на първоначалните им места, съобщават още от Общината.", "date": "2018.08.02", "title": "Пловдив: Контейнери за битови отпадъци в кв. „Запад“ в Асеновград са преместени заради осъществяване на строително-ремонтни дейности"}
{"url": "http://www.focus-news.net/news/2018/08/02/2552550/republika-makedoniya-trima-dushi-sa-zaginali-pri-eksploziya-vav-vets-v-bosna-i-hertsegovina.html", "text": "Трима души са загинали при експлозия във водноелектрическа централа край разположения на река Уха град Бихач, Северозападна Босна и Херцеговина, съобщава македонското електронно издание  „Република“ . \r\nИнцидентът се е случил около 13:20 часа местно време (14:20 часа българско време). По данни на местни медии експлозията е причинена от изтичане на газ. „При огледа на терена бе достигнато до извода, че изтичането на газ е настъпило в съоръжението, където служителите вероятно са извършвали ремонтни дейности“, поясниха от полицията. \r\nЕдин човек е в критично състояние. Не се привеждат данни за това дали пострадали. Тереза Герова", "date": "2018.08.02", "title": "„Република“ (Македония): Трима души са загинали при експлозия във ВЕЦ в Босна и Херцеговина"}
{"url": "http://www.focus-news.net/news/2018/08/02/2552552/haskovo-115-godini-ot-izbuhvaneto-na-ilindensko-preobrazhenskoto-vastanie-byaha-otbelyazani-v-grada.html", "text": "115 години от избухването на Илинденско-Преображенското въстание бяха отбелязани в Хасково с ритуал по поднасяне на венци и цветя пред паметника на Незнайния воин на площад „Свобода“, съобщиха от пресцентъра на  Община Хасково . В церемонията участваха духов оркестър към Община Хасково и военни от Хасковския гарнизон. Пред паметта на героите се поклониха представители на местната власт, политически и родолюбиви организации, граждани.  \r\nВ словото си кметът на община Хасково Добри Беливанов припомни историческите факти около въстанието и заяви, че Илинденско-Преображенското въстание е най-драматичният и героичен опит на българите от Македония и Тракия, останали под османско робство по силата на Ньойския договор, да извоюват свободата си. \"То е израз на общата Национална кауза обединяваща усилията и вярата на родолюбците от Странджа, Родопите, Рила и Осоговската планина. Поклон пред паметта на героите\", каза още кметът. \r\nПразничната програма продължи с изпълнения на оркестър „Орион“ и  Фолклорен клуб „Славяни“.", "date": "2018.08.02", "title": "Хасково: 115 години от избухването на Илинденско-Преображенското въстание бяха отбелязани в града"}
{"url": "http://www.focus-news.net/news/2018/08/02/2552551/blagoevgrad-vazstanoveno-e-dvizhenieto-po-pat-ii-19-simitli-razlog-v-rayona-na-s-mesta.html", "text": "Възстановено е движението по път II-19 Симитли-Разлог в района на с. Места. Това съобщиха от пресцентъра на  Агенция \"Пътна инфраструктура\" . Трафикът беше временно ограничен поради пътнотранспортно произшествие.", "date": "2018.08.02", "title": "Благоевград: Възстановено е движението по път II-19 Симитли-Разлог в района на с. Места"}
{"url": "http://www.focus-news.net/news/2018/08/02/2552547/tanya-petrova-gerb-psihicheskoto-nasilie-tryabva-da-se-kriminalizira-s-promeni-v-nakazatelniya-kodeks.html", "text": "През септември депутатите от групата на ГЕРБ в парламента ще предложат проект за законодателни промени, с които формите на психическо насилие да бъдат криминализирани, извършителите да могат да бъдат наказвани с лишаване от свобода до една година или с пробация. Това съобщи на извънреден брифинг във Варна депутатът от ГЕРБ и член и на Комисията по вътрешна сигурност и обществен ред Таня Петрова, предаде репортер на  Радио „Фокус“ – Варна . Друго предложение ще е, в случаите, когато престъплението е извършено в дома на жертвата или по хулигански и расистки подбуди, наказанието да е до 5 години затвор. Таня Петрова допълни, че досега в Наказателния кодекс е липсвала адекватна наказателно-правна закрила от възможните форми на психическо насилие. По думите й констатираните празноти в нормативната уредба ще бъдат отстранени с поправки в някои от текстовете, свързани с всички случаи на умишлено причиняване на средна или тежка телесна повреда. Предложенията се подготвят и във връзка със статистиката, която сочи, че голяма част от престъпленията се извършват от най-близкия, от интимния партньор на жертвата или от член на семейството й. Със законодателните промени ще се гарантира превенция за всички форми на насилие по отношение на жените, добави Таня Петрова. Тя коментира още, че самата Истанбулска конвенция подхожда твърде нетолерантно като не дава възможност на отделните държави да правят промени в законодателствата си. По думите на Петрова в този документ психическото насилие се определя като умишлено сериозно засягане на неприкосновеността на лицето чрез принуда или заплаха, а в Наказателния кодекс у нас то не е криминализирано. \r\nДиана СТОЕВА", "date": "2018.08.02", "title": "Таня Петрова, ГЕРБ: Психическото насилие трябва да се криминализира с промени в Наказателния кодекс"}
{"url": "http://www.focus-news.net/news/2018/08/02/2552545/nedyalko-slavov-oblasten-upravitel-na-smolyan-situatsiyata-v-oblastta-se-uspokoyava.html", "text": "Ситуацията в областта върви към успокояване. Това каза за  Агенция „Фокус“  областният управител на Смолян Недялко Славов във връзка с частичните бедствени положения в областта. По думите му в Девин има притеснение за множество наводнени къщи в село Осиково. „Радостното е, че успяхме да пуснем общинския път до там. Има вече достъп, макар и в по-тесен габарит на пътя. Наводнени са много къщи на хората в селото, но ситуацията върви към успокояване. Реките са много пълноводни, но няма излезли извън речните корита“, каза областният управител. „Имам очакване, че в Девин утре сутринта ще бъде отменено бедственото положение. В Забърдо то ще остане ден – два, тъй като там ще се изчака успокояване на ситуацията и евентуално да се пристъпи към разчистване на свлачището и пускане на движението в едната лента“, каза Славов. Той обърна внимание, че през днешния ден заедно със заместник-министъра на регионалното развитие и благоустройството Валентин Йовев, са обиколили критичните участъци, особено на свлачището край главния път Смолян – Мадан. „Притесненията бяха, че вчера беше възникнало ново срутване, но за щастие то може да бъде разчистено и да се продължи с аварийно-укрепителните дейности. 15 септември е срокът, в който искаме да пуснем републиканския път“, допълни Славов.  \r\nДеница КИТАНОВА", "date": "2018.08.02", "title": "Недялко Славов, областен управител на Смолян: Ситуацията в областта се успокоява"}
{"url": "http://www.focus-news.net/news/2018/08/02/2552541/kathimerini-gratskite-vlasti-arestuvaha-osaden-za-umishlen-palezh.html", "text": "Полицията в северния гръцки град Пела арестува 44-годишне мъж, осъждан по-рано тази година за умишлен палеж, съобщава електронното издание на гръцкия вестник  Kathimerini . \r\nОт редакцията поясняват, че мъжът е получил присъда за две години лишаване от свобода, след като е бил признат за виновен по обвинения, свързани с палежи. Уточнява се, че той е предизвикал пожар в Едеса, след като е запалил огън в село Промахон (Драготин)  през 2013 г. В резултат от действията му са били изпепелени 0,2 хектара земя. \r\nНе се съобщава допълнителна информация, включително дали арестуваният има връзка с опустошителните пожари в Източна Атика, в които загинаха повече от 90 души.  Тереза Герова", "date": "2018.08.02", "title": "Kathimerini: Гръцките власти арестуваха осъден за умишлен палеж"}
{"url": "http://www.focus-news.net/news/2018/08/02/2552556/nimh-utre-shte-e-predimno-slanchevo-sled-obyad-samo-na-otdelni-mesta-kratkotrayno-shte-prevali.html", "text": "През нощта ще преобладава ясно и почти тихо време. Утре ще е предимно слънчево, след обяд ще има временни увеличения на облачността, но само на отделни места краткотрайно ще превали. Ще духа слаб до умерен североизточен вятър. Максималните температури ще са предимно между 27° и 32°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Мартин Славчев. \r\nАтмосферното налягане ще остане по-високо от средното за месец август.   \r\nПреди обяд по Черноморието ще бъде слънчево. След обяд ще има временни увеличения на облачността, но главно по южното крайбрежие краткотрайно ще превали. Максималните температури ще са 27°-29°, малко по-високи от температурата на морската вода. Вълнението на морето ще е 2-3 бала. \r\nНад планините ще е предимно слънчево. След обяд ще има временни увеличения на облачността, но само на отделни места в масивите от западната половина от страната краткотрайно ще превали. Ще духа умерен до силен североизточен вятър. Максималната температура на височина 1200 метра ще е около 21°, на 2000 метра - около 15°. \r\nПрез почивните дни и в началото на следващата седмица ще бъде почти без валежи. Ще преобладава слънчево време с временни увеличения на облачността. Температурите бавно ще се повишават и в по-голямата част от страната в понеделник вече ще надхвърлят 30°, на места в низините ще достигат 35°.", "date": "2018.08.02", "title": "НИМХ: Утре ще е предимно слънчево, след обяд само на отделни места краткотрайно ще превали"}
{"url": "http://www.focus-news.net/news/2018/08/02/2552554/veliko-tarnovo-zatrudneno-e-dvizhenieto-po-patya-pleven-byala-zaradi-razlyato-maslo-vsledstvie-na-katastrofa.html", "text": "Затруднено е движението по пътя Плевен - Бяла, съобщават от  Областната дирекция на МВР . Причината е катастрофа между два леки и товарен автомобил. Пострадали няма, но по платното има разлив на масло. Движението в района се регулира от служители на РУ - Свищов до почистване и обезопасяване на платното. Водачите, пътуващи в това направление, да бъдат внимателни.", "date": "2018.08.02", "title": "Велико Търново: Затруднено е движението по пътя Плевен - Бяла заради разлято масло вследствие на катастрофа"}
{"url": "http://www.focus-news.net/news/2018/08/02/2552555/premierat-boyko-borisov-s-makedoniya-tryabva-da-prodalzhim-da-chestvame-savmestno-praznitsite-si.html", "text": "Вече втора година България и Македония  заедно почитат паметта на героите на Илинденско-Преображенското въстание - традицията трябва да продължи. Това каза пред журналисти в Благоевград премиерът Бойко Борисов, предаде репортер на  Радио „Фокус“ – Пирин .  Той коментира, че 14-ти пехотен Македонски полк е взел участие в Балканската война, Междусъюзническата, Първата и Втората световни войни. \"Представяте ли си какво е това, а вече 70-80 години живеем в мир и поколенията са забравили какво е това или не помнят, или въобще не могат да си го представят. Представете си нашите деца – синове, дъщери, сега да отиват и да се бият, но и да загиват. Изброихме четири войни. Ние какво направихме – отидохме там, където се биеха“, добави Борисов. „Отидохме в Скопие, скърбихме за убитите евреи, след това заедно се преклонихме преди нашите свети братя Кирил и Методий в Рим и заедно отидохме при папата. В София се преклонихме пред паметника на цар Самуил и виждате, че хората се радват. Така ни посрещнаха в Скопие, така ни посрещнаха и благоевградчани“, подчерта Борисов. Премиерът попита кое е по-хубаво – да стягаме полковете за война или заедно да честваме празници. \"Аз мисля, че това, което показахме е възможно най-доброто\", добави Борисов. \r\n\"В началото никой не вярваше, че ще направим договор за добросъседство. Накрая седнахме, направихме го, подписахме го, парламентите го утвърдиха и той „повлече крак“, както казваме на български. Македония вече има дата за Европейския съюз, има покана за членство в НАТО, работим по основни транспортни коридори“, каза още Борисов. \"Поздравявам и Алексис Ципрас, и Зоран Заев за това, което направиха с името, въпреки тежките политически проблеми, които си създадоха. Поздравявам Александър Вучич и Хашим Тачи, които в София си подадоха ръка и вече усилено вървят преговорите Белград – Прищина“, заяви Борисов. Той посочи, че никой не е вярвал, че ще се заговори за членство на Албания в ЕС преди България да постави като акцент за своето европредседателство темата Западни Балкани. „Сега, нашите приятели имат голяма перспектива, но всичко е в техните ръце. Така че благодаря на колегите – тази традиция трябва да я продължим и нека си честитим този празник, прекланяйки се пред нашите герои“, допълни Борисов. Той каза, че по време на двустранната среща между двамата министри е била обсъдена темата за нови гранични пунктове между България и Македония, но не се ангажира със срокове кога ще се случи това, тъй като обществените поръчки отнемат време. „Става въпрос за около 1.5 млн., не е за стотици милиони“, уточни Борисов. Той заяви, че вече е разговарял с Георги Костов, директор на Агенция „Митници“, за да се види какво може да се направи по отношение на вече съществуващите пунктове и тяхното разширяване.  \r\nЛивия НИНОВА", "date": "2018.08.02", "title": "Премиерът Бойко Борисов: С Македония трябва да продължим да честваме съвместно празниците си"}
{"url": "http://www.focus-news.net/news/2018/08/02/2552553/usa-today-vmf-na-iran-zasilva-aktivnostta-si-v-persiyskiya-zaliv-preduprezhdavat-ot-pentagona.html", "text": "Военноморските сили на Иран са засилили активността си в Персийския залив, в близост до ключови точки за танкерите, пише американският вестник  USA Today , като се позовава на информация от представители на Пентагона.  \r\nНеотдавна Иран заплаши да блокира движението на плавателни съдове през Ормузкия проток, ключов за танкерите, транспортиращи петрол.  \r\n„Наясно сме с увеличаването на броя на иранските военноморски операции в Арабския залив, Ормузкия проток  и в Оманския залив\", заяви капитан Бил Ърбън, който е и говорител на Централното командване на ВМС на САЩ. „Следим ги отблизо и ще продължим да работим с нашите партньори, за да гарантираме свобода на корабоплаването и свободния търговски поток по международните водни пътища\", увери капитанът.  \r\nМиналата седмица министърът на отбраната на САЩ Джеймс Матис предупреди Иран, че блокирането на Ормузкия проток ще се счита за атака срещу международното корабоплаване. \r\n„Иран заплаши да затвори Ормузкия проток. Те направиха това преди много години и видяха реакцията на международната общност - десетки нации изпратиха военноморските си сили за военни маневри, за да изчистят проливите. Ясно е, че това би било атака срещу международното корабоплаване и -  очевидно ще има международен отговор, за да се възобновят коридорите, защото световната икономика зависи от тази енергия, от тези енергийни доставки\", заяви по-рано Матис.  \r\nПрез май президентът на САЩ Доналд Тръмп оттегли страната от споразумението за ядрената програма на Иран. В началото на тази седмица обаче той демонстрира готовност да се срещне с лидерите на Иран, за да обсъдят възможностите за подобряване на двустранните отношения.  Тереза Герова", "date": "2018.08.02", "title": "USA Today: ВМФ на Иран засилва активността си в Персийския залив, предупреждават от Пентагона"}
{"url": "http://www.focus-news.net/news/2018/08/02/2552561/danail-kirilov-gerb-predlagame-ot-1-do-5-godini-zatvor-za-domashnite-nasilnitsi.html", "text": "С предложенията за законодателни промени, които ГЕРБ ще внесе в парламента се цели при убийства и в случаите на всякаква форма на телесна повреда да има специално определяне на наказанието на дееца. Смятаме, че ще подлежи на дебат размерът на наказанието лишаване от свобода до пет години. Затова сме предвидили долната граница да бъде до една година лишаване от свобода. Дебатът ще определи точния размер, за да може да има възпитателен ефект. Това коментира във Варна председателят на правната комисия в парламента и депутат от ГЕРБ Данаил Кирилов, предаде репортер на  Радио „Фокус“ – Варна . Той и колегите му ще настояват процедурата за издаване на ограничителна заповед да се опрости и да стане по-ефективна и по-лесно изпълнима. В тази връзка се предвиждат по-кратки срокове за издаване и разделяне на жертвата от насилника по време на съдебното производство. Идеята е да се преодолее рисковият фактор. Сред мерките за превенция са заложени създаването на защитени жилища, за да може жертвата да бъде предпазена, както и специални обучения на служители в териториалните структури на МВР. В предложенията за промени в нормативната уредба ще се включат и нови състави на престъпления, които досега са отсъствали. Те касаят поставянето в зависимост, принудата и насилието в рамките на семейството, обясни още Кирилов. Той добави, че целта е цялостна система за промяна в наказателното ни право за инкриминиране на всички последици от домашно насилие, за да има превенция преди неговото извършване и за да има адекватно наказание. Депутатът Нели Петрова, която също присъства на пресконференцията, добави, че по неофициални данни, всяка четвърта българка е жертва на домашно насилие. Според нея, тези констатации се подкрепят от анализ от практиката на десет окръжни съдилища в страната в периода от 2012 до 2014 година. В него данните показват, че в 91 % от случаите на убийства и опити за убийства на жени, извършителите са мъже. В 7 % са с участие на мъже и жени и само в 2 процента на жени. В 35 % от случаите убийствата са извършени от настоящ или бивш интимен партньор, в 25 % – от брат, син, внук или друг близък роднина, в 31 % – от друг познат мъж и само в 9 %  – от непознат. Според цитираните от Нели Петрова анализи, в 19 % от делата изрично се споменава, че жертвата е била подложена на системно физическо насилие от страна на извършителя. Две трети от убийствата на жени са били извършени в дома на пострадалата, каза още депутатът от Варна. \r\nДиана СТОЕВА", "date": "2018.08.02", "title": "Данаил Кирилов, ГЕРБ: Предлагаме от 1 до 5 години затвор за домашните насилници"}
{"url": "http://www.focus-news.net/news/2018/08/02/2552562/makfaks-makedoniya-politsiyata-podgotvya-dokladi-za-uchastnitsite-v-intsidenta-v-mechin-kamen.html", "text": "Полицията издирва участници в инцидента по време на честването на Илинден в Крушево, предава македонската информационна агенция  „Макфакс“ , като допълва, че срещу замесените ще бъдат повдигнати обвинения.  \r\nМедиите тръбят, че честването на Мечкин Камен е последвано от реч на омраза, обиди, песнопения и викове с обиди. Някои твърдят, че празникът е бил помрачен по неразумен начин, след като бе съобщено, че правителствената делегация е била замеряна с пластмасови чаши и бутилки.  \r\n,,Министерството на вътрешните работи информира обществеността, че предприема мерки и дейности за изясняване на днешния инцидент при честването на Илинден в Крушево, когато лица, които са присъствали на тържеството, хвърляха предмети срещу присъстващите делегации. Предприемат се мерки за идентифициране на извършителите и срещу тях ще се внесат подходящи жалби\", се казва в изявлението от вътрешнополитическото ведомство в Скопие. Тереза Герова", "date": "2018.08.02", "title": "„Макфакс“ (Македония): Полицията подготвя доклади за участниците в инцидента в Мечин Камен"}
{"url": "http://www.focus-news.net/news/2018/08/02/2552578/predstoyashti-mezhdunarodni-sabitiya-za-3-avgust-agentsiya-fokus.html", "text": "Турският външен министър Мевлют Чавушоглу и държавният секретар на САЩ ще проведат среща на фона на санкциите, които Вашингтон наложи на Анкара. \r\n***  Държавният глава на Франция Еманюел Макрон приема за среща британския премиер Тереза Мей. \r\n***  Пилотите от нискобюджетната авикомпания „Райънеър“ организират нова стачка.  \r\n***  Церемония по откриването на разширяването на газопровода до Турция. \r\n***  Среща на външните министри на страните от АСЕАН. \r\n***  Ще бъде отбелязана 10-та годишнина от смъртта на руския писател Александър Солженицин.  \r\n***  В САЩ ще публикуват доклад за търговския баланс. \r\n***  Палестинците в Газа организират нова демонстрация в близост до границата с Израел. \r\n***", "date": "2018.08.02", "title": "Предстоящи международни събития за 3 август (Агенция „Фокус“)"}
{"url": "http://www.focus-news.net/news/2018/08/02/2552560/plyus-info-makedoniya-kmetat-na-krushevo-se-izvini-za-skandala-pri-chestvaneto-na-ilinden.html", "text": "Кметът на Крушево Томе Христоски се извини за случилото се в Крушево навръх Илинден, отбелязва скопската електронна медия  „Плюс Инфо“ .  \r\n„Като кмет и преди всичко, като гражданин на Крушево, осъждам словото на омразата на големия държавен празник Илинден на Мечкин Камен, разпръскването на отрова, нагнетяването на напрежение от маса хора, принудена да дойде и да проявяват агресия, недоволство, особено към гостите, поканени именно от Георги Иванов, посланици - руски, италиански, американски Джес Бейли и г-н Палмър, трети човек поред от администрацията на президента Тръмп, правителствена делегация на Р. Македония. \r\nТова, което се случи днес, не е отговаря нито на илинденците в Илинденското въстание, които са се борили за свобода, справедливост, равенство, нито на написаното в Крушевския манифест, а най-малкото трябваше да го направи човек, който е поставен на поста президент на Република Македония, който трябва да защитава и представлява интересите на всички граждани. \r\nЗатова се разграничавам, извинявам се на гостите от мое име и от името на община Крушево, особено на тези, които бяха поканени за честването на празника на Мечкин Камен… \r\nКрушево е символ на свободата, равенството, а Македония си проправя пътя към ЕС и НАТО, не са необходими нови делби и разделения“, написа Христоски в социалната мрежа „Туитър“.   Тереза Герова", "date": "2018.08.02", "title": "„Плюс Инфо“ (Македония): Кметът на Крушево се извини за скандала при честването на Илинден"}
{"url": "http://www.focus-news.net/news/2018/08/02/2552582/sport-slaviya-zagubi-ot-hayduk-s-23-i-otpada-ot-turnira.html", "text": "Славия загуби от Хайдук с 2:3 и отпадна от Лига Европа. На стадион „Васил Левски“ гостите от Сплит откриха резултата в 25-ата минута чрез Станко Юрич, но Галин Иванов изравни от дузпа в края на полувремето. След почивката съдията даде дузпа и на Хайдук, за игра с ръка на Владислав Узунов, а Мийо Цакташ отново изведе гостите с гол аванс. В 70-ата минута Славия изравни с гол на Георги Йомов, който добави отбития удар на Шоколаров. Три минути преди края обаче Цакташ донесе победата за Хайдук с 3:2. След 2:2 в София и 0:1 в Сплит, Славия отпада от турнира. \r\nВъв Виена ЦСКА води с 1:0 на полувремето срещу Адмира Вакер. След гола на Жуниор Мауридес в 14-ата минута, ЦСКА вече играе по-спокойно, защото едва ли ще получи пет гола в през второто полувреме.", "date": "2018.08.02", "title": "Спорт: Славия загуби от Хайдук с 2:3 и отпада от турнира"}
{"url": "http://www.focus-news.net/news/2018/08/02/2552559/prezidentat-rumen-radev-ilindensko-preobrazhenskoto-vastanie-e-geroichen-i-tragichen-venets-na-balgarskoto-revolyutsionno-dvizhenie-za-svoboda-i-natsionalno-obedinenie.html", "text": "Илинденско-Преображенското въстание е героичен и трагичен венец на българското революционно движение за свобода и национално обединение. Това написа президентът на Република България Румен Радев в социалната мрежа  \"Фейсбук\"  по повод 115-ата годишнина от Илинденско-Преображенското въстание.  \r\n\"С решителност и жертвоготовност, без надежда за помощ отвън, българите от Македония и Тракия се вдигнаха в отчаяна, но достойна битка за справедливост. Въстаниците издигнаха великото кредо на нашата национална революция - „Свобода или смърт“. В борбата паднаха мнозина, защото съзнаваха и приемаха, че собственият им живот е историческата цена на свободата. Тяхната саможертва почитаме и не забравяме. Илинден ни напомня, че свободата и историческата истина трябва да се ценят и ревностно да се отстояват\", пише държавният глава.", "date": "2018.08.02", "title": "Президентът Румен Радев: Илинденско-Преображенското въстание е героичен и трагичен венец на българското революционно движение за свобода и национално обединение"}
{"url": "http://www.focus-news.net/news/2018/08/02/2552557/afp-nay-malko-20-dushi-sa-zaginali-pri-vazdushni-udari-v-hodeyda.html", "text": "Най-малко 20 души са загинали при въздушни удари в близост до болница в контролирания от бунтовниците йеменски пристанищен град Ходейда, предава  AFP , като се позовава на данни от лекари и очевидци. \r\n„Броят на загиналите в две атаки достигна до 20 души“, обясни за агенцията лекар от пристанищния град. Други източници от здравните власти допълниха, че в резултат на атаките в болница са настанени 60 души. \r\nПравителството на Йемен, подкрепяно от Саудитска Арабия, стартира преди месеци офанзива за превземане на ключовия северен град, контролиран от хутите. По-късно обявиха, че преустановяват настъплението, за да дадат шанс на посредниците на ООН да се опитат да примирят враждуващите страни, припомня агенцията. Тереза Герова", "date": "2018.08.02", "title": "AFP: Най-малко 20 души са загинали при въздушни удари в Ходейда"}
{"url": "http://www.focus-news.net/news/2018/08/02/2552584/anadolu-agency-ochakva-se-sreshta-mezhdu-mevlyut-chavushoglu-i-mayk-pompeo-v-singapur.html", "text": "Министърът на външните работи на Турция Мевлют Чавушоглу и държавния секретар на САЩ Майк Помпео вероятно ще проведат среща в рамките на форума на страните от АСЕАН, който се провежда в Сингапур, предава  Anadolu Agency .  \r\nСъответната информация е разпространена преди Вашингтон да наложи санкции на Анкара, подчертава турската държавна информационна агенция. Срещата е била съгласувана в рамките на телефонен разговор в сряда по американска инициатива – четвъртият за последните 15 дни. \r\nДвамата дипломати ще разговарят за ситуацията в Сирия, екстрадицията на Фетхуллах Гюлен, доставките на изтребителите F-35 и случая със задържания в Турция американски пастор Андрю Брънсън. \r\nПо-рано стана ясно, че Сенатът на САЩ одобри забавянето на доставките на изтребителите F-35 за Турция. Решението бе утвърдено с 87 гласа „за“ и 10 „против“. То ще влезе в сила, след като бъде одобрено от държавния глава САЩ Доналд Тръмп, но се очаква американският президент да даде съгласието си.  \r\nРешението за самолетите F-35 бе обявно някоко часа, след като Министерството на финансите на САЩ наложи санкции на турския министър на правосъдието Абдулхамир Гюл и вътрешния министър Сюлейман Солу заради случая с Брънсън. Тереза Герова", "date": "2018.08.02", "title": "Anadolu Agency: Очаква се среща между Мевлют Чавушоглу и Майк Помпео в Сингапур"}
{"url": "http://www.focus-news.net/news/2018/08/02/2552579/stara-zagora-dve-detsa-sa-s-opasnost-za-zhivota-sled-kato-postradaha-ot-voltovi-dagi-obzor.html", "text": "Две деца са с опасност за живота, след като пострадаха в инциденти с волтови дъги. На 30 юли в село Змейово 7-годишно момиче се е изкачило по метален електрически стълб за високо напрежение. След като е достигнало върха на съоръжението се е образувала волтова дъга, която е нанесла на детето телесни увреждания. В резултат на токовия удар момичето е паднало от електрическия стълб на земята. То е с 15% дълбоко шоково изгаряне, засегнало основно едната ръка, фрактура на едно ребро и пневмоторакс. Пострадалата незабавно е била транспортирана в болницата в Стара Загора, с тежки изгаряния, травми от падането и опасност за живота. След извършването на първоначалните медицински манипулации, момичето е транспортирано до Клиника по изгаряния в Пловдив. Лечението му там продължава.  \r\nПри втория инцидент на 1 август 13-годишно момче се качило на покрива на товарен вагон на жп гара - Стара Загора. Образувала се е волтова дъга, която му е нанесла наранявания. Пострадалият незабавно е бил транспортиран в болницата в града с 55% дълбоко шоково изгаряне и опасност за живота. След това детето е преместено в болница в Пловдив, където все още продължава лечението му.", "date": "2018.08.02", "title": "Стара Загора: Две деца са с опасност за живота, след като пострадаха от волтови дъги (ОБЗОР)"}
{"url": "http://www.focus-news.net/news/2018/08/02/2552585/miroslav-stoyanov-odmvr-pazardzhik-vsichki-zvena-na-politsiyata-v-oblastta-sa-natovareni-v-zavisimost-ot-operativnata-obstanovka.html", "text": "Всички звена на полицията в област Пазарджик са натоварени в зависимост от оперативната обстановка в областта. Това  каза за  Радио „Фокус“-Пазарджик  Мирослав Стоянов, говорител на ОДМВР-Пазарджик. По думите му изключително натоварено е покрай празници, спортни и културни събития, концерти. „Полицейските служители на патрулно-постовата дейност, от \"Пътна полиция\", разследващите полицаи, служителите от \"Криминална\" и \"Икономическа полиция\" са изключително натоварени по отношение на опазване на обществения ред в областта. При едно пътнотранспортно произшествие на АМ \"Тракия\" се налага да се отбие движението, докато се извърши оглед. Това натоварва както и екипите на сектор \"Пътна полиция\", която патрулира на автомагистралата, така и служителите на Районното управление на Пазарджик и Септември, които са по протежение на магистралата и трябва да осигурят безопасното движение, което е обходно. Поставят се патрули на всички възлови кръстовища, за да не се стигне до друг пътен инцидент и да се осигури спокойното движение на преминаващите“, каза Стоянов и добави, че изключително много са натоварени служителите на \"Икономическа\" и \"Криминална полиция\", когато имат специализирана полицейска операция по противодействие разпространението на наркотици и по отношение разпространението на акцизни стоки без бандерол.  \r\nРадослава МУРДЖЕВА", "date": "2018.08.02", "title": "Мирослав Стоянов, ОДМВР-Пазарджик: Всички звена на полицията в областта са натоварени в зависимост от оперативната обстановка"}
{"url": "http://www.focus-news.net/news/2018/08/02/2552588/igor-dodon-pregovorite-mezhdu-donald-tramp-i-vladimir-putin-dadoha-pozitiven-signal-po-vaprosa-za-razreshavaneto-na-pridnestrovskiya-konflikt.html", "text": "Президентът на Молдова Игор Додон смята, че преговорите между лидерите на Русия и на САЩ Владимир Путин и Доналд Тръмп са дали позитивен сигнал за решаването на приднестровския проблем, предава  ТАСС. \r\n„Смятам, че срещата между Путин и Тръмп е много добър сигнал, дори и ако всяка от страните има свой национален интерес и те не съвпадат. Това е добро начало“, заяви Додон. Той изрази увереност, че диалогът „може да балансира ситуацията в региона“. Президентът изрази надежда „по молдавския въпрос САЩ да не изхождат от интересите на Румъния, както бе в последно време“. „А ние знаем как Букурещ гледа на нас – там не виждат перспективи в независимостта на нашата страна“, поясни Додон. \r\n„Знаете, че в Хелзинки на преговорите се говореше за различни региони, но засегнаха и Украйна. Убеден съм, че когато говорят за този регион, Молдова и решението на приднестровския проблем стават нещо много актуално“, смята президентът. \r\nТой подчерта, че „иска да убеди големите играчи, които имат глобални проблеми, да включат в графика и въпроса за Молдова“.  Виктор Турмаков", "date": "2018.08.02", "title": "Игор Додон: Преговорите между Доналд Тръмп и Владимир Путин дадоха позитивен сигнал по въпроса за разрешаването на приднестровския конфликт"}
{"url": "http://www.focus-news.net/news/2018/08/02/2552583/maya-manolova-otchete-tri-godini-kato-ombudsman-obzor.html", "text": "Омбудсманът Мая Манолова отчете постигнатите резултати за трите години, откакто заема поста.  75 339 са случаите, които е разгледала институцията за този период . Сред тях има много колективни жалби, затова гражданите зад случаите са още повече. Мая Манолова обяви, че представянето на постигнатото цели да вдъхне кураж и надежда на българите, че ако отстояват правата си и не си мълчат ще успеят. Тя обърна внимание на това, че в работата си се сблъсква с отказ и нежелание на администрацията да си върши работата, с откровени лобистки интереси и с опити за внушения, че нищо не може да се промени. „Не просто работим и през август, а всеки ден, по много часове, за да бъдем адекватни на очакванията на гражданите“, коментира омбудсманът.  За 3 години 42 690 граждани са приети в институцията на омбудсмана. Броят на жалбите е 32 649, от които 31 078 са приключени.  Всяка втора препоръка на омбудсмана към институциите е изпълнена изцяло или частично. Гражданите се обръщат към институцията най-вече относно социалните права и правата им на потребители. Отчита се ръст в жалбите, свързани с правото на собственост и чиста околна среда. В резултат на законодателните промени, които бяха приети от парламента, по инициатива на Мая Манолова, 1443 работници са получили неизплатените си заплати на стойност 2,9 млн. лева. Изплатените заплати от Фонда за гарантирани плащания през 2017 година са 716 хил. лева, така нарастването е над четири пъти. Омбудсманът прогнозира, че до края на годината сумата на изплатените заплати може да нарасне до 6 млн. лева. Предстои заплатите си да получат 700 служители на „Пикадили“, както и 100 от „Карфур“. 78 предприятия за заплатили дължимите суми на персонала, след като по закон вече са заплашени от производство по несъстоятелност. 35 са заведените искания срещу работодатели за откриване на такова производство. Мая Манолова се обърна към гражданите, че могат да очакват и да изискват законодателни промени, защото институцията стои зад тази своя отговорност. Тя подчерта, че ще продължи да работи за каузата си за хората с увреждания, но не просто, за да се отпуснат повече пари, а за реформа в политиките. Омбудсманът ще работи и по Закона за фалит на физическите лица, за ограничаването на свръхправомощията на банките и по законодателство за произвола на колекторските фирми. Мая Манолова обясни, че ще настоява за допълнителни предложения в законопроекта за промяна на Закона за социалната помощ за деца, който вчера беше приет от Министерски съвет. Кабинетът предлага да се въведе нова семейна помощ за децата без родител, които нямат право на наследствена пенсия. Размерът й ще се определя през бюджета за всяка година, както на всички останали помощи. Според разчетите 5600 деца ще могат да се възползват от новата социална помощ. 2900 от тях ще получават помощта със сигурност, а останалите 2700 ще могат да изберат дали да им се отпуска наследствена пенсия или новата социална помощ. За изплащането на новата социална помощ ще бъдат необходими 4 млн. лева. Мая Манолова коментира, че социалното министерство е въвело подоходен критерий за отпускането на помощта, затова битката за отпадането му продължава. Тя уточни, че нейните предложения не са припознати и внесени от нито една парламентарна група. „До края на мандата ще работя със сърце и енергия, надявам се институциите, ако не помагат, поне да не пречат“, каза още омбудсманът.  Агенция „Фокус“ припомня:  Мая Манолова бе избрана за омбудсман на Р България от Народното събрание на 30 юли 2015 година. През първата година тя отчете над 8000 подадени жалби, като съдействие се получили над 20 хил. човека. Сферите, в които тя е съдействала най-много са: топлоснабдяването, електроснабдяването, телефонните услуги, здравеопазването. Тогава започна битката на омбудсмана с топлофикациите, както и борбата ѝ с работата на частните съдебни изпълнители, колекторските фирми и бързите кредити. През 2016 година в институцията на омбудсмана постъпиха рекорден брой жалби и сигнали- 10 640, като около 30% от тях са срещу монополни дружества и доставчици на обществени услуги. Най-много жалби и сигнали през 2016 г. са тези срещу Топлофикация - 882, следвана от мобилни оператори - 531 и електро оператори - 502, срещу ВиК дружества - 422, банки - 314, и арбитражни съдилища - 128. Общо 27 037 души са получили непосредствено съдействие и подкрепа от институцията. Общественият защитник е внесла в парламента 11 законодателни инициативи, проведени са 5 публични кампании, част от които ще продължават и през следващата година. Били са отправени 4 жалби до Конституционния съд, 2 жалби до Върховния касационен съд и до Върховния административен съд, а институцията е организирала 18 дискусии и кръгли маси по важни за българските граждани теми. \r\nНа 30 март 2018 г. омбудсманът на Р България Мая Манолова внесе в деловодството на парламента Годишния отчет за работата на институцията през 2017 година. 34 908 граждани са се обърнали за помощ и съдействие към омбудсмана през миналата година. 22 369 от тях са приети и консултирани. С 20% нараства броят на жалбите, в сравнение с 2016 година. 12 539 жалби от общо 12 635 са приключени. По тях са отправени над 1800 препоръки до различни институции, като всяка втора е изпълнена. 3060 от жалбите на гражданите до омбудсмана са срещу монополните дружества. Следващите по брой са жалбите за неплатени заплати, трудова експлоатация, проблеми с пенсионирането, както и тези, свързани с изпълнителното производство. Омбудсманът отчете увеличение на жалбите, свързани със свръхзадлъжнялостта на българите, които са 1752. През 2017 година е нараснал броят на жалбите, но и на свършената работа и решените проблеми на българите. Омбудсманът изтъкна, че институцията е показала, че работи прозрачно, без да дели жалбоподателите по етнос, народност или социално положение. Институцията омбудсмана е била в 97 населени през 2017 година по конкретни проблеми на граждани. Проведени са над 20 кръгли маси и обществени дискусии. 10 са законодателните инициативи, които са завършили с решения на парламента. \r\nБиляна ИВАНОВА", "date": "2018.08.02", "title": "Мая Манолова отчете три години като омбудсман (ОБЗОР)"}
{"url": "http://www.focus-news.net/news/2018/08/02/2552581/zamestnik-ministar-valentin-yovev-inspektira-svlachishtata-v-obshtina-devin.html", "text": "Заместник-министърът на регионалното развитие и благоустройството Валентин Йовев инспектира днес свлачищата в Община Девин заедно с кмета Красимир Даскалов. Това съобщиха от пресцентъра на  Министерство на регионалното развитие и благоустройството (МРРБ).   Те огледаха свлачището на пътя Кричим – Девин, който е алтернативен за пътуване към Смолян заради свлачищния процес на пътя Асеновград – Смолян. По него продължава работата на алпинистите за обрушване на ската, която при необходимост ще продължи и утре. За отводняване на пътя Кричим – Девин утре (3 август 2018 г.) при разклона за с. Осиково ще бъде поставена допълнителна тръба за оттичане на водата. От стичането й по ската заради валежите и затлачването на водостоци от падналата скална маса има заливане на пътя, което също затруднява трафика.  Заместник-министърът и кметът направиха оглед на свлачището в с. Михалково, което засегна републиканския път, който е предвиден за ремонт. Те инспектираха и пътя за с. Чуруково, който заради обилните валежи е сериозно компрометиран.", "date": "2018.08.02", "title": "Заместник-министър Валентин Йовев инспектира свлачищата в Община Девин"}
{"url": "http://www.focus-news.net/news/2018/08/02/2552586/stara-zagora-epopeya-na-nezabravimite-balgarski-opalchentsi-be-otkrita-v-edna-ot-zalite-na-hudozhestvenata-galeriya-v-kazanlak.html", "text": "Изложба „Епопея на незабравимите български опълченци“ бе открита в една от залите на Художествената галерия в Казанлък, предаде кореспондент на  Радио „Фокус“ . Фотосите в изложбата представят личности и събития, свързани с освободителното движение - опълченци, руски офицери, духовни лица, медицински сестри в лазаретите, включени са и важни моменти от българската история. \r\nВ изложбата са показани материали от музейни хранилища в цялата страна. От фонда на Национален парк музей „Шипка – Бузлуджа“ са предоставени 25 портретни снимки на опълченци. „Сигурен съм, че изложбата ще се радва на заслужен интерес и посетителите ще видят нещо, което досега не е показвано. Защото българските опълченци – това са рицарите на българската свобода“, каза директорът на Национален парк музей „Шипка – Бузлуджа“ Чавдар Ангелов.  \r\nАвтор на изложбата е д-р Тошо Пейков. „Изрових образите на незабравимите опълченци, които бяха някъде по компютрите или скрити във фондовете на музеи и галерии. Тези огнени мъже трябва да бъдат запомнени, защото те дадоха всичко за свободата на България“, каза авторът на изложбата. В Казанлък са изложени и някои непоказвани досега фотографии, свързани с честванията през 1902 година. Под всяка една от снимките има текст, който представя бойната биография на всеки един от опълченците и пълководците. \r\nИзложбата „Епопея на незабравимите български опълченци“ е първото събитие от националната програма за отбелязване на годишнината на Шипченската епопея. Тя ще остане в Казанлък до 20 август. \r\nСлавяна ГАЙДАРОВА", "date": "2018.08.02", "title": "Стара Загора: „Епопея на незабравимите български опълченци“ бе открита в една от залите на Художествената галерия в Казанлък"}
{"url": "http://www.focus-news.net/news/2018/08/02/2552580/afp-ot-beliya-dom-oprovergaha-donald-tramp-za-predstoyashta-sreshta-s-lidera-na-severna-koreya.html", "text": "От Белия дом опровергаха предположението на държавния глава на САЩ Доналд Тръмп, който загатна, че в близко време може да проведе нова среща с лидера на Северна Корея Ким Чен-ун, предава  AFP .  \r\n„Няма планирана среща“, увери прессекретарят на Белия дом Сара Сандърс.  \r\nДвамата лидери проведоха историческа среща на върха в Сингапур на 12 юли, след което дадоха индикации за затопляне на двустранните отношения между Пхенян и Вашингтон. В сряда Тръмп се похвали, че е получил писмо от Ким Чен-ун. Тереза Герова", "date": "2018.08.02", "title": "AFP: От Белия дом опровергаха Доналд Тръмп за предстояща среща с лидера на Северна Корея"}
{"url": "http://www.focus-news.net/news/2018/08/02/2552587/veliko-tarnovo-sformirani-sa-55-mobilni-ekipa-koito-da-rabotyat-po-mehanizma-za-obhvashtane-na-detsata-v-obrazovatelniya-protses-v-oblastta.html", "text": "Сформирани са 55 мобилни екипа, които да работят по механизма за обхващане на децата в образователния процес в област Велико Търново. Това съобщи за  Радио „Фокус“ – Велико Търново  началникът на Регионалното управление по образование инж. Розалия Личева. С нейна заповед екипите вече са създадени. В състава им влизат експерт от Регионалното управление по образованието, който е председател на групата, представители на общините, на Дирекциите „Социално подпомагане“, на Областната дирекция на МВР, както и учители от детските градини и училищата от съответния регион. В момента тече организация по тяхната дейност. Реална работа на терен те ще започнат през месец септември – след изтичане на сроковете за записване на учениците. Те ще обходят всички адреси, за които има данни, че има незаписани в учебния процес деца. Първо ще започнат с тези, които тази учебна година е трябвало да бъдат приети в първи, пети и осми клас. Инж. Розалия Личева съобщи, че тази година са обособени нови райони в три от общините. „Фокус“  припомня, че реалните дейности по създадения от правителството механизъм по обхващане и задържане в образователната система на деца и ученици в задължителна предучилищна и училищна възраст за първи път се реализираха през миналата учебна година. Тогава на територията на област Велико Търново бяха сформирани 63 екипа, които обходиха над 5000 адреса. Те успяха да върнат в класните стаи 123 ученици. \r\nНадежда КРЪСТЕВА", "date": "2018.08.02", "title": "Велико Търново: Сформирани са 55 мобилни екипа, които да работят по механизма за обхващане на децата в образователния процес в областта"}
{"url": "http://www.focus-news.net/news/2018/08/02/2552590/futbol-tsska-vkara-tri-gola-na-admira-vaker-i-vav-viena.html", "text": "ЦСКА победи с 3:1 като гост Адмира Вакер във Виена и с общ резултат 6:1 се класира за третия квалификационен кръг на турнира Лига Европа. Жуниор Мауридес отбеляза два гола за ЦСКА, един преди почивката и един след това, третия добави Жоржиньо 10 минути преди края. В следващия кръг съперник на ЦСКА ще бъде отборът на Копенхаген, който води с 3:0 срещу исландския Стярнан, след като датчаните победиха и като гости с 2:0 в първия мач. \r\nПо-рано тази вечер Славия загуби от Хайдук с 2:3 и отпадна от Лига Европа. Столичани два пъти изравняваха резултата, но не успяха да направят  повече.", "date": "2018.08.02", "title": "Футбол: ЦСКА вкара три гола на Адмира Вакер и във Виена"}
{"url": "http://www.focus-news.net/news/2018/08/02/2552558/api-shofyorite-na-koito-ne-im-se-nalaga-speshno-patuvane-po-napravlenieto-asenovgrad-smolyan-da-otlozhat-tragvaneto-si-vazmozhno-e-trafikat-da-bade-zatrudnen.html", "text": "Шофьорите, на които не им се налага спешно пътуване по направлението Асеновград - Смолян да отложат тръгването си до края на деня и утре. В момента временно e ограничено движението по път II-86 Пловдив – Смолян в участъка Нареченски бани - Юговско ханче поради обрушването на ската. Това съобщиха от пресцентъра на  Агенция \"Пътна инфраструктура\" . Очаква се по-късно днес движението да бъде възстановено, но ако е необходимо, работата на алпинистите ще продължи и утре. Обходният маршрут е по път III-866 Кричим – Девин, но там трафикът също е затруднен, тъй като има заливане на пътното платно от стичането на вода по ската и затлачването на водостоци от падналата скална маса. Предвижда се утре за оттичането на водата в участъка от третокласния път Кричим – Девин, при разклона за село Осиково, да се постави допълнителна тръба и при извършването на необходимите аварийни дейности движението ще бъде ограничено. \r\nЕкипи на пътноподдържащото дружество работят в пълна мобилизация и на двете отсечки, за да се осигури безопасността на движение предвид предстоящите почивни дни, когато много хора тръгват на път.  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.08.02", "title": "АПИ: Шофьорите, на които не им се налага спешно пътуване по направлението Асеновград - Смолян да отложат тръгването си, възможно е трафикът да бъде затруднен"}
{"url": "http://www.focus-news.net/news/2018/08/02/2552589/fox-news-sasht-smyatat-che-ruskata-namesa-na-izborite-ne-e-tolkova-gruba-kolkoto-prez-2016-godina.html", "text": "Директорът на Националното разузнаване на САЩ Дан Коутс заяви, че разузнавателната общност на САЩ не вижда „толкова груба кампания“ от Русия за намеса на междинните избори от 2018 г., в сравнение с изборите за президент през 2016 г., предава   Fox News. \r\nКоутс заяви, че „Русия  е засилила силно играта си през 2016 г.“ , за да се намеси на изборите. Но допълни, че в момента разузнавателните служби на САЩ не виждат толкова „груби опити“ за намеса по време на изборите за част от Конгреса тази есен. \r\nСъщевременно съветникът в Белия дом по националната сигурност Джон Болтън заяви, че президентът на САЩ Доналд Тръмп „води широки правителствени усилия“ за защита на американските избори след руските опити за влияние.  \r\n„Тръмп няма да търпи това в американската система на представително управление“, допълни той.  Виктор Турмаков", "date": "2018.08.02", "title": "Fox News: САЩ смятат, че руската намеса на изборите не е толкова „груба“, колкото през 2016 година"}
{"url": "http://www.focus-news.net/news/2018/08/02/2552593/reuters-amerikanskiyat-senator-rand-pol-shte-poseti-rusiya.html", "text": "Влиятелният американски сенатор Ранд Пол (Кентъки, Републиканска партия) заедно с делегация ще се срещне с представители на руската Дума. По-рано той стана един от малкото политици във Вашингтон, подкрепили провеждането на срещата между президентите на  САЩ и на Русия Доналд Тръмп и Владимир Путин, предава   Reuters. \r\n„Сенатор Ранд Пол подкрепя дипломацията и това, че президентът Тръмп влиза в контакт с останалия свят. Той очаква с нетърпение срещата“, пише в официално заявление на екипа на Ранд Пол. Не се уточнява кой още ще присъства в делегацията. \r\nСпоред сенатора Тръмп е прав да се среща с Путин. Той допълни, че ще пътува до Русия „за да обсъди общите позиции и за да предотврати допълнителна, ненужна ескалация на напрежението“. Според него е по-мъдро САЩ да говорят с съперниците си, а не да бързат към конфликт с тях.  Виктор Турмаков", "date": "2018.08.02", "title": "Reuters: Американският сенатор Ранд Пол ще посети Русия"}
{"url": "http://www.focus-news.net/news/2018/08/02/2552596/futbol-tsska-sreshtu-kopenhagen-slaviya-otpadna-ludogorets-sreshtu-zrinski-mostar.html", "text": "ЦСКА победи с 3:1 като гост Адмира Вакер във Виена и с общ резултат 6:1 се класира за третия квалификационен кръг на турнира Лига Европа. Следващият съперник на „армейците“ е датският Копенхаген, който отстрани исландския Стярнан с общ резултат 7:0.  \r\nДругият български представител в турнира е шампионът Лудогорец, който ще играе срещу Зрински Мостар. Босненският клуб отстрани малтийския Валета след равенство и победа, с общ резултат 5:3. \r\nПо-рано тази вечер в София Славия загуби от Хайдук с 2:3 и отпадна от турнира.", "date": "2018.08.02", "title": "Футбол: ЦСКА срещу Копенхаген, Славия отпадна, Лудогорец срещу Зрински Мостар"}
{"url": "http://www.focus-news.net/news/2018/08/02/2552592/eurasia-daily-v-ungariya-se-poyavi-ministar-po-vaprosite-za-zakarpatieto-ukrayna-e-vazmutena.html", "text": "В Украйна са възмутени от това, че в Унгария е назначен министър, отговорен за развитието на Закарпатска област, предава   Eurasia Daily. \r\nВременно завеждащият делата на Унгария в Украйна Ласло Поп е извикан в МВнР на Украйна за връчване на протестна нота. От него се искат официални разяснения за дейността на новия министър. \r\nВ МВнР на Украйна подчертават, че действията на Унгария свидетелстват за пряка намеса във вътрешните дела на страната. В сферата на компетенциите на новия министър се отнася суверенна територия на съседна държава. \r\nПо-рано унгарският министър-председател Виктор Орбан заяви, че „единствено действайки съвместно, на основата на взаимно уважение, може да развием региона на Карпатите“.  Виктор Турмаков", "date": "2018.08.02", "title": "Eurasia Daily: В Унгария се появи министър по въпросите за Закарпатието – Украйна е възмутена"}
{"url": "http://www.focus-news.net/news/2018/08/02/2552594/chosun-ilbo-nachalnikat-na-yuzhnokoreyskoto-razuznavane-shte-organizira-nova-sreshta-na-visoko-ravnishte-sas-severna-koreya.html", "text": "Директорът на националната разузнавателна служба на Южна Корея Сух Хун ще посети Пхенян скоро, за да организира нова междукорейска среща на високо равнище през август. По-рано между Сеул и Пхенян бе постигнато разбирателство да се проведе нова подобна среща, пише   „Чосун Илбо“. \r\nЮжнокорейски правителствен източник заяви, че „в момента обсъждаме нова среща, защото Сеул иска да има роля в диалога между Пхенян и Вашингтон, който засега не постига успех в ядреното разоръжаване на Северна Корея“. Държавният секретар на САЩ Майк Помпео се върна с празни ръце от скорошното си посещение в Пхенян. \r\nМиналата седмица Сух Хун бе във Вашингтон, където се срещна с американски държавни служители, за да обсъдят въпросите като облекчаването на част от санкциите срещу Северна Корея и официално да обявят край на Корейската война. \r\nСеул се надява да постигне бърз напредък, защото няма да има други възможности до есента. На 9 септември Северна Корея празнува 70 години от установяването на режима си, а Общото събрание на ООН започва отново работа в Ню Йорк едва в средата на септември.  Виктор Турмаков", "date": "2018.08.02", "title": "„Чосун Илбо“: Началникът на южнокорейското разузнаване ще организира нова среща на високо равнище със Северна Корея"}
{"url": "http://www.focus-news.net/news/2018/08/02/2552595/makfaks-zoran-zaev-zayavi-v-blagoevgrad-che-istoriyata-i-minaloto-sa-zdravi-osnovi-na-koito-da-se-gradi-evropeysko-badeshte.html", "text": "Министър-председателите на България и на Македония Бойко Борисов и Зоран Заев отбелязаха в Благоевград 115 години от Илинденско-Преображенското въстание. Двамата премиери проведоха двустранна среща преди церемонията, придружени от македонския вътрешен министър Оливер Спасовски и от българския министър на отбраната Красимир Каракачанов, предава македонската информационна агенция    „Макфакс“ . \r\nСрещата на премиерите Заев и Борисов съвпада с първата годишнина от подписването на Договора за приятелство, добросъседство и сътрудничество между двете страни в Скопие на Илинден, 2 август миналата година. На срещата двамата премиери потвърдиха усилията за изграждане на общо бъдеще за гражданите на двете страни, преодоляване на различията, укрепването на икономическото сътрудничество като процеси, които ще донесат стабилност и просперитет за целия регион. \r\nПремиерът Заев в обръщението си подчертава ценните послания за европейската интеграция, която е от значение за гражданите и на двете страни. „ Поставихме историята и миналото като здрави основи, на които започнахме да изграждаме европейското и евроатлантическото бъдеще на нашите държави, на нашите народи и на целия регион. Само това води до качествен живот. Македония и България се обединиха, дадоха ръка да развият нашите отношения“, заяви Заев \r\nСлед официалните обръщения Заев и Борисов положиха цветя на паметника на Гоце Делчев на централния площад в Благоевград.  Виктор Турмаков", "date": "2018.08.02", "title": "„Макфакс“: Зоран Заев заяви в Благоевград, че „историята и миналото са здрави основи, на които да се гради европейско бъдеще“"}
{"url": "http://www.focus-news.net/news/2018/08/02/2552591/anadolu-agency-predsedatelyat-na-turskite-natsionalisti-predupredi-che-shte-ima-otgovor-na-sanktsiite-na-sasht.html", "text": "Председателят на турската Партия на националното движение Девлет Бахчели  призова към отговор спрямо санкциите, наложени от САЩ върху двама турски министри, предава   Anadolu Agency. \r\n„Тези, които тормозят Турция, трябва да бъдат поставени на място“, заяви Бахчели. „Ако искат своя пастор, трябва да ни предадат нашия“, заяви той, имайки предвид задържания в Измир американски пастор Андрю Брунсън и обвинявания за организирането на опита за преврат в Турция през юли 2016 г. турски проповедник Фетхуллах Гюлен, който е в изгнание в американския щат Мериленд.  \r\nПолитикът заяви, че „САЩ са настъпили червената линия“ със скорошното си решение и са забравили, че са съюзник на Турция заради един свещеник, върху който има много съмнения. \r\nПо-рано Белият дом съобщи, че САЩ налагат санкции върху турския министър на правосъдието Абдулхамит Гюл и вътрешния Сюлейман Сойлу за това, че не са освободили Брунсън. Според заявление на държавния департамент на САЩ те са отговорни за задържането на пастора.  Виктор Турмаков", "date": "2018.08.02", "title": "Anadolu Agency: Председателят на турските националисти предупреди, че ще има отговор на санкциите на САЩ"}
