{"url": "http://www.focus-news.net/news/2018/05/05/2518608/veliko-tarnovo-elenski-zografi-byaha-predstaveni-na-izlozhba-posvetena-na-balgarskoto-predsedatelstvo-na-saveta-na-es.html", "text": "Три икони на забележителните еленски зографи Йоан Попович и Дамаскин са включени в уникална изложба, подготвена от екип на Националната галерия и изкуствоведа Доротея Соколова. Една от най-ярките и същевременно най-малко изследвани епохи в културата ни – Възраждането, е представена чрез произведенията на зографи и първите ни светски художници, съобщиха от Музея на Възраждането „Иларион Макариополски“ в Елена.\r\nИзложбата „Вместо Ренесанс: Българското Възраждане в изкуството – от иконата до светския портрет“ е финансиран от Национален фонд „Култура“ в рамките на Българското председателство на Съвета на Европейския съюз 2018 година. В експозицията в Националната галерия, която ще бъде отворена до 17 юни, са събрани на едно място икони и портрети на най-значителните възрожденски художници – от големите тревненци Йоаникий, папа Витан и Симеон Цонюв, през представителите на Самоковската школа, сред които се извисява творчеството на най-значителния реформатор – Захари Зограф, на Тома Вишанов и забележителните зографи от Елена, до творбите на академичните художници Николай Павлович, Станислав Доспевски, Христо Цокев, Димитър Добрович, на художника-революционер и съратник на Васил Левски, реформаторът Георги Данчов.\r\nТрите икони – „Успение Богородично“, „Света Богородица с младенеца“ и „Свети Лука представя иконата на Богородица с младенеца“, са от Художествения фонд на Музея на Възраждането в Елена. Показан е и един запазен забележителен албум на еленските зографи, който е в изложбата за първи път след почти два века среща с иконите на тези ярки майстори. Интересният албум от 119 листа с рисунки и учебни етюди историкът по изкуство Доротея Соколова определя като ценен изворов материал за местната еленска школа. Преди 14 години тя открива албума сред архива от рисунки на Захари Зограф в Националната галерия, чието съдържание няма нищо общо с неговия стил, техника и материали. Изкуствоведката прави пълно изследване и публикува научен материал „Албум с рисунки на еленските зографи в НХГ“. Той съдържа редки образци на оригинални рисунки атонски тип от края на 18 и началото на 19 век на двама изключителни автори от Света гора – Дамаскин и Яков от еленското село Болерци, голям брой разнообразни рисунки на възрожденския художник Йоан Попович, известен още като хаджи Иванчо Попрайков, и неговия ученик Юрдан Михов. Албумът е запазен благодарение на друга голяма за времето си личност – еленския възрожденски просветител, енциклопедист и модерен български интелектуалец Милан Радивоев. Той не само запазва албума с рисунките, но и документира върху лист хартия всичко, известно за авторите им, и предоставя ценния материал - предполага се преди 1914 г., на Българския народен музей в София.", "date": "2018.05.05", "title": "Велико Търново: Еленски зографи бяха представени на изложба, посветена на Българското председателство на Съвета на ЕС"}
{"url": "http://www.focus-news.net/news/2018/05/05/2518603/plovdiv-muzeyat-na-aviatsiyata-v-krumovo-shte-raboti-s-vhod-svoboden-za-posetitelite-na-6-may.html", "text": "Музеят на авиацията в Крумово ще отбележи с вход свободен и специална програма за посетителите Деня на храбростта и празник на Българската армия – 6 май. Това съобщиха за Радио „Фокус“ – Пловдив от музея. Гостите ще могат да разгледат отвътре както кабината на боен самолет МиГ-21, така и на самолет Ан-24, в който ще се прожектира филмът „Водохвърчилната станция България“, посветен на пилота Мирчо Калчев. Празничната атмосфера ще бъде допълнена и от фотоизложбата „Българската авиация в Първата световна война 1915 – 1919“. Музеят на авиацията ще бъде отворен за посетители от 9.00 до 17.00 часа.\r\nПо повод Деня на храбростта и празник на Българската армия за периода от 6 до 13 май музеят обявява безплатен вход за военнослужещите и техните семейства в структурите на пряко подчинение на министъра на отбраната и в Българската армия.", "date": "2018.05.05", "title": "Пловдив: Музеят на авиацията в Крумово ще работи с вход свободен за посетителите на 6 май"}
{"url": "http://www.focus-news.net/news/2018/05/05/2518645/reuters-katalunskite-separatisti-podkrepyat-karles-puchdemon-za-prezident.html", "text": "Каталунските сепаратистки партии в парламента на областта подкрепят Карлес Пучдемон за президент и ще го номинират, въпреки че той се намира в момента в Германия, където очаква решението на германски съд дали да бъде екстрадиран в Испания, предава Reuters.\r\nСлед като се е срещнал с него в Берлин, говорител на групата на сепаратистите в местния парламент заявява, че те искат да го назначат за президент на областта до 14 май.\r\n„Ние искаме да гласуваме назначаването на Карлес Пучдемон, легитимен президент, този който бе посочен на изборите преди 14 май:, казва Едуард Пуйол пред репортерите в Берлин.\r\nТова ще бъде петият опит да бъде назначен нов регионален лидер на областта след като Мадрид наложи директно управление. Правителството на Марияно Рахой заявява, че ще обжалва новият закон, приет от каталунския парламент в петък, който разрешава на депутатите да изберат лидер, който не присъства на заседанието. Юлиян Марков", "date": "2018.05.05", "title": "Reuters: Каталунските сепаратисти подкрепят Карлес Пучдемон за президент"}
{"url": "http://www.focus-news.net/news/2018/05/05/2518607/reuters-sedem-dushi-sa-v-neizvestnost-sled-trus-vav-vagledobivna-mina-v-polsha.html", "text": "Седем души са в неизвестност след трус, ударил въгледобивна мина в Полша, предава Reuters, като уточнява, че намиращата се в южната част на страната мина е собственост на JSW, най-големият производител на коксови въглища в Европа. \r\n„Според последната информация липсват седем служители“, заяви представител на местните власти пред медиите в Полша. \r\nНа място е изпратен екип от осем спасители, натоварени със задачата да открият изчезналите миньори. Високите нива на метан във въздуха в района на труса възпрепятстват спасителната операция, допълни говорителят на властите. Тереза Герова", "date": "2018.05.05", "title": "Reuters: Седем души са в неизвестност след трус във въгледобивна мина в Полша"}
{"url": "http://www.focus-news.net/news/2018/05/05/2518611/nimh-utre-shte-preobladava-slanchevo-vreme-no-v-zapadna-i-tsentralna-balgariya-sa-vazmozhni-kratkotrayni-valezhi.html", "text": "До полунощ все още на отделни места, главно в планинските райони ще има краткотрайни превалявания и гръмотевична дейност, след което явленията ще затихнат и купестата облачност ще се размие. През втората половина от нощта над по-голямата част от страната ще е предимно ясно. Минималните температури ще бъдат между 11° и 16°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Красимир Стоев. \r\nУтре ще преобладава слънчево време. Около и след обяд и преди полунощ над Западна и Централна България ще се развива купеста и купесто-дъждовна облачност. На много места, главно в Западна и Централна България ще има краткотрайни, в отделни планински райони интензивни валежи, придружени с гръмотевици. Възможни са градушки. Ще се усили североизточният вятър, в източните райони ще е до умерен. Температурите ще започнат да се понижават, но все още ще са по-високи от обичайните. Преобладаващите максимални ще бъдат между 24° и 29°. Атмосферното налягане е и ще остане малко по-ниско от средното за май.  \r\nНад Черноморието ще преобладава слънчево време. Ще духа до умерен североизточен вятър. Максимални температури на въздуха: 21°-24°. Температурата на морската вода е 16°-18°. Вълнението на морето ще бъде 2-3 бала.\r\nНад планините ще се развива купесто-дъждовна облачност и на много места ще има краткотрайни, в отделни райони интензивни валежи и гръмотевична дейност. Ще духа умерен, по билата временно силен североизточен вятър. Максимална температура на височина 1200 метра около 17°, на 2000 метра – около 10°.\r\nПрез следващите три дни въздушната маса над страната ще е неустойчива. Ще се развива купеста и купесто-дъждовна облачност, мощна в следобедните часове и до полунощ. На много места ще има краткотрайни и интензивни валежи, придружени с гръмотевични бури. Очакват се и градушки. Най-голяма вероятност за значителни по количество валежи има в понеделник, на места, главно в западната половина от страната. Временно затихване на явленията, в повечето райони, ще има след полунощ и в ранните сутрешни часове. Вятърът ще се задържи предимно от североизток, слаб до умерен; във вторник за кратко ще бъде от северозапад. Температурите ще се нормализират и преобладаващите максимални ще бъдат между 20° и 25°. Минималните ще са най-често между 10° и 15°, малко по-ниски около средата на седмицата.", "date": "2018.05.05", "title": "НИМХ: Утре ще преобладава слънчево време, но в Западна и Централна България са възможни краткотрайни валежи"}
{"url": "http://www.focus-news.net/news/2018/05/05/2518609/interfaks-politsiyata-v-moskva-potvardi-aresta-na-okolo-300-uchastnitsi-v-protesta-na-opozitsiyata.html", "text": "Около 300 участници в протеста на опозицията са задържани в Москва, съобщиха за Интерфакс от пресслужбата на полицията в руската столица.\r\n„За нарушение на обществения ред в хода на несъгласуваното публично мероприятие в центъра на Москва са задържани и отведени в териториалните отдели на полицията около 300 души“, уточниха от пресслужбата на столичните органи на реда.\r\nОрганизаторите на протеста на свой ред твърдят, че има около 500 задържани.\r\nПо-рано бе съобщено, че около хиляда протестиращи, включили се в демонстрациите, организирани от руския опозиционен лидер Алексей Навални в навечерието на инаугурацията на Владимир Путун, са задържани от правоохранителните органи.\r\nБе уточнено, че общо 1029 души са задържани от полицията в 19 града на страната. Над 470 от тях са участници в акцията в Москва. Данните са на независимата мониторингова група OVD-Info.\r\nСред задържаните в руската столица са опозиционният лидер Алексей Навални, неговият съратник Николай и редица техни поддръжници.Тереза Герова", "date": "2018.05.05", "title": "Интерфакс: Полицията в Москва потвърди ареста на около 300 участници в протеста на опозицията"}
{"url": "http://www.focus-news.net/news/2018/05/05/2518615/predstoyashti-mezhdunarodni-sabitiya-za-6-may-agentsiya-fokus.html", "text": "Държавният глава на Турция Реджеп Тайип Ердоган ще участва в мащабен предизборен митинг, на който ще представи подробности за програмата на партията си. \r\n*** Председателят на Европейския съвет Доналд Туск пристига на посещение в Словения. \r\n*** В Лисабон ще се състои церемонията по откриването на песенния конкурс „Евровизия“. \r\n*** В Ливан се провеждат парламентарни избори. \r\n*** В Тунис се провеждат първи местни избори след революцията. \r\n***", "date": "2018.05.05", "title": "Предстоящи международни събития за 6 май (Агенция „Фокус“)"}
{"url": "http://www.focus-news.net/news/2018/05/05/2518606/premierat-boyko-borisov-postignato-e-mnogo-po-otnoshenie-na-razvitieto-na-turizma-v-petrich.html", "text": "По повод празника на Община Петрич пожелавам на всички петричани да са живи и здрави. Това каза за Радио „Фокус“ – Пирин министър-председателят Бойко Борисов, който днес бе на посещение в общината. По думите на премиера през годините са направени много неща за развитието на града и малките населени места. „Кметът Димитър Бръчков също много се старае“, каза още Борисов. Според него е постигнато много по отношение развитието на туризма и археологията, а за пример той посочи проучванията на античен град Хераклея Синтика и комплекс „Ванга“, заедно с местността Рупите.  „По-рано днес видяхме пазара и парковете, които се изграждат в Петрич. Автомагистрала „Струма“ също върви с много добри темпове, така че ще работим в посока на това да доведем повече туристи и бизнес инвестиции. Септември месец ще се прави и първа копка на много голям завод за производство в Община Петрич“, добави премиерът. На въпрос как оценява развитието на общината през изминалите години, той заяви: „Най-важното е самите петричани да са доволни“. \r\nЛивия НИНОВА", "date": "2018.05.05", "title": "Премиерът Бойко Борисов: Постигнато е много по отношение на развитието на туризма в Петрич"}
{"url": "http://www.focus-news.net/news/2018/05/05/2518604/api-vazstanoveno-e-dvizhenieto-v-dvete-lenti-po-pat-ii-73-shumen-smyadovo-pri-razklona-za-selo-kalnovo.html", "text": "Възстановено е движението в двете ленти по път II-73 Шумен - Смядово при разклона за село Кълново, съобщиха от пресцентъра на Агенция \"Пътна инфраструктура\".", "date": "2018.05.05", "title": "АПИ: Възстановено е движението в двете ленти по път II-73 Шумен - Смядово при разклона за село Кълново."}
{"url": "http://www.focus-news.net/news/2018/05/05/2518605/protothema-gratskite-vlasti-deportiraha-arestuvaniya-za-nezakonno-presichane-na-granitsata-turski-grazhdanin.html", "text": "Турският гражданин, арестуван от гръцката полиция в административната единица Еврос на североизточната граница с Турция след незаконно преминаване на гръцка територия, бе депортиран в Турция в събота, съобщава електронното издание Protothema.\r\n38-годишният Муса Алерик, който работи като багерист за администрацията в Одрин, бе задържан в полицейското управление в Орестиада, докато бяха в ход официалните процедури за освобождаването му.\r\nМъжът е преминал на турска земя около 16 часа в събота, уточняват от редакцията.Агенция „Фокус“ припомня:\r\nТурският гражданин бе арестуван по-рано тази седмица от полицейски и армейски офицери в североизточното гранично село Черекьой в областната единица Еврос по обвинение в нелегално влизане в Гърция.\r\nЛицето е било наето от местните власти в Одрин за извършване на строителни дейности в близост до турското митническо учреждение в района. В показанията си пред полицията турският гражданин разказа, че се е отклонил от границата случайно, тъй като е бил за първи път в района и теренът е бил непознат за него. Човекът твърди, че не е чул и разбрал предупрежденията на гръцките войници поради шума на багера, на който е работел в момента на инцидента. На свой ред гръцките войници твърдят, че турчинът е задържан, след като е пресякъл границата три пъти, въпреки предупрежденията на военните. \r\nВластите в Турция задействаха процедура за освобождаване на служителя. Реджеп Гюркан, кмет на северозападния град Одрин, заяви, че инцидентът е станал след като общината е поискала багер за изграждане на кладенец на границата с Гърция.\r\nЗаместник-кметът на Одрин Селчук Чакир допълни, че турският служител се е опитал да маневрира с машината, в резултат на което е преминал на гръцка територия. \r\n„На турска земя е изкопан кладенец. Нашият приятел дойде тук, за да изкопае канавка, но е влязъл на гръцка територия вместо в митническата зона, докато се опитваше да маневрира назад\", поясни Чакир.\r\nВ четвъртък, 3 май, съдът в южната ни съседка издаде условна присъда за пет месеца лишаване от свобода на турчина. Съдът призна 38-годишния гражданин на Турция за виновен по обвинение в незаконно влизане на територията на страната, като му наложи глоба в размер на 1500 евро. \r\nОтношенията между Атина и Анкара се влошиха рязко след ареста на двама гръцки военнослужещи, които в началото на март прекосиха по невнимание турската граница. Властите отказаха да ги освободят, а по-късно държавният глава Реджеп Тайип Ердоган предложи на управляващите в Атина да ги разменят за осмината турски военни, избягали в страната след неуспешния опит за държавен преврат от лятото на 2016 г. Атина отхвърли категорично предложението на Анкара.Тереза Герова", "date": "2018.05.05", "title": "Protothema: Гръцките власти депортираха арестувания за незаконно пресичане на границата турски гражданин"}
{"url": "http://www.focus-news.net/news/2018/05/05/2518613/premierat-boyko-borisov-i-kmetat-d-r-atanas-kambitov-shte-namerim-nay-dobroto-reshenie-da-zapazim-arheologicheskite-nahodki-i-da-izgradim-am-struma.html", "text": "Археологическите разкопки край Благоевград ще бъдат запазени и ще се търси вариант за изместване на магистрала \"Струма\", това заяви премиерът Бойко Борисов. Днес той, придружен от четирима министри и председателя на УС на АПИ - инж. Дончо Атанасов, разгледа разкопките край Благоевград. Министър-председателят разговаря на място с кмета на Благоевград д-р Атанас Камбитов, ангажирани с идеята да се намери най-оптималният вариант - разкопките да бъдат съхранени и магистралата край областния център да бъде изградена в срок. Това съобщиха от пресцентъра на Община Благоевград. \r\nПремиерът Бойко Борисов даде срок от месец-месец и половина на археолозите и пътните специалисти да преценят оптимално добрите решения. Експертна комисия ще решава как да продължи проучването на терена и какви ще са вариантите и точните стойности за изместване на магистралата. Той увери хората, дошли на разкопките, че културното богатство ще бъде запазено.\r\nМинистрът на регионалното развитие и благоустройството Николай Нанков, министърът на транспорта Ивайло Московски, министърът на финансите Владислав Горанов и министърът на културата Боил Банов също подчертаха, че ще се търси вариант да бъдат защитени интересите на всички. \r\n\"Мисля, че думите на премиера ще удовлетворят всички, включително и тези, които  имаха някакви съмнения. Още от началото настоявах да изчакаме експертите да дадат най-доброто решение. Всички искаме това културно богатство да бъде запазено. Премиерът обеща да се осигури финансиране и за проучване на останалата част от древното селище, така че никой не трябва да има и капка съмнение, че тези археологически находки, които ще се превърнат във визитната картичка на Благоевград, няма да бъдат съхранени\", заяви кметът д-р Атанас Камбитов.\r\nДнес той още един път заяви пред премиера, пред министрите и пред всички присъстващи благоевградчани, че категорично защитава идеята древното селище да бъде запазено. Д-р Камбитов подчерта, че не само Община Благоевград, но и цялата държава и лично премиерът Бойко Борисов са ангажирани с идеята да се опази културното наследство и в същото време да се изгради автомагистрала \"Струма\". \r\n\"Фактът, че министър-председателят дойде лично и отдели толкова много време да разгледа и да разговаря с хората, е показателен за отговорността на всички ни за намиране на най-оптималното решение\", посочи кметът Камбитов. Той подчерта, че не бива да се конфронтират двете цели - съхраняване на културното наследство и завършването на  магистала „Струма“ край Благоевград, защото само тогава ще има положителен ефект за всички благоевградчани.", "date": "2018.05.05", "title": "Премиерът Бойко Борисов и кметът д-р Атанас Камбитов: Ще намерим най-доброто решение да запазим археологическите находки и да изградим АМ „Струма“"}
{"url": "http://www.focus-news.net/news/2018/05/05/2518399/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Самолетоносачната ударна група на американските ВМС, водена от самолетоносача „Хари Труман“ е провела операция на 3 май срещу „Ислямска държава“, пише вестникът на американския флот   The Flagship.\r\n„Нашата въздушна операция в подкрепа на мисията срещу „Ислямска държава“ в Близкия изток демонстрира намерението на САЩ и страните регионални партньори да елиминират терористите и заплахата, която те представляват за международната общност“, съобщи командира на ударната група контраадмирал Джийн Блек. Излитащите от плаващия в източната част на Средиземно море самолетоносач самолети са нанесли удари на територията на Сирия, демонстрирайки възможностите на ударната група.\r\n„Днешната операция демонстрира гъвкавостта и възможностите на самолетоносачната ударна група. Ние ще продължим за подкрепяме международната сигурност и имаме възможност да нанасяме точни удари, както ни заповядат“, допълни Блек. \r\nУдарната група навлезе в операционния театър на Шести американски флот на 18 април. В групата освен самолетоносача клас „Нимиц“ „Хари Труман“ влиза ракетния крайцер „Нормандия“, ракетните разрушители „Арли Бърк“, „Фарагут“, „Форест Шърман“ и Бълкели“.\r\n***  Президентът на САЩ Доналд Тръмп заяви, че трябва да се „възцари справедливост в търговията между Китай и САЩ“ и че администрацията му „прави нещо по въпроса“, пише   West Virginia Herald Dispatch.\r\nТръмп заяви, че „в момента правителството готви някои страхотни търговски споразумения, които ще бъдат обявени скоро“. Той допълни, че в момента министърът на финансите на САЩ Стивън Мнучин е на официално посещение в Китай и скоро ще се завърне с допълнителни данни.\r\nТръмп допълни, че иска от Пекин да намали търговския си дефицит със САЩ с 200 милиарда долара до 2020 г.\r\n*** Президентът на САЩ Доналд Тръмп заяви, че намаляването на броя американски войници в Южна Корея „не е обсъждано“ преди преговорите с лидера на Северна Корея Ким Чен-ун, пише The Hill.\r\n„Това със сигурност не е обсъждано в момента“, заяви Тръмп на журналистически въпрос дали появилите се наскоро данни, че Вашингтон обсъжда изтегляне от Корейския полуостров. „Не сме били питани да намаляваме своето военно присъствие“, допълни той, но уточни, че в бъдеще това е възможно, предвид цената на поддържането на тези сили.\r\n„Това би спестило пари. Имаме 28 хил. войници там. Но не сме обсъждали въпроса“, допълни той.\r\nВ момента Южна Корея и САЩ делят поравно разходите за военната поддръжка на американския контингент на Корейския полуостров, възлизащи на общо около 1,6 милиарда долара.\r\n*** Външното министерство на Египет съобщи, че скорошните думи на външния министър Самех Шукри, че е възможно арабски войници да бъдат разположени в Сирия, „не се отнася до Египет“, пише  Ahram.\r\n„Египет не изпраща войници извън територията си, освен ако това не е според конституцията и правните и политически механизми“, заяви прессекретарят на МВнР Абу Зеид. По-рано Шукри заяви, че е възможно изпращането на арабски войски в Сирия.\r\n„Изпращането на войници не може да се случи, освен ако не е според конституционните механизми или правилата свързани с мироопазващите мисии на ООН“, уточни Зеид.\r\n***  Бившият 11-ти турски президент Абдуллах Гюл потвърди чак след 8 дни срещата си с началника на Генералния щаб армейски генерал Хулуси Акар и с говорителя на сегашния държавен глава Ердоган – Ибрахим Калън, пише вестник \"Джумхуриет”. Въпреки признанието, Абдуллах Гюл избегна да отговори на въпроса дали на срещата е разговаряно за негова евентуална кандидатура на президентските избори на 24 юни. Бившият държавен глава се задоволи само да уточни по отношение на посещението в дома му, че „не може да става въпрос за неуважение, заплаха, или налагане на опекунство и натиск”, посочва още „Джумхуриет”.\r\n***", "date": "2018.05.05", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/05/2518617/faz-broyat-na-zadarzhanite-na-protestite-v-rusiya-nadhvarli-1300-dushi.html", "text": "Продължава да нараства броят на задържаните участници в протестите, организирани от опозицията в Русия, съобщава германският национален ежедневник Die Frankfurter Allgemeine Zeitung, като привежда данни за над 1300 задържани на територията на страната.\r\nАкциите са организирани само два дни преди встъпването в длъжност на държавния глава Владимир Путин. Протестиращите излязоха по улиците на 90 града в страната под мотото „Без цар за нас“. \r\nПо-рано бе съобщено, че около хиляда протестиращи, включили се в демонстрациите, организирани от руския опозиционен лидер Алексей Навални в навечерието на инаугурацията на Владимир Путун, са задържани от правоохранителните органи.\r\nБе уточнено, че общо 1029 души са задържани от полицията. Над 470 от тях са участници в акцията в Москва. Данните са на независимата мониторингова група OVD-Info.\r\nСред задържаните в руската столица са опозиционният лидер Алексей Навални, неговият съратник Николай и редица техни поддръжници.Тереза Герова", "date": "2018.05.05", "title": "FAZ: Броят на задържаните на протестите в Русия надхвърли 1300 души"}
{"url": "http://www.focus-news.net/news/2018/05/05/2518612/tass-dvama-ot-izcheznalite-polski-minyori-sa-namereni-zhivi-spasitelnata-operatsiya-prodalzhava.html", "text": "Двама от седмината полски миньори, изчезнали след трус в мина в южната част на страната, са намерени живи, предава TACC.\r\n„Засега е трудно да се каже колко тежко са пострадали. Помолиха за помощ“, подчерта говорител на компанията JSW, собственост на мината. \r\nКъм момента няма данни за съдбата на останалите петима изчезнали. Операцията по издирването им продължава. Към настоящия момент спасителите се опитват да достигнат до епицентъра на подземния трус. Засега остава неясно дали той е предизвикал срутване в галерията.Тереза Герова", "date": "2018.05.05", "title": "ТАСС: Двама от изчезналите полски миньори са намерени живи, спасителната операция продължава"}
{"url": "http://www.focus-news.net/news/2018/05/05/2518616/plovdiv-nad-130-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-plovdiv-prez-poslednata-sedmitsa.html", "text": "135 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за Радио „Фокус“ – Пловдив от Регионалната здравна инспекция (РЗИ). Проверени са 35 заведения за обществено хранене, 83 закрити и 8 открити обществени места, 8 детски и учебни заведения, както и обект за продажба на оптика.\r\nВ периода от 27 април до 4 май здравните инспектори в Пловдив са издали 4 предписания за установени нарушения. През последния отчетен период не са постъпвали жалби и сигнали за нередности от граждани или институции. Извършени са също 210 проверки по текущ контрол и 3 тематични проверки.\r\nТони МИХАЙЛОВ", "date": "2018.05.05", "title": "Пловдив: Над 130 проверки по изпълнение на забраната за тютюнопушене са извършили здравните инспектори в Пловдив през последната седмица"}
{"url": "http://www.focus-news.net/news/2018/05/05/2518404/sport-pszh-i-amien-zavarshiha-22.html", "text": "Отборът на ПСЖ завърши наравно 2:2 с Амиен като гост в мач от 36-я кръг от френската „Лига 1“. За домакините от Амиен на два пъти се разписа нападателят Муса Конате, а за гостите от ПСЖ точни бяха Единсон Кавани и Кристофър Нкунку.\r\nПСЖ вече си е осигурил титлата във Франция, след като е недостижим на върха с 92 точки, на 20 пред втория в класирането Олимпик Лион.", "date": "2018.05.05", "title": "Спорт: ПСЖ и Амиен завършиха 2:2"}
{"url": "http://www.focus-news.net/news/2018/05/05/2518401/sputnik-iran-obvini-sasht-che-e-osnovniyat-destabilizator-v-blizkiya-iztok.html", "text": "Заместник-министърът на външните работи на Иран Хюсеин Дехкан критикува политиките на САЩ в Близкия изток, заявявайки че те са основнит източник на дестабилизация в района, предава Sputnik.\r\nЗаместник-министърът описа близкоизточната политика на Вашингтон като „малтретираща дипломация“, която допринася за нестабилността и несигурността в региона.\r\n„Регионът е негативно засегнат от малтретиращата политика на САЩ“, заяви Дехкан в четвъртък. Йонислав Дочев", "date": "2018.05.05", "title": "Sputnik: Иран обвини САЩ, че е основният дестабилизатор в Близкия изток"}
{"url": "http://www.focus-news.net/news/2018/05/05/2518614/veliko-tarnovo-studenti-po-meditsina-shte-meryat-kravnoto-nalyagane-i-kravnata-zahar-na-vazrastni-hora-v-malkite-naseleni-mesta.html", "text": "Студенти от Филиала на Медицинския университет във Велико Търново ще мерят кръвното налягане и кръвната захар на възрастни хора в малките населени места от общината. Инициативата е на Дарителско сдружение „Св. Иван Рилски“. Това съобщи за Радио „Фокус“ – Велико Търново председателят на Сдружението Благовеста Факирова. Посещенията по селата ще започнат в средата на месец май. Предвижда се да бъдат посетени малките населени места като Емен, Буковец, Ветренци, Пушево и други, където лекар ходи рядко. По време на срещите ще бъдат раздадени и 80 чанти с логото „Спаси ме“. Върху торбите са залепени светлоотразителни емблеми. „Тези светлоотразителни емблеми възрастните хора ще могат да използват през зимните месеци, когато се движат из селото или когато идват в града. Целта е шофьорите да ги забелязват от далече, за да може да ги предпазят“, посочи Благовеста Факирова. Тя припомни, че миналата година Сдружението е раздало около 160 такива чанти. Голяма акция се проведе  по повод Световният ден за борба с глада – 16-ти октомври в селата Въглевци, Нацовци, Големани, Велчево. Възрастните хора получиха от чантите, които бяха напълнени със закуски, вафли и кисели млека.\r\nНадежда КРЪСТЕВА", "date": "2018.05.05", "title": "Велико Търново: Студенти по медицина ще мерят кръвното налягане и кръвната захар на възрастни хора в малките населени места"}
{"url": "http://www.focus-news.net/news/2018/05/05/2518400/predstoyashti-sabitiya-v-stranata-za-5-may-agentsiya-fokus.html", "text": "***  \r\nОт 16.00 часа в Гербова зала на „Дондуков“ 2 държавният глава Румен Радев ще удостои генерал-лейтенант Андрей Боцев с висше офицерско звание „генерал“.\r\n***\r\nОт 15.00 часа министърът на регионалното развитие и благоустройството Николай Нанков ще направи оглед на участъка от АМ „Струма“, при който до с. Покровник бяха открити останки от древно селище. Очаква се на проверката да присъства и министър – председателят Бойко Борисов. \r\n***\r\nОт 17.00 часа министърът на регионалното развитие и благоустройството Николай Нанков ще посети и разкопките на Античния град Хераклея Синтика край Петрич\r\n***\r\nОт 10.00 часа за пета поредна година в Златоград ще се проведе Празник на чевермето. На откриването ще присъстват председателят на Народното събрание Цвета Караянчева и зам.-председателят на ПГ на ГЕРБ  Цветан Цветанов. \r\n***\r\nОт 20.30 часа председателят на Народното събрание Цвета Караянчева ще участва в тържествената заря-проверка на пл. „България“ по повод Деня на храбростта и празник на Българската армия и празника на града.\r\n***  \r\nОт 07.30 часа в Националния дворец на културата министърът на отбраната Красимир Каракачанов ще посрещне ръководителите на делегации, участници в Неформалната среща на министрите на отбраната на страните-членки на ЕС. Работните заседания ще започнат в 08.30 часа. От 12.15 ч. същия ден в Зала 6 на Националния дворец на културата ще започне пресконференцията на министъра на отбраната Красимир Каракачанов и върховния представител на Европейския съюз по въпросите на външните работи и политиката на сигурност Федерика Могерини. \r\n***\r\nОт 12.00 часа на голямата поляна в Южния парк ще се проведе първият градски турнир по конен спорт в България - „Купа София“.\r\n***\r\nОт 16.45 часа в ротондата „Свети Георги“  ще бъде отслужен молебен за здраве за Българската армия.\r\n***\r\nОт 18.00 часа Негово преосвещенство Билоградчишкият епископ Поликарп ще оглави празнична вечерня в столичния храм „Св. Георги“ - Ротондата.\r\n***\r\nОт 20.00 часа на площад „ Княз Александър I“  в столицата ще започне музикалният парад, в който ще участват Гвардейският представителен духов оркестър, представителните духови оркестри на Сухопътните войски и Военноморските сили и фестивалният оркестър от състава на Националния военен университет „Васил Левски” и военно формирование 24 150 - Стара Загора. Музикалният парад на военните духови оркестри ще завърши с празнична илюминация по повод Деня на храбростта и празника на Българската армия. \r\n***\r\nОт 11.00 часа по пътя за Кърджали ще се проведат конни надбягвания, конкурс за най- красив кон и състезание по надскачане. Проявата е част от празничната програма на Община Асеновград по повод 6 май.\r\n***\r\nОт 10.00 часа пред зала „22 септември“ ще започне Втори лекоатлетически маратон.\r\n***\r\nОт 11.00 часа на пл. „Македония“  ще се състои официалното откриване на първия „Занаят фест“ ще се проведе в Благоевград. \r\n***\r\nОт 11.00 часа в парк „Бачиново“ ще бъде поставено началото на празника „Благоевград спортува“, част от Световен ден на предизвикателството- „България спортува 2018“. От 11.00 до 17.00 часа в рамките на инициативата и като част от поощряването на спорта сред благоевградчани, Въжен парк ще бъде свободно достъпен за любителите на приключения.\r\n***  \r\nОт 09.30 часа Негово преосвещенство Билоградчишкият епископ Поликарп ще оглави Архиерейска света Литургия в храм „Св. Вмчк Георги“.\r\n***  \r\nОт 10.00 часа на площад „Тройката“ за четвърта поредна година National Geographic Kids организира образователната обиколка на „Клуб малки откриватели“.\r\n***  \r\nОт 10.30 часа ще бъде открито стартира 34-тото издание на „Флора Бургас“ 2018.\r\n***  \r\nОт 11.00 часа в двора на Етнографския музей ансамбъл „Гоце Делчев” при ВМРО – Бургас  ще изнесе Гергьовденски концерт за всички любители на традиционната българска музика.\r\n***  \r\nОт 18.00 часа на сцената на Младежки културен център ще се състои заключителният концерт в Националния конкурс за детска песен „Сладкопойна чучулига“. По време на концерта ще бъдат отличени участниците в този конкурс, както и в надпреварата „Нарисувай ми песен“.\r\n***\r\nОт 09.00 часа в Спортен комплекс „Камчия“ ще започне IV Международен турнир по художествена гимнастика за Купата на „Камчия“.\r\n***\r\nОт 09.00 часа във футболен комплекс „Спортно Търново” ще се проведе полуфиналът на „Купата на Coca-Cola”.\r\n***  \r\nОт 15.00 часа в голямата зала на МДТ „Константин Кисимов“ ще се състои концерт на Оркестъра на сухопътните сили на САЩ в Европа.\r\n***\r\nОт 14.30 часа заместник-кметът на Община Видин Венци Пасков ще открие Международния фолклорен фестивал „Гергьовден” в с. Антимово.\r\n***  \r\nОт 10.00 часа в читалище „Огнище - 1930“ ще се проведе събор-изложението „Златни ръце български“.\r\n***  \r\nОт 10.00 часа напл. „Съединение“ в село Първомайци ще се проведе Празник на „Първомайския разсол“. \r\n***\r\nОт 07.00 часа ще се проведе традиционен общоградски туристически поход до вр. Конкур. \r\n***\r\nОт 10.00 часа на градския площад се поставя началото на „Парад на професиите и знанието”, който се организира от ПГИТ „Проф.д-р Асен Златаров”. \r\n***\r\nОт 11.00 часа ще бъде почетена 10-годишнината от отварянето за посетители на Къща музей „Ванга”. \r\n***\r\nОт 18.00 часа е началото на концерта „Гергьовска люлка” в кв. „Дълбошница” град Петрич. \r\n***\r\nОт 20.30 часа на сцената на градския площад започва празничният концерт под надслов „Петрич – многолик и гостоприемен” с участието на група Б.Т.Р и Джон Лоутън. \r\n***\r\nОт 09.00 часа с празнична Гергьовска света Литургия в храм  „Св. Георги“ ще започне празничната програма за Деня на Пещера. От 10.30 на централния площад ще има концерт на ансамбъл „Славейче“ и  Виевската фолк група. От 19.00 часа програмата ще продължи с концерт с участниците в „Гласът на България“ трио Тринити и дуо WEIL и победителите в X factor –  4 MAGIC. От 20.30 часа на площад „България“ ще започне тържествена заря проверка, в която ще участва 61 Стрямска механизирана бригада под командването на бригаден генерал Пламен Йорданов. Строят ще приеме председателят на Народното събрание Цвета Караянчева.\r\n***  \r\nОт 12.00 часа ще започне четвъртото издание на Дефиле „Вино и гурме“.\r\n***\r\nОт 18.00 часа в храм „Св. Георги Победоносец“ Негово Високопреосвещенство Пловдивският митрополит Николай ще отслужи Празнична вечерня с петохлебие.\r\n***  \r\nОт 17.30 часа популярната израелска художничка Ревека Узиел гостува със самостоятелна изложба в Галерия „Поморие”.\r\n*** \r\nОт 11.30 часа край параклиса „Св. Георги“ в подножието на Бармук баир Сдружение „Св. Георги Победоносец“  - Сливен  организира за пета година празника „На хубав ден Гергьовден“. \r\n***  \r\nОт 15.00 часа на стадиона в село Желю войвода ще се проведат народни борби. \r\n***  \r\nОт 15.30 часа в Галерия „Гъбенски“ – Калинчева къща ще се проведе  среща с красотата на Мароко под надслов „Покажи традицията! Подари празник!“ под патронажа на Н. В. Цар Симеон II.\r\n***\r\nОт 10.30 часа на площада в селото ще се проведе традиционен гергьовски събор „Заблеяло ми агънце“ и Ден на моето село.\r\n***  \r\nОт  10.30 часа  на площада пред Община Ямбол  ще се състои  тържествен ритуал по случай 6-ти май.", "date": "2018.05.05", "title": "Предстоящи събития в страната за 5 май (Агенция „Фокус“)"}
{"url": "http://www.focus-news.net/news/2018/05/05/2518405/edna-godina-ot-vstapvaneto-na-kabineta-borisov-3-obzor.html", "text": "Гордея се, че за една година свалихме външния дълг, но се срамувам, че не можахме да убедим обществото за Истанбулската конвенция. Така премиерът Бойко Борисов коментира навършващата се една година от встъпването в длъжност на правителството. Трети сме в региона по външен дълг. С 2,3 млрд. свалихме външния дълг, сега е 25%“, каза министър-председателят и подчерта, че до края на мандата ще бъде докаран до 20%. Премиерът обърна внимание и на ролята на правителството за борбата с корупцията. „Корупцията е бич, който всеки ден, на всички нива, трябва да се смазва“, аргументира се премиерът. Той даде пример с ареста на кмета на столичния район „Младост“ Десислава Иванчева и коментира, че лично е попитал главния прокурор Сотир Цацаров защо толкова дълго време е продължила операцията по задържането, а отговорът му е бил, че трябва да бъдат описани и преброени намерените в Иванчева пари. \r\nИкономическите показатели бяха използвани и от финансовия министър Владислав Горанов, който даде положителна оценка на първата година от управлението на кабинета „Борисов 3“. Горанов подчерта, че всички обещания, които ГЕРБ са отправили в рамките на предизборната си кампания, вече са изпълнени, а за пример даде увеличението на учителските заплати и запазването на размера на данъците. „Съгласихме се с някои от аргументите на нашите колеги от коалицията и стартирахме увеличението на минималните пенсии. В резултат на това, а и заради стабилността, която някои хора считат за имагинерна, но българските потребители не смятат така, икономиката отбелязва добри темпове на растеж”, коментира министър Горанов и подчерта, че това се вижда по добрите постъпления в бюджета на страната.\r\nНа противоположното мнение бяха от опозицията. Според лидера на БСП Корнелия Нинова емблема на управленето на \"Борисов\" 3 е агресията, тъй като всичко, което не е ГЕРБ е лошо. По думите ѝ тази агресия се е изразила в отношение срещу президента Радев и е минала границите. Нинова посочи, че управляващите са отворили и война на народа си. По думите ѝ управлението на „Борисов“ 3 е нестабилно по отношение на коалицията и в политиките. „Изгубена е една година от управлението на страната“, смята заместник-председателят на ПГ на „БСП за България“ Жельо Бойчев. Според него бедността, неравенството и демографската криза в страната се засилват, а подкрепа за думите си той намери в Доклада на европейската комисия от 2018 година, където се посочва, че сближаването на България с ЕС и Еврозоната е по-бавно спрямо другите държави членки от Югоизточна Европа. Като положителна стъпка Жельо Бойчев определи програмата в образованието с ангажирането и присъствието на децата в учебния процес. Във външнополитически план, според него, добра политика е пробива в отношенията с Македония, която политика беше подкрепена и от БСП. ГЕРБ не променя, а подменя. ГЕРБ въвежда двойните стандарти. ГЕРБ се опитва да легитимира популизма и ксенофобията, да ги прави част от държавната политика, заяви лидерът на ДПС Мустафа Карадайъ. Според него от началото на работата на това правителство то не е осъществило нито една реформа. „Нито предизборните обещания се случват, нито необходимите реформи, нито подобряването на работата на качеството на живот на българските граждани. Като опозиция може да наблюдаваме и да правим оценки, но отговорността ни задължава да бъдем активни и да противодействаме на всяко бездействие и всеки опит за подмяна на важните за българското общество теми”, коментира още Карадайъ.\r\nОценката за българското председателство не е само на опозицията, а и на държавите-членки на ЕС, коментира председателят на ПГ на ГЕРБ Цветан Цветанов. Той заяви, че ПГ на ГЕРБ подкрепя и ще продължи да подкрепя парламентарното мнозинство, което изпълнява ангажимента си по програмата за 4-годишен мандат и отбеляза като резултат от поетите ангажименти увеличението на пенсиите и на възнагражденията на учителите. „Успяхме да извадим цялата истината за процедурите на служебния кабинет за самолетите и да върнем нещата в ръцете на изпълнителната власт“, отчете Цветанов. По думите му е важно въоръжаването ни да съответства на България като страна-членка на НАТО. Във връзка с обвиненията, че коалиционните партньори на ГЕРБ не кореспондират с политиката на правителството, той подчерта, че правителството има управленска програма и там няма дебат и различия.\r\nИван ЛАЗАРОВ", "date": "2018.05.05", "title": "Една година от встъпването на кабинета „Борисов 3“ (ОБЗОР)"}
{"url": "http://www.focus-news.net/news/2018/05/05/2518408/the-guardian-donald-tramp-podhranva-strahovete-ot-kriminalnite-sluchai-s-nozhove-v-london.html", "text": "Президентът на САЩ Доналд Тръмп подхрани страховете от епидемия на криминални нападения с ножове в Лондон, след като сравни болница в града с „военна зона“, пише британският вестник The Guardian.\r\nТръмп, който беше на събитие на Националната асоциация на притежателите на огнестрелни оръжия (NRA) в Далас, направи своите коментари два месеца преди първата си визита във Великобритания.\r\nАмериканският президент зададе ироничен въпрос по време на срещата, дали вановете, камионите и колите трябва да бъдат забранени, тъй като се използват от терористи. Тогава се обърна към темата с ножовете.\r\n„Наскоро четох история, че в Лондон, който има невероятно тежки оръжейни закони, една някога много престижна болница е като военна зона за ужасяващи прободни рани“, заяви той. „Да, вярно е, те нямат оръжия, те имат ножове и вместо това има кръв по подовете на тази болница. Казват, че е било толкова тежко, колкото военновременна болница.“\r\nТой добави: „Лондон не е свикнал с това. Вече започват да го правят. Доста тежко. Ние сме тук днес, защото разпознаваме един прост факт: нещото, което винаги е стояло между американския народ и елиминирането на правата от втората поправка са били консерваторите в Конгреса, склонни да се борят за тези права. Ние се борим.“ Йонислав Дочев", "date": "2018.05.05", "title": "The Guardian: Доналд Тръмп подхранва страховете от криминалните случаи с ножове в Лондон"}
{"url": "http://www.focus-news.net/news/2018/05/05/2518406/tass-prezidentat-na-chehiya-shte-prisastva-na-priema-za-denya-na-pobedata-v-posolstvoto-na-rusiya.html", "text": "Президентът на Чехия Милош Земан ще посети прием по случай Деня на победата в посолството на Русия в Прага на 9 май, заяви прессекретарят на Земан Иржи Овчачек, цитиран от ТАСС.\r\n„Президентът ще посети посолството на Русия на 9 май, за да почете паметта на войниците, които освободиха страната ни“, заяви той. „На 8 май, когато Чешката република празнува своя национален празник, господин президентът ще вземе участие в церемония в Прага, за да почете паметта ма чехословашките войници, които са се борили против нацистите.“", "date": "2018.05.05", "title": "ТАСС: Президентът на Чехия ще присъства на приема за Деня на победата в посолството на Русия"}
{"url": "http://www.focus-news.net/news/2018/05/05/2518409/the-independent-zhan-klod-yunker-zashtiti-karl-marks-na-tseremoniya-po-sluchay-200-godini-ot-rozhdenieto-mu.html", "text": "Председателят на Европейската комисия Жан-Клод Юнкер защити миналото на Карл Маркс като философ, твърдейки че той не е „отговорен“ за грешки и зверства извършени в негово име след смъртта му, пише британският вестник The Independent.\r\nВ реч изнесена в родния град на Маркс Трир, по случай 200 години от рождението на философа, Юнкер заяви, че „Маркс не е виновен за всичките зверства, за които трябва да отговарят неговите предполагаеми наследници.“\r\n„Карл Маркс е философ, който е мислил в бъдещето, е имал творчески аспирации и днес стои зад неща, за които не е отговорен и които не е предизвикал, защото много от нещата написани от него са преработени в обратното на това, което той пише“, заяви Юнкер по време на реч в църква в Трир.\r\n„Карл Маркс трябва да бъде разбран в контекста на неговото време и не трябва да има предразсъдъци около него. Той е бил късметлия, тъй като се е родил в Трир“, допълни още Юнкер. Йонислав Дочев", "date": "2018.05.05", "title": "The Independent: Жан-Клод Юнкер защити Карл Маркс на церемония по случай 200 години от рождението му"}
{"url": "http://www.focus-news.net/news/2018/05/05/2518407/emsc-zemetresenie-s-magnitud-69-po-skalata-na-rihter-e-registrirano-v-havai.html", "text": "Земетресение с магнитуд 6.9 по скалата на Рихтер е регистрирано на Хавайските острови, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 22:32 часа местно време (01:32 българско време) на дълбочина от 5 км.Sputnik съобщава за още няколко труса през деня, както и за изригване на вулкана Килауеа.\r\nЗасега няма данни за пострадали. Йонислав Дочев", "date": "2018.05.05", "title": "EMSC: Земетресение с магнитуд 6.9 по скалата на Рихтер е регистрирано в Хаваи"}
{"url": "http://www.focus-news.net/news/2018/05/05/2518410/deputatite-zapaziha-privilegiite-si-obzor.html", "text": "На днешното пленарно заседание парламентът отхвърли предложените от БСП промени в Правилника за организацията и дейността на народното събрание, предвиждащи промяна в начина на формиране на основното месечно възнаграждение на депутатите. Предложението получи само 65 гласа „за“, 48 народни представители гласуваха с „против“, а 55 се въздържаха. \r\nС предлаганата промяна БСП настояваха възнаграждението на народните представители да не се преизчислява на всеки три месеца, а да бъде с фиксиран размер от 2976 лева. Освен размера на заплатата, изменението на правилника предвиждаше и промяна в почивката на депутатите. В предложените текстове бе записано ваканцията на Народното събрание да бъде от 1 до 31 август, а по коледните и великденски празници народните представители да почиват толкова, колкото са официалните неработни дни.\r\nПредложението на БСП бе мотивирано от парламентарната трибуна от лидера на партията Корнелия Нинова. В изказването си тя цитира част от предизборните обещания на управляващите от ГЕРБ и подчерта, че в тях те са заявили решителност да работят за преодоляване на неравенствата. „С какво един човек, който полага труд навън, идентичен на нашия, получава и заслужава 800 лв., а ние - 3500 лв. На кое основание – за равните права ли и за уважението на законите ли?“, попита Нинова. Според нея българската политическа класа съзнателно се съпротивлява доброволно да се откаже от привилегии, но обеща това да се случи веднага щом БСП получи мнозинство в парламента. \r\nОт ГЕРБ имаха друго предложение - народните представители да получават месечно възнаграждение на база от 2 976 лв., умножени по коефициент на участие, който се формира от броя на гласуванията на народния представител спрямо всички гласувания за отчетния период. На базата на тази формула председателят на Комисията по правни въпроси Данаил Кирилов изчисли, че лидерът на Корнелия Нинова е участвала в 37 от 1000 гласувания, а според коефициента на участие заплатата ѝ трябва да бъде 110 лева и 20 ст. Относно почивките на депутатите Данаил Кирилов подчерта, че българският парламент има най-много пленарни заседания спрямо всичките други парламенти в Европейския съюз. За пример той посочи Бундестага в Германия, където има цели седмици и месеци, в които не се провеждат заседания. \r\nОт БСП също се позоваха на статистика, според която лидерът на партията Корнелия Нинова има само 8 неофициални отсъствия от парламента, председателят на ПГ на ГЕРБ Цветан Цветанов – 16. „Ако тя е заработила 120 лева, то той – 60 лева“, коментира Славчо Велков от парламентарната трибуна.  \r\nОтношение по темата взе и омбудсманът Мая Манолова. Тя изрази подкрепата си за предложението на БСП и се аргументира с думите: „Нормално е властта да живее като гражданите“. Общественият защитник предложи да бъдат въведени и санкции срещу депутатите, които отсъстват от пленарна зала по време на разискванията на законопроектите, но участват в гласуването. \r\nЗа санкции призова и лидерът на БСП. Корнелия Нинова поиска депутатите да бъдат глобявани за отсъствието си, а за пример посочи провеждащия се в петък парламентарен контрол, когато в пленарна зала обикновено стоят само депутатите, задаващи въпроси. Въпреки че предложението бе отхвърлено, Нинова обяви, че за нея то влиза в сила, защото започва да дарява около 600 лева от месечната си заплата за благотворителност. \r\nИван ЛАЗАРОВ", "date": "2018.05.05", "title": "Депутатите запазиха привилегиите си (ОБЗОР)"}
{"url": "http://www.focus-news.net/news/2018/05/05/2518414/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Председателят на Европейската комисия Жан-Клод Юнкер защити миналото на Карл Маркс като философ, твърдейки че той не е „отговорен“ за грешки и зверства извършени в негово име след смъртта му, пише британският вестник The Independent.\r\nВ реч изнесена в родния град на Маркс Трир, по случай 200 години от рождението на философа, Юнкер заяви, че „Маркс не е виновен за всичките зверства, за които трябва да отговарят неговите предполагаеми наследници.“\r\n„Карл Маркс е философ, който е мислил в бъдещето, е имал творчески аспирации и днес стои зад неща, за които не е отговорен и които не е предизвикал, защото много от нещата написани от него са преработени в обратното на това, което той пише“, заяви Юнкер по време на реч в църква в Трир.\r\n„Карл Маркс трябва да бъде разбран в контекста на неговото време и не трябва да има предразсъдъци около него. Той е бил късметлия, тъй като се е родил в Трир“, допълни още Юнкер.\r\n*** Министър-председателят на Великобритания Тереза Мей е настроена за твърд Брекзит и беше призована да го преследва „без никакъв компромис“ след като Лейбъристката партия изгуби своя моментен тласък и Консервативната партия излезе с по-добър от очакваното резултат на местните избори, пише британският всекидневник The Daily Express.\r\nТереза Мей описа местните избори от четвъртък, 3 май, като „силна нощ“ за консерваторите, след като нейната партия постигна добри резултати в цялата страна.\r\nВисшестоящи представители на Консервативната партия заявиха, че министър-председателят има по-силна власт от всякога да натисне за твърдо излизане от Блока.\r\nБившият консервативен лидер Иън Дънкан Смит заяви: „Гласоподавателите настроени за излизане останаха с нея и това е наистина важно, но те също така имат и изискване и затова заигравката с тези сложни модели за Брекзит е грешна.“\r\n„Ако накрая направим прекалено големи компромиси и ако продължим да отстъпваме ще загубим тези хора. Но има и възможност, защото ако тя се справи в тази ситуация, тогава ще има две чисти години за „нормална“ политика преди следващите избори и Лейбъристите може да са в разпад дотогава“, допълни още Смит.\r\nДжейкъб Рийс-Мог заяви, че резултатът показа, че „няма поле за доставяне на мекушав Брекзит от нашата страна.“ Той допълни: „Това е електоралното доказателство, от което се нуждаем.“\r\n*** Президентът на САЩ Доналд Тръмп подхрани страховете от епидемия на криминални нападения с ножове в Лондон, след като сравни болница в града с „военна зона“, пише британският вестник The Guardian.\r\nТръмп, който беше на събитие на Националната асоциация на притежателите на огнестрелни оръжия (NRA) в Далас, направи своите коментари два месеца преди първата си визита във Великобритания.\r\nАмериканският президент зададе ироничен въпрос по време на срещата, дали вановете, камионите и колите трябва да бъдат забранени, тъй като се използват от терористи. Тогава се обърна към темата с ножовете.\r\n„Наскоро четох история, че в Лондон, който има невероятно тежки оръжейни закони, една някога много престижна болница е като военна зона за ужасяващи прободни рани“, заяви той. „Да, вярно е, те нямат оръжия, те имат ножове и вместо това има кръв по подовете на тази болница. Казват, че е било толкова тежко, колкото военновременна болница.“\r\nТой добави: „Лондон не е свикнал с това. Вече започват да го правят. Доста тежко. Ние сме тук днес, защото разпознаваме един прост факт: нещото, което винаги е стояло между американския народ и елиминирането на правата от втората поправка са били консерваторите в Конгреса, склонни да се борят за тези права. Ние се борим.“\r\n***", "date": "2018.05.05", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/05/2518412/tass-frenskite-levi-sili-shte-protestirat-v-parizh-sreshtu-politikite-na-emanyuel-makron.html", "text": "Френското ляво политическо движение „Неукротена Франция“ планира организирането на голяма демонстрация в Париж в събота като протест срещу политиките налагани от президента Еманюел Макрон и неговото правителство, съобщава ТАСС.\r\nГоворители на персонала на организацията заявиха, че нейният лидер Жан-Люк Меланшон е обявил, че манифестациите ще имат надпис „Нека да направим почивка за Макрон“.\r\nПротестът е насрочен за датата, на която Макрон стъпи в длъжност преди година. Йонислав Дочев", "date": "2018.05.05", "title": "ТАСС: Френските леви сили ще протестират в Париж срещу политиките на Еманюел Макрон"}
{"url": "http://www.focus-news.net/news/2018/05/05/2518413/mvr-predprie-merki-za-garantirane-na-sigurnostta-na-grazhdanite-po-vreme-na-praznichnite-dni-obzor.html", "text": "МВР предприе мерки за гарантиране на сигурността на гражданите по време на празничните дни около Гергьовден. Подробностите за тях бяха обявени на брифинг в сградата на Главна дирекция „Национална полиция“. Началникът на отдел „Пътна полиция“ в Главната дирекция „Национална полиция“ Бойко Рановски съобщи, че максимален брой полицейски служители ще са разположени на основните трасета в страната за почивните дни. Той уточни, че ако водачи бъдат спрени и се установи, че имат неплатени електронни фишове, те ще им бъдат връчени на място, а ако имат неплатени глоби, може да им се наложи да прекратят пътуването поради отнемане на свидетелството им за управление до изплащане на глобата. Освен за задължения по ЗДвП, униформените и през трите почивни дни ще следят да не се шофира след употреба на алкохол и/или наркотични вещества, както и за спазване на скоростните режими. През днешния ден се ограничи движението на товарни автомобили над 12 тона от 16.00 до 20.00 часа по автомагистрали и основни пътни направления, а на 7-и май движението за товарни автомобили над 12 тона ще бъде ограничено от 14.00 до 20.00 часа.\r\nИнспектор Дарин Димитров от отдел „Охранителна полиция“ към Главна дирекция „Национална полиция“, каза, че по време на празничните дни е създадена организация и са предприети мерки по опазване на обществения ред по местата и в районите, където ще бъдат провеждани честванията на 6 май, както и в такива, където ще има други публични прояви. Той заяви, че е създадена организация за опазване на обществения ред в районите на гарите, автогарите, предвид интензивния пътнико-поток, който се очаква в празничните дни. Планирани са също така и полицейски операции с цел недопускане на кражба на домашни животни; проведени са редица срещи с представители на охранителни фирми и ръководители на търговски обекти във връзка с очакванията за завишаване на паричните средства и оборотите в магазините и обектите.\r\nНачалникът на „Пътна полиция“ към СДВР, Тенчо Тенев заяви, че от 14.00 часа в рамките на днешния ден на всички изходи на столицата са разположени полицейски екипи, които при нужда ще подпомагат и регулират движението. Комисар Тенев допълни, че на 6 май ще бъде спряно движението на пл. „Александър Невски“; пл. „Независимост“; „Княз Ал. Първи“; бул. „Цар Освободител“ и пл. „Народно събрание“ до края на мероприятията. \r\nВъв връзка с музикалния парад пред президентството, който ще се състои на 5 май от 18.00 часа - всички улици, които са към „Дондуков“ 2 ще бъдат тампонирани с механизирана техника, а гражданите, които желаят да присъстват ще преминават през контролни  пунктове. Комисар Борислав Муеров, началник на отдел „Охранителна полиция“ в столичната дирекция посочи, че и на 5 май в цялото парково пространство в Борисовата градина ще има полицейски екип – поводът е честването на 70-годишнината на ЦСКА. \r\nВ „Главна дирекция „Гранична полиция“ е създадена организация за недопускане на продължително изчакване при преминаване през граничните пунктове, предвид вероятната висока интензивност на движението през празничните дни. Осигурен е непрекъснат режим на работа на ГКПП чрез включване в дежурните смени на достатъчно полицейски служители, осъществяващи граничен контрол. \r\nНа брифинга стана ясно още, че Столичната дирекция на МВР е ангажирала целия полицейски състав във връзка с подготовката, репетицията и тържеството по повод честването на Деня на храбростта и празника на Българската армия, организирани по традиция от Министерството на отбраната и Националната гвардейска част. \r\nОт 20 часа на 4 май до приключване на събитието на 5 май се забранява престоят и паркирането на пътни превозни средства, с изключение на автомобилите, превозващи участниците в събитието, както следва: на ул. \"Доспат\" между бул. \"Витоша\" и ул. \"Баба Неделя\"; на ул. \"Баба Неделя\"; на ул. \"Д-р Христо Стамболски\". \r\nСамо при необходимост и по преценка на отдел „Пътна полиция“ се забранява влизането  на моторни превозни средства по тези улици от 7 часа да приключване на събитието на 5 май 2018г. \r\nВъв връзка с тържественото чествана не Деня на храбростта и празника на българската армия се въвежда следното ограничение на превозни средства: \r\nЗабранява се влизането, престоят и паркирането от 18.30 часа до приключване на генералната репетиция на 4.05.2018 г. и от 7  до 12:30 часа на 6 май, както следва: на ул. „Оборище“ между ул. „Г.С. Раковски“ и бул. „Васил Левски“, като се закриват базарите за художествени изделия; на ул. „11-ти август“ между бул. „Кн. Ал. Дондуков“ и пл. „Св. Ал. Невски“; на ул. „15-ти ноември“ между бул. „Цар Освободител“ и пл. „Св. Ал. Невски“; на ул. „Московска“ между бул. „Васил Левски“ и бариерата на британското посолство; на ул. „Леге“ между ул. „Съборна“ и пл. „Атанас Буров“; на ул. „Кн. Александър I“ между ул. „Съборна“ и пл. „Кн. Александър I“; на пл. „Николай Гяуров“; на всички паркинги на пл. „Княз Александър I“; на паркинга на пл. „Атанас Буров“; на паркинга на ул. „Княз Александър I“ между бул. „Цар Освободител“ и ул. „Московска“; бул. „Цар Освободител“ между бул. „Г.С.Раковски“ и пл. „Независимост“; ул. „Аксаков“ между ул. „Г.С.Раковски“ и ул. „Дякон Игнатий“; ул. „Г. Бенковски“ между ул. „Аксаков“ и бул. „Цар Освободител; ул. „Леге“ между ул. „Съборна“ и бул. „Цар Освободител“; ул. „Кн. Александър I“ между ул. „Съборна“ и бул. „Цар Освободител“; \r\nОт 16 часа до приключване на събитието на 5 май на: пл. „Кн. Александър I“; на ул. „Дякон Игнатий“ между ул. „Иван Вазов“ и ул. „Ген. Гурко“, с цел осигуряване място за противопожарния автомобил; пл. „Николай Гяуров“; северозападната дъга на пл. „Св. Александър Невски“ между ул. „Оборище“ и ул. „11-ти август“; \r\nОт 8 часа до приключване на празничния коктейл на 6 май на ул. „Милин камък“ между бул. „Джеймс Баучер“ и бул. „Свети Наум“. \r\nЗабранява се влизането в двете посоки на пътни превозни средства, както следва: \r\nОт 18 часа до приключване на музикалния парад на 5 май: бул. „Цар Освободител“ между ул. „Г.С. Раковски“ и пл. „Независимост“; ул. „Аксаков“ между ул. „Г.С. Раковски“ и ул. „Дякон Игнатий“; ул. „Г. Бенковски“ между ул. „Аксаков“ и бул. „Цар Освободител“; \r\nОт МВР съветват гражданите да използват и алтернативни маршрути и да се насочват не само към основните, но към по-малките гранични пунктове. Ако пътуват непълнолетни с един родител или без родителите си, да бъдат снабдени с нотариално заверено съгласие от отсъстващия родител. Да носят оригинал и копие на този документ, като копието остава на граничния пункт. \r\nЦветелин ДИМИТРОВ", "date": "2018.05.05", "title": "МВР предприе мерки за гарантиране на сигурността на гражданите по време на празничните дни (ОБЗОР)"}
{"url": "http://www.focus-news.net/news/2018/05/05/2518416/sputnik-donald-tramp-planira-da-se-sreshtne-s-targovska-si-delegatsiya-na-5-may.html", "text": "Президентът на САЩ Доналд Тръмп заяви, че ще се срещне в събота, 5 май, с делегацията, която посети Китай тази седмица в опит за изглаждане на търговските различия, съобщава Sputnik.\r\n„Ще се срещнем утре, за да установим резултатите, но е трудно за Китай, тъй като станаха много разглезени от търговските победи на САЩ“, заяви Тръмп в пост в социалната мрежа „Туитър“.\r\nПрезидентът потвърди, че високопредставителната делегация, водена от министъра на финансите Стив Мнучин, се прибира от Пекин, където е имала „дълги срещи“ на 3 и 4 май с китайски лидер и бизнес представители.\r\nОт Белия дом описаха разговорите като „откровени“. От там заявиха, че представителите са се фокусирали върху начини да се ребалансират икономическите връзки между САЩ и Китай, след като Вашингтон обвини Пекин в кражба на международно авторско право и принуждаване на американски фирми да прехвърлят технологии. Йонислав Дочев", "date": "2018.05.05", "title": "Sputnik: Доналд Тръмп планира да се срещне с търговска си делегация на 5 май"}
{"url": "http://www.focus-news.net/news/2018/05/05/2518419/tass-skoro-shte-bade-initsiirana-promyana-kam-prezidentska-republika-v-moldova.html", "text": "Процедура за изменение на конституцията на Молдова ще бъде стартирана скоро, за да позволи промяната към президентска република, заяви настоящият президент Игор Додон, предава ТАСС.\r\n„Мисля, че ще проектираме промените в законодателството в следващите няколко седмици“, заяви той. „Имаме нужда от подписите на минимум 34 парламентарни депутата, а досега сме събрали 24. Когато ги съберем ще стартираме процеса в Конституционния съд. Цялата процедура ще отнеме до 6 месеца.“ Йонислав Дочев", "date": "2018.05.05", "title": "ТАСС: Скоро ще бъде инициирана промяна към президентска република в Молдова"}
{"url": "http://www.focus-news.net/news/2018/05/05/2518417/moldpress-pavel-filip-i-donald-tusk-analiziraha-vazmozhnostite-za-zasilvane-na-politicheskiya-dialog-mezhdu-moldova-i-es.html", "text": "Последните развития в диалога между Молдова и Европейския съюз и приоритетите на вътрешната и външната политика на Молдова бяха основните теми на разговор в срещата между министър-председателя на Молдова Павел Филип и председателя на Европейския съвет Доналд Туск, съобщиха от правителствения отдел за комуникации, предава Moldpress.\r\nПремиерът Филип препотвърди важността на диалога с ЕС, отбелязвайки че прилагането на споразумението за сближаване между Молдова и ЕС се развива добре. Още стъпки вече са предприети, а останалите вече се прилагат и резултатите от последните две години са значително окуражаващи за европейския път на Молдова.\r\n„Властите са целеустремени да направят всяко усилие, за да докажат на гражданите ползите от споразумението за сближаване между Молдова и ЕС и да направят европейския път на страната необратим“, заяви Павел Филип. В същото време максимална бдителност е нужна за всеки опит за налагане на влияние и намеса отвън. Правителството слага като приоритет вземането на всички мерки за протичането на избирателен процес достоен за държава с европейски аспирации, отбеляза премиерът.\r\nФилип заяви, че властите ще осигурят коректността на парламентарните избори, за да може те да се осъществят според демократичните стандарти и да бъдат свободни и честни. Той повтори и значението на продължаването на консолидацията в Източното партньорство, което ще отбележи 10 години на работа през 2019 година.  Йонислав Дочев", "date": "2018.05.05", "title": "Moldpress: Павел Филип и Доналд Туск анализираха възможностите за засилване на политическия диалог между Молдова и ЕС"}
{"url": "http://www.focus-news.net/news/2018/05/05/2518420/pregled-na-mezhdunarodnite-novini-do-6-chasa-agentsiya-fokus.html", "text": "В българската военна база „Граф Игнатиево“ започна българско-американското съвместно учение „Тракийски орел – 2018“, в което ще участват 15 изтребителя Ф-15 от Орегонската въздушна национална гвардия.\r\nПо време на петседмичните учения, американските изтребители, заедно с българските МиГ-29 и Л-39 ще проведат „пълен набор от задачи“ по данни на българското министерство на отбраната. Основната цел на ученията ще бъде постигането на по-добра съвместимост между българската авиация за участие на операциите на НАТО, ще се засили обучението на личния персонал и ще се подобрят процедурите за логистика и поддръжка на посещаващите чужди формации\r\nНа ученията ще участват и британски изтребители „Юрофайтър Тайфун“, както и екипажи от румънската авиация.\r\n*** Военноморските сили на САЩ възстановяват втория си флот, който ще отговаря за северния Атлантически океан.\r\nВторият флот на САЩ беше разпуснат преди 7 години, но сега бива възстановен след като Пентагонът поставя противопоставянето на Русия като основен приоритет в новата си военна стратегия.\r\n„Нашата национална отбранителна стратегия ни казва ясно, че сме отново във време на съревнование между великите сили, след като обстановката на сигурност продължава да става по-предизвикателна и комплексна“, заяви главнокомандващият на американските военноморски операции Адмирал Джон Ричардсън в петък.\r\n„Вторият флот ще изпълнява оперативни и административни длъжности върху упълномощени кораби, самолети и наземни сили на Източния бряг и в района на северния Атлантически океан“, заяви Ричардсън.\r\n*** Северна Корея премества часовника напред с 30 минути от събота, за да може да приравни часовия си пояс с този на Южна Корея.\r\n„Преминаването към сеулско време е първата практична крачка, предприета след историческата среща на високо равнище между Севера и Юга и цели ускоряването на процеса двете корейски държави да станат една“, пише в съобщение на официалната севернокорейска Централна информационна агенция.\r\n*** Заместник-министърът на външните работи на Иран Хюсеин Дехкан критикува политиките на САЩ в Близкия изток, заявявайки че те са основнит източник на дестабилизация в района.\r\nЗаместник-министърът описа близкоизточната политика на Вашингтон като „малтретираща дипломация“, която допринася за нестабилността и несигурността в региона.\r\n„Регионът е негативно засегнат от малтретиращата политика на САЩ“, заяви Дехкан в четвъртък.\r\n***  Гръцкият министър-председател Алексис Ципрас защити спорния договор между ЕС и Турция за мигрантите, в опит да уталожи гнева на гръцкия остров Лесбос, където са настанени почти 9000 бежанци и мигранти.\r\n„Ако нямахме този договор, нещата щяха да са три пъти по-зле“, заяви Ципрас по време на посещение в Лесбос. Той говори за споразумението ЕС-Турция от 2016 г., което значително ограничи притока на имигранти от Турция, но хиляди търсачи на убежище все още остават блокирани на Лесбос и на другите гръцки острови, предизвиквайки гнева на техните жители.\r\n„Преди три години, 4000-5000 души  идваха всеки ден“, допълни каза Ципрас, но също така призна, че условията са „много трудни за мигрантите и за жителите“.\r\n*** Президентът на САЩ Доналд Тръмп ще приеме своя южнокорейски колега Мун Дже-ин за разговори в Белия дом на 22 май.\r\n„Тази трета среща между двамата лидери потвърждава трайната връзка между съюза Южна Корея-САЩ и дълбокото приятелство между двете държави“, заявиха от Белия дом в изявление.\r\n„Президентът Тръмп и президентът Мун ще продължат своето близко общуване върху развитието касаещо Корейския полуостров. Двамата лидери ще обсъдят и предстоящата среща на президента Тръмп с лидера на Северна Корея Ким Чен-ун“, се казва още в изявлението.\r\n***  Земетресение с магнитуд 6.9 по скалата на Рихтер е регистрирано на Хавайските острови.\r\nЗеметресението е регистрирано в 22:32 часа местно време (01:32 българско време) на дълбочина от 5 км.\r\nСъобщава се за още няколко труса през деня, както и за изригване на вулкана Килауеа.\r\nЗасега няма данни за пострадали.\r\n*** Министър-председателят на Великобритания Тереза Мей е настроена за твърд Брекзит и беше призована да го преследва „без никакъв компромис“ след като Лейбъристката партия изгуби своя моментен тласък и Консервативната партия излезе с по-добър от очакваното резултат на местните избори.\r\nТереза Мей описа местните избори от четвъртък, 3 май, като „силна нощ“ за консерваторите, след като нейната партия постигна добри резултати в цялата страна.\r\nВисшестоящи представители на Консервативната партия заявиха, че министър-председателят има по-силна власт от всякога да натисне за твърдо излизане от Блока.\r\nБившият консервативен лидер Иън Дънкан Смит заяви: „Гласоподавателите настроени за излизане останаха с нея и това е наистина важно, но те също така имат и изискване и затова заигравката с тези сложни модели за Брекзит е грешна.“\r\n„Ако накрая направим прекалено големи компромиси и ако продължим да отстъпваме ще загубим тези хора. Но има и възможност, защото ако тя се справи в тази ситуация, тогава ще има две чисти години за „нормална“ политика преди следващите избори и Лейбъристите може да са в разпад дотогава“, допълни още Смит.\r\nДжейкъб Рийс-Мог заяви, че резултатът показа, че „няма поле за доставяне на мекушав Брекзит от нашата страна.“ Той допълни: „Това е електоралното доказателство, от което се нуждаем.“", "date": "2018.05.05", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/05/2518415/sport-sevilya-pobedi-real-sosiedad-s-10-kato-domakin.html", "text": "Отборът на Севиля постигна победа срещу Реал Сосиедад с 1:0 като домакин в мач от 36-я кръг на испанската „Примера дивисион“. Единственото попадение в мача отбеляза полузащитникът Евер Банега от дузпа. След победата Севиля запазва шансове за класиране в евротурнирите като се намира на 7-ма позиция с 51 точки.", "date": "2018.05.05", "title": "Спорт: Севиля победи Реал Сосиедад с 1:0 като домакин"}
{"url": "http://www.focus-news.net/news/2018/05/05/2518402/tass-nastoyashtoto-predizvikatelstvo-pred-velikobritaniya-e-da-zapazi-antiruskata-koalitsiya.html", "text": "Великобритания вижда като основна цел пред себе си запазването на антируската коалиция след случая „Скрипал“, заявиха в петък от посолството на Русия в Лондон, предава ТАСС.\r\nОт посолството коментираха статия публикувана в британския вестник „The Guardian“, в която се съобщава, че Лондон ще използва серия от тазгодишните срещи на върха, за да „призове за обхватна стратегия за борба с руската дезинформация и да настоява за преосмисляне на традиционния дипломатически диалог с Москва.“\r\n„Съдейки по публикацията, настоящето основно предизвикателство пред Лондон е да запази антируската коалиция, която Консервативната партия опита да построи след инцидента в Солзбъри“, заявиха от посолството. „Тази задача наистина е предизвикателна.“\r\nОт посолството на Русия са скептични за бъдещите намерения на Великобритания да поддържа антируското отношение сред членовете на международната общност.\r\n„Трудно е да си представим как ще успеят да убедят в това международните си партньори. Себеуважаващите се държави от Г20 не биха рискували репутацията си“, допълниха от посолството.  Йонислав Дочев", "date": "2018.05.05", "title": "ТАСС: Настоящото предизвикателство пред Великобритания е да запази антируската коалиция"}
{"url": "http://www.focus-news.net/news/2018/05/05/2518421/pozhar-izbuhna-v-targovski-sklad-v-stolichniya-zhk-krasna-polyana-2-dvama-dushi-sa-leko-postradali-obzor.html", "text": "Пожар избухна в търговски склад на фирма за търговия на едро с алкохол, цигари и захарни изделия в столичния ж.к. „Красна поляна“ 2. Двама души са леко пострадали. Сигналът за пожара е подаден минути след 20.00 часа в петък, като до момента няма данни за това какви са причините за него. По първоначална информация при възникването на пожара в склада не е имало хора. В близост до склада обаче се е намирал 34-годишен охранител на съседна фирма, който е приет в „Пирогов“ с леко обгазяване и след преглед е изписан от лечебното заведение. Вторият пострадал е един от пристигналите на място пожарникари, който също е откаран в „Пирогов“ и също се очаква да бъде освободен. В близост до горящия склад  се намира болница „Надежда“, в която при избухването на пожара са били настанени 67 пациенти, от които 29 новородени. Всички те бяха временно евакуирани в северната част на сградата, която е най-далеч от огъня. \r\n17 противопожарни автомобила, 5 водоноски  на аварийното звено към Столична община и около 100 пожарникари участваха в борбата с огъня. Органите на реда си съдействаха и с екипи на ВиК, ЧЕЗ и „Овергаз“, тъй като наблизо се намира и бензиностанция.  Движението в района бе отцепено от полицията, като се очаква още няколко часа то да бъде затруднено в района. Към 22.00 часа пожарът бе овладян, но гасенето му ще продължи цяла нощ, за да могат утре сутринта следствените екипи да започнат огледите. Към момента огънят не представлява опасност за живота и здравето на хората и близките сгради.  Направените замервания не са установили влошаване на качеството на въздуха в района на пожара. Всички евакуирани пациенти в болница „Надежда“ са се върнали по стаите и са спокойни, увериха от болничното заведение.", "date": "2018.05.05", "title": "Пожар избухна в търговски склад в столичния ж.к. „Красна поляна“ 2, двама души са леко пострадали (ОБЗОР)"}
{"url": "http://www.focus-news.net/news/2018/05/05/2518411/the-daily-express-tereza-mey-e-nastroena-za-tvard-brekzit-bez-kompromisi-sled-pobedata-na-mestnite-izbori.html", "text": "Министър-председателят на Великобритания Тереза Мей е настроена за твърд Брекзит и беше призована да го преследва „без никакъв компромис“ след като Лейбъристката партия изгуби своя моментен тласък и Консервативната партия излезе с по-добър от очакваното резултат на местните избори, пише британският всекидневник The Daily Express.\r\nТереза Мей описа местните избори от четвъртък, 3 май, като „силна нощ“ за консерваторите, след като нейната партия постигна добри резултати в цялата страна.\r\nВисшестоящи представители на Консервативната партия заявиха, че министър-председателят има по-силна власт от всякога да натисне за твърдо излизане от Блока.\r\nБившият консервативен лидер Иън Дънкан Смит заяви: „Гласоподавателите настроени за излизане останаха с нея и това е наистина важно, но те също така имат и изискване и затова заигравката с тези сложни модели за Брекзит е грешна.“\r\n„Ако накрая направим прекалено големи компромиси и ако продължим да отстъпваме ще загубим тези хора. Но има и възможност, защото ако тя се справи в тази ситуация, тогава ще има две чисти години за „нормална“ политика преди следващите избори и Лейбъристите може да са в разпад дотогава“, допълни още Смит.\r\nДжейкъб Рийс-Мог заяви, че резултатът показа, че „няма поле за доставяне на мекушав Брекзит от нашата страна.“ Той допълни: „Това е електоралното доказателство, от което се нуждаем.“ Йонислав Дочев", "date": "2018.05.05", "title": "The Daily Express: Тереза Мей е настроена за твърд Брекзит без компромиси след победата на местните избори"}
{"url": "http://www.focus-news.net/news/2018/05/05/2518418/ministar-nikolina-angelkova-ochakvaniyat-rast-na-turisti-e-okolo-5-za-tseliya-leten-sezon-obzor.html", "text": "Министърът на туризма Николина Ангелкова проведе среща с кметовете от област Бургас и с контролните органи за предстоящия летен сезон. След срещата тя обяви, че се очаква засилен интерес към Българското Черноморие и особено към Южното, като очакваният ръст на туристи е около 5% за целия летен сезон. По думите й всички контролни органи са готови да посрещнат лято 2018. Ще действат изнесени приемни на КЗП и мобилни групи на БАБХ, РЗИ-Бургас, РИОСВ. И това лято ще се проверява дали концесионерите и наемателите спазват всички изисквания на подписаните договори. Проверки ще има и по неохраняемите плажове. Командированите полицаи ще са 760 от 1 юни до 20 септември. Традиционно в Приморско ще има представители на чешката полиция. В РУ-Несебър ще има румънски, полски и за първа година чешки полицаи. Министър Ангелков каза още, че все повече големи международни хотелиерски вериги гледат на област Бургас като привлекателно място за инвестиции. Тя коментира и законопроекта за шума и вредните въздействия от него. Според промените са заложени по-ефективни мерки при контрола при превишение на допустимите норми. Според министъра идеята за ограничаване шума трябва да бъде широко обсъдена, защото законопроектът важи за цялата страна. Ако законопроектът се приеме от народните представители, това ще даде негативно отражение на летния сезон. Готвените промени трябва да срещат подкрепа от обществото. По думите й министерството е дало своята позиция и ще подкрепи обществото. „Този, който е вносител, ще прецени дали ще продължи общественото обсъждане“, каза още Ангелкова. Тя добави, че в министерството са получавани сигнали за това, че не всеки е изразил своето мнение.\r\nКметовете на черноморските общини Бургас, Созопол,Царево и Приморско Димитър Николов, Панайот Рейзи, Георги Лапчев и д-р Димитър Германов се обединиха около идеята, че сега не е моментът да се правят промени. Трябва да има неколкократни срещи с кметове и с бранша.\r\nМария РУСЕВА", "date": "2018.05.05", "title": "Министър Николина Ангелкова: Очакваният ръст на туристи е около 5% за целия летен сезон (ОБЗОР)"}
{"url": "http://www.focus-news.net/news/2018/05/05/2518423/beliyat-dom-sasht-i-yuzhna-koreya-nyamat-planove-da-promenyat-pozitsiite-si-po-dvustrannata-otbrana.html", "text": "Белият дом съобщи, че съветникът по национална сигурност на президента на САЩ Доналд Тръмп Джон Болтън и неговият южнокорейски колега Чун Ю-йон са потвърдили, че няма планове за промяна на „позициите по двустранната отбрана“ между двете държави, предава  Reuters.\r\nДвамата политици, срещнали се във Вашингтон обсъдиха скорошната среща на Тръмп с лидера на Северна Корея Ким Чен-ун и започнаха подготовката на насроченото за 22 май посещение на южнокорейския президента Мун Джей-ин в Белия дом. Виктор Турмаков", "date": "2018.05.05", "title": "Белият дом: САЩ и Южна Корея нямат планове да променят позициите си по двустранната отбрана"}
{"url": "http://www.focus-news.net/news/2018/05/05/2518403/afp-donald-tramp-shte-prieme-mun-dzhe-in-na-22-may-v-beliya-dom.html", "text": "Президентът на САЩ Доналд Тръмп ще приеме своя южнокорейски колега Мун Дже-ин за разговори в Белия дом на 22 май, съобщава AFP.\r\n„Тази трета среща между двамата лидери потвърждава трайната връзка между съюза Южна Корея-САЩ и дълбокото приятелство между двете държави“, заявиха от Белия дом в изявление.\r\n„Президентът Тръмп и президентът Мун ще продължат своето близко общуване върху развитието касаещо Корейския полуостров. Двамата лидери ще обсъдят и предстоящата среща на президента Тръмп с лидера на Северна Корея Ким Чен-ун“, се казва още в изявлението. Йонислав Дочев", "date": "2018.05.05", "title": "AFP: Доналд Тръмп ще приеме Мун Дже-ин на 22 май в Белия дом"}
{"url": "http://www.focus-news.net/news/2018/05/05/2518424/predstoyashti-sabitiya-v-stranata-za-5-may-agentsiya-fokus.html", "text": "***  \r\nОт 16.00 часа в Гербова зала на „Дондуков“ 2 държавният глава Румен Радев ще удостои генерал-лейтенант Андрей Боцев с висше офицерско звание „генерал“.\r\n***\r\nОт 15.00 часа министърът на регионалното развитие и благоустройството Николай Нанков ще направи оглед на участъка от АМ „Струма“, при който до с. Покровник бяха открити останки от древно селище. Очаква се на проверката да присъства и министър – председателят Бойко Борисов. \r\n***\r\nОт 17.00 часа министърът на регионалното развитие и благоустройството Николай Нанков ще посети и разкопките на Античния град Хераклея Синтика край Петрич\r\n***\r\nОт 10.00 часа за пета поредна година в Златоград ще се проведе Празник на чевермето. На откриването ще присъстват председателят на Народното събрание Цвета Караянчева и зам.-председателят на ПГ на ГЕРБ  Цветан Цветанов. \r\n***\r\nОт 20.30 часа председателят на Народното събрание Цвета Караянчева ще участва в тържествената заря-проверка на пл. „България“ по повод Деня на храбростта и празник на Българската армия и празника на града.\r\n***  \r\nОт 07.30 часа в Националния дворец на културата министърът на отбраната Красимир Каракачанов ще посрещне ръководителите на делегации, участници в Неформалната среща на министрите на отбраната на страните-членки на ЕС. Работните заседания ще започнат в 08.30 часа. От 12.15 ч. същия ден в Зала 6 на Националния дворец на културата ще започне пресконференцията на министъра на отбраната Красимир Каракачанов и върховния представител на Европейския съюз по въпросите на външните работи и политиката на сигурност Федерика Могерини. \r\n***\r\nОт 12.00 часа на голямата поляна в Южния парк ще се проведе първият градски турнир по конен спорт в България - „Купа София“.\r\n***\r\nОт 16.45 часа в ротондата „Свети Георги“  ще бъде отслужен молебен за здраве за Българската армия.\r\n***\r\nОт 18.00 часа Негово преосвещенство Билоградчишкият епископ Поликарп ще оглави празнична вечерня в столичния храм „Св. Георги“ - Ротондата.\r\n***\r\nОт 20.00 часа на площад „ Княз Александър I“  в столицата ще започне музикалният парад, в който ще участват Гвардейският представителен духов оркестър, представителните духови оркестри на Сухопътните войски и Военноморските сили и фестивалният оркестър от състава на Националния военен университет „Васил Левски” и военно формирование 24 150 - Стара Загора. Музикалният парад на военните духови оркестри ще завърши с празнична илюминация по повод Деня на храбростта и празника на Българската армия. \r\n***\r\nОт 11.00 часа по пътя за Кърджали ще се проведат конни надбягвания, конкурс за най- красив кон и състезание по надскачане. Проявата е част от празничната програма на Община Асеновград по повод 6 май.\r\n***\r\nОт 10.00 часа пред зала „22 септември“ ще започне Втори лекоатлетически маратон.\r\n***\r\nОт 11.00 часа на пл. „Македония“ ще се състои официалното откриване на първия „Занаят фест“ ще се проведе в Благоевград. \r\n***\r\nОт 11.00 часа в парк „Бачиново“ ще бъде поставено началото на празника „Благоевград спортува“, част от Световен ден на предизвикателството- „България спортува 2018“. От 11.00 до 17.00 часа в рамките на инициативата и като част от поощряването на спорта сред благоевградчани, Въжен парк ще бъде свободно достъпен за любителите на приключения.\r\n***  \r\nОт 09.30 часа Негово преосвещенство Билоградчишкият епископ Поликарп ще оглави Архиерейска света Литургия в храм „Св. Вмчк Георги“.\r\n***  \r\nОт 10.00 часа на площад „Тройката“ за четвърта поредна година National Geographic Kids организира образователната обиколка на „Клуб малки откриватели“.\r\n***  \r\nОт 10.30 часа ще бъде открито стартира 34-тото издание на „Флора Бургас“ 2018.\r\n***  \r\nОт 11.00 часа в двора на Етнографския музей ансамбъл „Гоце Делчев” при ВМРО – Бургас  ще изнесе Гергьовденски концерт за всички любители на традиционната българска музика.\r\n***  \r\nОт 18.00 часа на сцената на Младежки културен център ще се състои заключителният концерт в Националния конкурс за детска песен „Сладкопойна чучулига“. По време на концерта ще бъдат отличени участниците в този конкурс, както и в надпреварата „Нарисувай ми песен“.\r\n***\r\nОт 09.00 часа в Спортен комплекс „Камчия“ ще започне IV Международен турнир по художествена гимнастика за Купата на „Камчия“.\r\n***\r\nОт 09.00 часа във футболен комплекс „Спортно Търново” ще се проведе полуфиналът на „Купата на Coca-Cola”.\r\n***  \r\nОт 15.00 часа в голямата зала на МДТ „Константин Кисимов“ ще се състои концерт на Оркестъра на сухопътните сили на САЩ в Европа.\r\n***\r\nОт 14.30 часа заместник-кметът на Община Видин Венци Пасков ще открие Международния фолклорен фестивал „Гергьовден” в с. Антимово.\r\n***  \r\nОт 10.00 часа в читалище „Огнище - 1930“ ще се проведе събор-изложението „Златни ръце български“.\r\n***  \r\nОт 10.00 часа напл. „Съединение“ в село Първомайци\tще се проведе Празник на „Първомайския разсол“. \r\n***\r\nОт 07.00 часа ще се проведе традиционен общоградски туристически поход до вр. Конкур. \r\n***\r\nОт 10.00 часа на градския площад се поставя началото на „Парад на професиите и знанието”, който се организира от ПГИТ „Проф.д-р Асен Златаров”. \r\n***\r\nОт 11.00 часа ще бъде почетена 10-годишнината от отварянето за посетители на Къща музей „Ванга”. \r\n***\r\nОт 18.00 часа е началото на концерта „Гергьовска люлка” в кв. „Дълбошница” град Петрич. \r\n***\r\nОт 20.30 часа на сцената на градския площад започва празничният концерт под надслов „Петрич – многолик и гостоприемен” с участието на група Б.Т.Р и Джон Лоутън. \r\n***\r\nОт 09.00 часа с празнична Гергьовска света Литургия в храм  „Св. Георги“ ще започне празничната програма за Деня на Пещера. От 10.30 на централния площад ще има концерт на ансамбъл „Славейче“ и  Виевската фолк група. От 19.00 часа програмата ще продължи с концерт с участниците в „Гласът на България“ трио Тринити и дуо WEIL и победителите в X factor –  4 MAGIC. От 20.30 часа на площад „България“ ще започне тържествена заря проверка, в която ще участва 61 Стрямска механизирана бригада под командването на бригаден генерал Пламен Йорданов. Строят ще приеме председателят на Народното събрание Цвета Караянчева.\r\n***  \r\nОт 12.00 часа ще започне четвъртото издание на Дефиле „Вино и гурме“.\r\n***\r\nОт 18.00 часа в храм „Св. Георги Победоносец“ Негово Високопреосвещенство Пловдивският митрополит Николай ще отслужи Празнична вечерня с петохлебие.\r\n***  \r\nОт 17.30 часа популярната израелска художничка Ревека Узиел гостува със самостоятелна изложба в Галерия „Поморие”.\r\n*** \r\nОт 11.30 часа край параклиса „Св. Георги“ в подножието на Бармук баир Сдружение „Св. Георги Победоносец“  - Сливен  организира за пета година празника „На хубав ден Гергьовден“. \r\n***  \r\nОт 15.00 часа на стадиона в село Желю войвода ще се проведат народни борби. \r\n***  \r\nОт 15.30 часа в Галерия „Гъбенски“ – Калинчева къща ще се проведе  среща с красотата на Мароко под надслов „Покажи традицията! Подари празник!“ под патронажа на Н. В. Цар Симеон II.\r\n***\r\nОт 10.30 часа на площада в селото ще се проведе традиционен гергьовски събор „Заблеяло ми агънце“ и Ден на моето село.\r\n***  \r\nОт  10.30 часа  на площада пред Община Ямбол  ще се състои  тържествен ритуал по случай 6-ти май.", "date": "2018.05.05", "title": "Предстоящи събития в страната за 5 май (Агенция „Фокус“)"}
{"url": "http://www.focus-news.net/news/2018/05/05/2518422/tass-okolo-100-ekipa-ot-pomoshtnitsi-vazstanovyavat-iztochna-guta.html", "text": "Около 100 екипа от помощници, които имат тежки превозни средства, са ангажирани във възстановяването и ремонтирането в Източна Гута, предградие на Дамаск, заяви говорител на местните власти пред репортери, цитиран от ТАСС.\r\n„Към момента почистваме отломките и главните улици и пътища свързващи населените местности, които изграждат анклава“, заяви той. „За тази цел около 100 екипа от местни помощници са ангажирани в усилията сега. Всеки екип има нужната техника, на свое разположение.“ Йонислав Дочев", "date": "2018.05.05", "title": "ТАСС: Около 100 екипа от помощници възстановяват Източна Гута"}
{"url": "http://www.focus-news.net/news/2018/05/05/2518610/redzhep-tayip-erdogan-turskite-sili-shte-ostanat-v-afrin-do-garantirane-na-sigurnostta.html", "text": "Турция ще запази присъствието си в северната сирийска провинция Африн, докато не бъде гарантирана сигурността й. Това увери държавният глава на Турция Реджеп Тайип Ердоган, съобщава вестник Hurriyet.\r\n„Ще останем в Африн и ще бъдем там, докато не гарантираме сигурността му\", увери Ердоган в рамките на реч, изнесена на Младежкия фестивал в Истанбул. Същевременно той не пропусна да припомни, че „Идлиб, Тал Рифат и Манбидж ще бъдат следващи\".\r\nТурция започна операция „Маслинова клонка\" на 20 януари. Задачата й бе да прочисти членовете на „Народни отряди за защита“ (YPG) от района на Африн. На 18 март турските войски обявяват пълен контрол над центъра на града, контролиран от YPG от 2012 г. насам.\r\nГоворейки за операция „Щита на Ефрат\", проведена от август 2016 до края на март 2017 г., Ердоган заяви, че Турция е забавила своето право да се намеси.\r\n„Това [операция „Щита на Ефрат“] бе забавена операция. Трябваше да го направим по-рано. Ако бяхме сторили това, Килис [южна провинция на Турция] нямаше да бъде ударена толкова много пъти\", подчерта Ердоган.Тереза Герова", "date": "2018.05.05", "title": "Реджеп Тайип Ердоган: Турските сили ще останат в Африн до гарантиране на сигурността"}
{"url": "http://www.focus-news.net/news/2018/05/05/2518429/nimh-vremeto-shte-bade-slanchevo-s-maksimalni-temperaturi-mezhdu-25-i-30.html", "text": "Днес ще бъде предимно слънчево. Сутринта на места в източните райони ще е с мъгла или ниска облачност. Около и след обяд, както и до полунощ, главно над Югозападна България, ще се развива купеста и купесто-дъждовна облачност и на места там ще превали и прегърми. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология към БАН. Ще духа слаб до умерен вятър от изток-североизток. Максималните температури ще са между 25° и 30°, в София - около 26°. Атмосферното налягане е и ще се задържи малко по-ниско от средното за месец май. По Черноморието до обяд ще е с ниска облачност или мъгла, след което ще се установи предимно слънчево време. Ще духа слаб до умерен североизточен вятър. Максималните температури ще са 17°-20°. Температурата на морската вода е 17°-19°. Вълнението на морето ще е 1-2 бала. В планините ще преобладава слънчево време. Около и след обяд, над масивите в западната половина от страната ще се развие купеста и купесто-дъждовна облачност и на места ще превали и прегърми. Ще духа умерен, временно силен вятър от изток-югоизток. Максималната температура на височина 1200 метра ще е около 20°, на 2000 метра – около 12°.", "date": "2018.05.05", "title": "НИМХ: Времето ще бъде слънчево, с максимални температури между 25° и 30°"}
{"url": "http://www.focus-news.net/news/2018/05/05/2518427/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът по границите със Сърбия, Македония, Гърция, Турция и Румъния. Това съобщиха от пресцентъра на ГД „Гранична полиция“, като информацията за трафика е към 6.00 часа. Граничните власти обръщат внимание, че непълнолетни български граждани, излизащи от страната с единия родител или без родителите си, трябва да бъдат снабдени с нотариално заверено съгласие от отсъстващия родител. Да носят оригинал и копие на този документ, като копието остава на граничния пункт.", "date": "2018.05.05", "title": "ГД „Гранична полиция\": Нормален е трафикът на всички гранични пунктове"}
{"url": "http://www.focus-news.net/news/2018/05/05/2518431/predsedatelyat-na-parlamenta-tsveta-karayancheva-shte-prisastva-na-ofitsialnoto-otkrivane-na-praznika-na-rodopskoto-cheverme-v-zlatograd.html", "text": "Председателят на Народното събрание Цвета Караянчева ще присъства на официалното откриване на празника на родопското чеверме в Златоград. Това съобщиха от пресцентъра на Народното събрание. Празникът, който ще започне в 11.00 часа, се организира за пета поредна година и цели да популяризира характерните за Родопите фолклор и традиции.", "date": "2018.05.05", "title": "Председателят на парламента Цвета Караянчева ще присъства на официалното откриване на празника на родопското чеверме в Златоград"}
{"url": "http://www.focus-news.net/news/2018/05/05/2518435/faktor-makedoniya-dali-turisticheskata-taksa-shte-otkloni-makedontsite-ot-pochivka-v-gartsiya.html", "text": "От тази година всички хотели, вили, апартаменти, студия и стаи за наемане в Гърция са длъжни да изчисляват данък за пребиваване на гостите, но дали това ще попречи ли на македонците да почиват в южната си съседка, пита се македонското електронно издание  „Фактор“.\r\nПлащането на такава такса се въвежда в хотели от една до пет звезди, както и в други места за настаняване (апартаменти, стаи, вили), които приемат гостите в продължение на един или повече дни. Таксата за пребиваване се изчислява като дневна фиксирана сума на стая, а не на човек. За стая за 5-звездни хотели ще се плащат по четири евро на ден, три евро на ден за стая за 4-звездни хотели, 1,5 евро на стая за стая за 3-звездни хотели, 0,5 евро на ден на стая за хотели с 1-2 звезди и 0,5 евро на ден за частни стаи, студиа и апартаменти.\r\nТуристическите агенции в няколко града в Македония казват, че работата продължава и че таксите не представляват проблем за туристите.\r\n„Интересът към Гърция не е намален, а това лято тя остава дестинация номер едно. Трябва да информираме хората, да им кажем, че трябва да плащат туристически данък, но досега няма причина да отменят резервациите“, коментират в туристическа агенция в Скопие.\r\nМалък брой клиенти са недоволен, добавят от туристическа агенция в Прилеп.\r\n„Има малък брой хора, които казват, че цените вече са по-скъпи в Гърция. Но Турция и Гърция остават най-желаните ваканционни дестинации. Хората, които редовно посещават Гърция, вече знаят всичко и няма оплаквания“, коментират там.\r\nТаксата за пребиваване ще бъде платена при проверка на стаята, точно преди заминаването. Виктор Турмаков", "date": "2018.05.05", "title": "„Фактор“ (Македония): Дали туристическата такса ще отклони македонците от почивка в Гърция"}
{"url": "http://www.focus-news.net/news/2018/05/05/2518426/tass-sarbiya-ochakva-podkrepata-na-rusiya-v-oon-po-vaprosa-za-kosovo.html", "text": "Президентът на Сърбия Александър Вучич заяви, че близките няколко месеца ще бъдат решаващи за страната му по въпроса за Косово. В тази връзка Белград очаква руската поддръжка в ООН, предава ТАСС.\r\n„Пред нас е решаващ и тежък период за нашата страна. Очаква се огромен натиск върху нас, но при всеки случай ние очакваме от Русия открита поддръжка по въпроса“, заяви сръбският президент. През юли 2017 г. Вучич заяви, че започва широк обществен диалог по Косово, признанието на което е, според него, основно условие за влизане в ЕС.  Виктор Турмаков", "date": "2018.05.05", "title": "ТАСС: Сърбия очаква подкрепата на Русия в ООН по въпроса за Косово"}
{"url": "http://www.focus-news.net/news/2018/05/05/2518430/darzhavniyat-glava-rumen-radev-shte-udostoi-balgarski-voennosluzheshti-s-visshe-ofitsersko-zvanie.html", "text": "В навечерието на Деня на храбростта и празника на Българската армия 6 май държавният глава и върховен главнокомандващ Въоръжените сили Румен Радев ще удостои военнослужещи с висше офицерско звание. Това съобщиха от прессекретариата на държавния глава. На 5 май на церемония от 16.00 часа в Гербова зала на „Дондуков“ 2 държавният глава ще удостои генерал-лейтенант Андрей Боцев с висше офицерско звание „генерал“.   \r\nПрезидентът освобождава генерал-майор Димитър Илиев от  длъжността заместник-командир на Корпус за бързо развръщане на НАТО в Солун, Република Гърция и го назначава на длъжността заместник-началник на отбраната. Държавният глава ще го удостои с висше офицерско звание „генерал-лейтенант“.   \r\nРумен Радев освобождава бригаден генерал Иван Лалов от длъжността командир на 3-та авиационна база и го назначава на длъжността заместник-командващ на Съвместното командване на силите. На церемонията той ще бъде удостоен с висше офицерско звание „генерал-майор“.   \r\nС друг свой указ държавният глава освобождава бригаден генерал Иван Ортомаров от длъжността директор на дирекция „Операции и подготовка“ на Министерството на отбраната,  назначава го на длъжността заместник-командир на Корпус за бързо развръщане на НАТО в Солун, Република Гърция и го удостоява с висше офицерско звание „генерал-майор“.   \r\nПрезидентът назначава полковник Васил Лазаров на длъжността съветник на Върховния главнокомандващ на въоръжените сили по военната сигурност, като го удостоява с висше офицерско звание „бригаден генерал“.    \r\nРумен Радев назначава полковник Пламен Ангелов на длъжността директор на служба „Военна информация“, като го удостоява с висше офицерско звание „бригаден генерал“.   \r\nС указ на държавния глава полковник Маргарит Михайлов е назначен на длъжността директор на дирекция „Операции и подготовка“ на Министерството на отбраната. В Гербова зала той ще бъде удостоен с висше офицерско звание „бригаден генерал“.  \r\nПрезидентът ще удостои полковник Митко Григоров с висше офицерско звание „бригаден генерал“.  \r\nВърховният главнокомандващ на Въоръжените сили Румен Радев назначава капитан I ранг Георги Пенев на длъжността  заместник-командир на Военноморските сили, като го удостоява с  висше офицерско звание „флотилен адмирал“.   \r\nС друг свой указ Румен Радев назначава полковник Димитър Петров на длъжността командир на 3-та авиационна база и го удостоява с висше офицерско звание „бригаден генерал“.   \r\nДържавният глава удостоява полковник Веселин Стоев – административен ръководител – военно-апелативен прокурор на Военно-апелативната прокуратура с висше офицерско звание „бригаден генерал“.", "date": "2018.05.05", "title": "Държавният глава Румен Радев ще удостои български военнослужещи с висше офицерско звание"}
{"url": "http://www.focus-news.net/news/2018/05/05/2518434/denyat-5-may-v-balgarskata-istoriya.html", "text": "2016 г.\r\nБългария е първата европейска държава, която подписа с Турция двустранен протокол за прилагане на Споразумението за връщане на нелегалните мигранти на територията на Турция, сключено между ЕС и Анкара. Целта на протокола е да осигури връщането на бежанците, влезли нелегално в България, обратно на турска територия, а също и да пресече пътищата на нелегалната миграция и на хората, организиращи нелегалния трафик.\r\n2016 г.\r\nФормулярите за лечение на деца в ЕС S2 вече ще бъдат разписвани само от здравния министър и управителя на НЗОК, а не както досега от управителя на Фонда за лечение на деца.\r\n2004 г.\r\nСофийският градски съд решава столичният кмет Стефан Софиянски да бъде отстранен от поста си до приключване на разследването по сделката за Централните хали.\r\nСъдия Петя Шипкова посочва като основен аргумент, че със служебното си положение кметът може да повлияе на свидетелите, които са му подчинени и ще бъдат разпитани като свидетели. Мярката е наложена по искане на прокуратурата, която проверява случая. Магистратите постановяват, че кметът е ощетил общината, като е апортирал сградата на Халите и прилежащия й терен по балансовата им стойност, която е многократно по-ниска от реалната им оценка.\r\nНа 12 май 2004 г. Софиянски обжалва решението на съда. Съставът на Софийски апелативен съд - Галина Тонева, Антоанета Данова и Мина Топузова потвърждава отстраняването от длъжност на столичния кмет.\r\n2001 г.\r\nЗапочва двудневната Дванадесета национална конференция на СДС, която приема предизборната програма на коалицията ОДС - СДС, Народен съюз (ДП и БЗНС-Народен съюз), НДПС и БСДП. В предизборната си програма СДС обещава, че през следващия си мандат ще постигне 420 лв. средна заплата, 160 лв. средна пенсия и ще открива по 100 000 работни места годишно.\r\n1998 г.\r\nБългария се присъединява към оръжейното ембарго, наложено от ООН на Югославия заради военния конфликт в Косово.\r\n1992 г.\r\nПарламентът приема декларация, с която се признава задължителната юрисдикция на Международния съд в Хага.\r\nГлавният съдебен орган на ООН разглежда правни спорове между държавите, свързани с нарушаване на международни договори, задължения или възникващи при тяхното тълкуване. Приема задължителни решения по всички спорове, които държавите му предоставят за разглеждане и дава консултативни заключения по правни въпроси и по искане на Общото събрание, на Съвета за сигурност и на други органи на ООН.\r\n1936 г.\r\nВ София започва да излиза всекидневникът \"Нова камбана\". Изданието е продължение на в. \"Камбана\" (1907–1919 г. и 1925–1935 г.).Директор-издател е Л. Т. Поповски, а редактори са Тр. Доброславски, П. Карчев и Г. Ив. Вълков. \"Нова камбана\" поддържа връзки с Политическия кръг \"Звено\". Сътрудници са Т. Павлов, Г. Бакалов, Н. Вапцаров, Мл. Исаев, Б. Делчев и др.\r\n1925 г.\r\nПубликуван е Закон за настаняване на работа и осигуряване при безработица. Създават се първите държавни и общински трудови борси и временни компенсации при безработица.\r\n1922 г.\r\nСлед обиск са разкрити документи, уличаващи белогвардейските части в България в действия против властите. На 11 май те са разпуснати с постановление на правителството, а висшите чинове са арестувани и екстернирани. До края на годината са закрити всички военни формирования и руската императорска легация в София. По решение на конференцията на посланиците на Антантата от 17 май оръжието на Врангеловата армия е предадено на Съглашението.\r\nПрез 1922 г. е извършен опит на българската буржоазия съвместно с белогвардейските войски на барон Врангел да свали от власт правителството на Александър Стамболийски. Врангеловите войски са настанени в България през 1921 г. под натиска на Антантата. Това са крупни въоръжени части – около 24 000 души, със своя организация, съд и военни училища. Конституционният блок влиза в преговори с Врангеловите генерали за общи действия срещу правителството на БЗНС. БКП научава за подготвяния заговор и започва да публикува на страниците на в. \"Работнически вестник\" изобличителни материали. Тя призовава трудещите се да се борят за изгонването на белогвардейските заговорници от България. Правителството на Ал. Стамболийски пристъпва към екстрадиране на провинилите се Врангелови офицери. Впоследствие хиляди врангелисти се завръщат в Съветска Русия.\r\nПьотър Николаевич Врангел е руски дворянин, барон, гвардейски офицер, генерал-лейтенант (1917 г.). Завършва Минния институт в Петербург (1901 г.) и постъпва на служба в Лейбгвардейския конен полк. През 1902 г. е произведен в чин офицер. Той участва в Руско-японската война. През 1910 г. завършва Николаевската академия на Генералния щаб . По време на Първата световна война е командир на кавалерийски корпус. След болшевишкия преврат (1917 г.) постъпва в национално-патриотичната Доброволческа армия, в която командва конна дивизия и конен корпус. Той е командващ Доброволческата армия от декември 1919 г. до януари 1920 г. Пьотър Врангел участва и в Гражданската война и защитава демокрацията, свободата и правата на човека от настъплението на болшевиките. След поражението на доброволческата армия е емигрант. Автор е на мемоари \"Записки\" (1928 г.).\r\n1916 г.\r\nС Указ на цар Фердинанд е утвърден Закон за военните въздухоплаватели.\r\n1904 г.\r\nВ София от печат излиза първият брой в. \"Свободно слово\". Той е орган на Либералната партия и просъществува до 3 юни 1912 г. Излиза 2 пъти седмично. Главен редактор е Ф. Ганчев, а отговорен редактор: Кр. Чешмеджиев. \"Свободно слово\" е наследник на в. \"Свободна дума\" (17 март 1901 г.–22 април 1904 г.).\r\n1903 г.\r\nОбразуван е кабинет начело с безпартийния ген. Рачо Петров, в който влизат дейци на Народнолибералната партия. Започва Втори стамболовистки режим. Ген. Рачо Петров е роден на 12 февруари 1861 г. в Шумен. Получава офицерско звание през 1878 г., след което завършва и Военна академия в Русия през 1883 г. В Сръбско-българската война 1885 г. е началник-щаб на българската войска. Той участва и в потушаването на военните бунтове 1887 г. на офицерите русофили в Силистра и Русе. От юни до август същата година е военен министър в кабинета на д-р К. Стоилов. През април 1894 г. отново заема същия пост, който запазва и в кабинета на народняците, дошли на власт след падането на първия стамболовистки режим през май 1894 г. Недоволен от външнополитическия курс на правителството, през ноември 1896 г. генерал Петров си подава оставката. Отново се включва в политическия живот на страната през януари 1901 г., когато оглавява служебен кабинет, просъществувал до следващия месец. От май 1903 г., когато оглавява и Министерството на външните работи и изповеданията до октомври 1906 г. отново участва в управлението на страната. По време на Междусъюзническата война 1913 г. генерал Петров е командващ Трета армия. След въвличането на България в Първата световна война 1914-1918 г. е назначен за военен губернатор на Македония. Като военен и държавен деец той съдейства за налагането на личния режим на Фердинанд I. Рачо Петров е съден като един от виновниците за двете национални катастрофи през 1913 г. и 1918 г. и съответно е хвърлен в затвора.\r\n1876 г.\r\nНа 05 май 1876 г. по стар стил (16 май 1876 г. по нов стил) турската потеря потушава въстанието в Батак.\r\nЛЕТО 1876 – Текат дните на една тревожна пролет. Март, април... Един народ се готви за смъртен бой в името на свободата си. Мъже, жени, млади и стари. Всички!\r\nТайни пароли, тайни събрания. Съзаклятници шепнат думите на Апостола Левски: „Нож трябва да играе, нож, мастилото вече не помага. Наместо сълзи, ние сме се захванали да леем куршуми, наместо пъшкане и молене, ние точим ножовете си...”\r\nПо решение на Българския революционен централен комитет (БРЦК) в Гюргево, българите се готвят за всенародно въстание. Територията, населена с българи е разделена на четири революционни окръга. Във всеки окръг са определени организатори – апостоли, със задача: във всяко селище да се създаде революционен комитет, който да организира населението по места.\r\nВ ІV Революционен окръг с център гр.Панагюрище действията на въстаниците са най- активни. В пределите на този революционен окръг попада и Батак.\r\n21 февруари 1876 г. – Тодоров ден. Апостола Волов пристига в Батак. С препоръчителните си писма от Пазарджишкия комитет той отива в къщата на видния батачанин Петър Горанов. Свикани са по-издигнатите местни люде. Волов държи пламенно слово: „България трябва да въстане!”\r\nИзбран е Революционен комитет: Петър Горанов-председател, Трендафил Керелов, Ангел,Стефан и Петър Трендафилови Керелови, Иван Божин, Вранко Паунов, Тодор поп Нейчев, Димитър Гълев Коларов, Петър Банчев, Стоян Стойчев, Горьо Хр. Кавлаков. Съзаклятниците полагат клетва.\r\n14 април 1876 г. – Събранието в местността Оборище. Апостолите на ІV революционен окръг решават, че подготовката е достатъчно напреднала, за да се извърши обща проверка на силите, да се начертае окончателният план за действие и да се определи началната дата на въстанието. На събранието в Оборище се събират 65 души, представляващи 58 села и градове. Батачани изпращат Петър Горанов. На Оборище Горанов, както и останалите депутати- дава отчет за извършеното в Батак. При около 2000 души, годни да носят оръжие, Батак разполага с 500 кремъклийки, 380 пищова, 6 револвера, 8 чифтета, 50 шишенета, около 150 ятагана и маждрака и около 30 000 фишека. Приготвят се черешови топчета ( прави се опит да се отлее метален топ), да се доставят по-съвременни оръжия от чужбина, както и бойни бинокли.\r\n14-17 април 1876 г – Панагюрище. Заседава избраната на събранието в Оборище Военна комисия. Формулиран е окончателния план на въстанието в ІV революционен окръг. В този план, на Батак, като планинско и по-непристъпно селище е определено стратегическо място. В него трябва да се съсредоточи населението на всички български села между Перущица и Костенец, от Марица до Пирин и 12-те Разложки села.\r\n21 април 1876 г. – Евтим Пунчев, Георги Христосков и Георги Кавлаков донасят на Петър Горанов калпак с лъвче, изпратен му от Иван Ръжанков от Пазарджик. Това e единствения знак, получен в Батак за началото на въстанието. Кървавото писмо, препратено от Петлешков от Брацигово, член на Военната комисия, попада в предателски ръце и не стига в Батак.\r\nНощта срещу 22 април 1876 г.- Историческо заседание на Революционния комитет в Батак. Взето е решение - БАТАК въстава. Избран е Революционен съвет: Петър Горанов- главен воевода; Трендафил Тошев Керелов – пръв съветник; Ангел и Стефан Керелови - петстотници; избрани са стотници и петдесятници. В 3 часа сутринта воеводата Петър Горанов провъзгласява Батак за свободен и независим от султанската власт. Организираният въоръжен състав наброява 1100 души, а конницата на воеводата- 50 души. Въстаниците заемат позициите и предните стражи около Батак.\r\n23 април 1876 г. На мегдана в Батак се събират въстаници и население. Петър Горанов се обръща към тях с пламенна реч за свободата. Свещениците Нейчо Паунов и Петър поп Илиев освещават въстаническото знаме и благославят бунтовното начало.\r\nСъщия ден – Петлешков изпраща от Брацигово копие на „Кървавото писмо” до батачани.\r\n24 април 1876 г-Стефан Керелов и Димитър Тенчев убиват турските полицаи Караджа Асан и Помак Мустафа. От началото на въстанието до този момент са убити 10 турски заптиета.\r\n25 април 1876г. В местността Керелова тумба сред Баташкото поле пред баташките воеводи падат на колене бейовете, довчерашните господари, и молят милост и пощада за населението на съседните Чепински села. Това е първата дипломатическа среща, на която е призната БАТАШКАТА РЕПУБЛИКА.\r\n26 април 1876 г. – При м.Попов чучурук, под Батак се срещат за първи път от началото на бунта пратеници на Петлешков с баташките въстаници. Обсъден е въпросът за пренасяне на Брациговския въстанически пункт в Батак.\r\n27 април 1876 г.- След повторна среща с хората на Георги Ангелиев-главнокомандващ в Брацигово, батачани провождат 200 коня обоз и 60 въстаници за прехвърлянето. Обозът е пръснат от турска войска при с. Чанакчиево /дн.Розово/ и планът- провален.\r\n28 април 1876 г.- Воеводата Горанов провожда куриери до центъра Панагюрище. Ангел Керелов и Костадин Вранчов стигат до Белово и са принудени да се върнат, без да изпълнят възложената им мисия.\r\n29 април 1876 г.- Стражата в м. Семералан донася вестта за приближаването на многобройна башибозушка армия откъм Доспат.\r\n30 април 1876 г.- Батак осъмва обграден от 8 хилядна башибозушка армия. По височините се веят турските знамена, пищят зурните и тягостно думкат тъпани.\r\n- Първите боеве започват на позициите „Св.Троица” и „Кънева борика”. Геройски се защитават позициите „Гробето”, „Беглишките хармани”, „Калино бърдо”. На „Галагонката” падат последователно 4 турски байрактари. Въстаниците се командват от Колю Църпев и Т.Колчов. Силите са катастрофално неравностойни. Обръчът се стяга.\r\n- При създалата се обстановка Революционния съвет взема решение за пробив на отбраната и спасяване на населението. През нощта опитът им се увенчава с успех-обръчът е пробит при Пищроневото дере. За съжаление само около 800 души тръгват след Петър Горанов и Стефан Керелов. Изтеглят се в гората и се спасяват кой както може.\r\n1 май 1876 г. Батак пламва от четири страни. По-масивните къщи се укрепват и бранят до последния жив човек.\r\n2 май 1876 г.\r\n-Тежки боеве при Богдановата къща. Избити и брутално заклани са около 500 батачани.\r\n- Училището – крепост „Кирил и Методий” изгаря заедно с укрилите се в него 200 жени и деца.\r\n- Ахмед ага Барутанлията дава лъжливи обещания пред Ангел Кавлаков за пощада на баташкото население. Той поискал незабавно предаване на оръжието, след което батачани можели да излязат да спасяват горящите си къщи, а башибозукът щял да се оттегли.\r\nБатачани не се доверяват на Барутанлията, та пращат първенците си още веднъж да чуят клетвите му. Вместо това Ахмед ага ги взема за заложници и този път батачани предават оръжието си и се пръсват да спасяват от огъня къщите си.\r\nТогава Барутанлията заповядва общо клане и плячкосване на Батак, започвайки от намиращите се в неговия стан баташки първенци, като сам дава пример за варварска жестокост. По негова заповед старецът Трендафил Керелов е кълцан, пробождан и още жив опечен на ръжен.\r\n- Неравен бой се води в двора на църквата „Света Неделя”. Около 2000 души намират смъртта си.\r\n3 май 1876 г. – Защитата на църквата продължава. Трето денонощие укрепилите се в нея батачани устояват на неспиращия за миг огън на пушките, жиленето на пчелите, задушливият дим от запалената с газ слама, жаждата... Башибозуците правят опит да изгорят църквата. Последни отчаяни боеве. Пленените живи батачани избират дръвника пред чалмата.\r\n4 май 1876 г.- Ахмед ага Барутанлията получава заповед от пазарджишкия каймакамин Али бей „да пресуши баташкия корен”, за да не остават живи свидетели на нечуваните злодейства. Оцелелите са отведени при училището и на дървения мост пред него става последното клане.\r\n5 май 1876 г. – Богатото родопско село осъмва сринато и опожарено. Изпепелени са 700 къщи, загиват около 5 хил. от 6-7 хил. население на Батак. Остава да стърчи само църквата „Света Неделя”. Запаления в нея пожар поглъща красивия резбован иконостас и овъглява дървените детайли. Но камъкът спасява църквата от пълно унищожение и разруха.\r\nТова е краят на баташката кървава пролет 1876 г. Слънцето се скрива зад облаци дим, птиците спират своята песен, а Стара река тече много дни кървава...\r\nПрез тази пролет батачани не засяват нивите си, напускат чарковете си, прежалват домовете си, челядта си и себе си пред олтара на Отечеството.\r\n1873 г.\r\nТурските власти в Хасково провеждат първите разпити на Атанас Узунов, но той отказва да даде отговор на поставените му въпроси. Разпитани са и други хасковски граждани, между които са и комитетските дейци Стоян Заимов, Мирчо Попов, Петър Берковски.\r\nДен по-рано Атанас Узунов е заловен при опит да убие хасковския чорбаджия хаджи Ставри Примо. По-късно са арестувани и други членове на Хасковския революционен комитет. Руският вицеконсул в Пловдив Найден Геров прави опит да ги освободи или намали присъдите им. През декември 1873 г. Узунов е осъден на 15 години каторга в медните рудници на Мадена (Аргана Мадени).\r\nРешението за убийството на Хаджи Ставри се взима на заседание на Хасковския революционен комитет, тъй като той е подозиран в предателство.\r\n1204 г.\r\nПратеници на цар Калоян пристигат в Константинопол с предложение за мир. По това време градът е завладян от кръстоносците. Рицарите твърдят, че българският цар незаконно владее земя, която принадлежи на византийския император, а сега принадлежи на тях - неговите победители. Като господари на европейския югоизток те изискват цар Калоян да се откаже от престола и да им се покори, като заплашват, че в противен случай ще навлязат в страната му.\r\nВ този период българският владетел активно действа относно затвърждаването на позициите си. В края на лятото на 1204 г. завършват преговорите с папа Инокентий ІІІ, в които участва и българският архиепископ Василий. Събитията на Балканите стимулират активността както на българския владетел, така и на папата. След дълга преписка и размяна на пратеници е сключен договор, с който българският владетел се задължава да приеме върховенството на Римската църква, срещу което трябва да получи най-висше признание за царското си достойнство и патриаршески сан за главата на българската църква. Така на 8 ноември с тържествена церемония в Търново цар Калоян получава корона, скиптър и знаме като знаци на владетелско достойнство от кардинал Лъв, легат на папа Инокентий ІІІ. Титлата, която получава е крал. В цялата си дълга кореспонденция с папата Калоян иска за себе си титлата император, а за своя архиепископ – титлата патриарх. От името на владетеля си, ръководителят на българската църква Василий, в писмо до папата му съобщава, че легатът Лъв “ме посвети за патриарх” и “короняса и благослови император Калоян”.\r\nСъщевременно в този период цар Калоян сключва с византийските аристократи от тракийските градове съюз за съвместни действия срещу латинците. Предложението е на ромеите, които изпращат при българския цар пратеници с обещанието, че “ще го обявят за император и всички ще му се подчиняват”. При преговорите е изработена тактика за съвместните действия. Започва подготовка на въстание във всички градове в Тракия. Цар Калоян поема задължението да подкрепи въстаниците със своята армия.\r\nНа 14 април 1205 г. българският владетел разбива войската на кръстоносците в битката при Одрин. На бойното поле Калоян пристига с цялата българска армия и 14 000 кумани. Маневрената куманска конница предприема лъжлива атака срещу латинския лагер и увлича рицарите в преследване. Така неорганизирано те се отдалечават от своя лагер, за да достигнат до очакващата ги в засада българска войска. Затворени в плътен кръг, латините се оказват срещу очакващите ги в засада отряди на Калоян. Някои от спасилите се рицари след време признават, че в битката при Одрин загива “цветът на рицарската войска”. Император Балдуин е пленен и отведен в Търново. Малкото рицари, които успяват да избягат от полесражението, бягат към Родосто и Константинопол.\r\nСлед тази битка българската държава се утвърждава като първостепенна политическа и военна сила на Балканите. Скоро Калоян превзема Пловдив и се насочва на юг към Солунското маркграфство. Успява да освободи за кратко време редица крепости - Серес, Костур, Битоля, Охрид и др., и стига до стените на Солун. След заговор, в който участват и български боляри, недоволни от прекомерното засилване на централната власт, цар Калоян е убит от куманския вожд Манастър.На тази дата са родени:\r\n1966 г.\r\nРоден е Сергей Дмитриевич Станишев – български политик роден в гр. Херсон, Украйна. Доктор по история. През 1989 г. завършва с отличие Историческия факултет на Московския държавен университет. През 1994 г. защитава докторат по история на тема “Система за издигане на висшите държавни сановници в Русия и нейната трансформация през втората половина на ХІХ век”. През 1999-2000 г. е в Лондонската школа за икономика и политически науки, където специализира международни отношения. Има специализация и от Московската школа за политически изследвания.\r\nПрез 1994-95 г. Станишев работи като журналист. Автор е на многобройни публикации по външнополитически теми в български всекидневници и седмичници, както и в чуждестранни периодични издания.\r\nОт 1995 г. започва работа във Висшия съвет на Българската социалистическа партия като главен експерт в отдел “Външна политика и международна дейност”. На следващата година е назначен за ръководител на същия отдел.\r\nПрез 2000 г. е избран за член на Висшия съвет и на Изпълнителното бюро на Висшия съвет на БСП като секретар по международните въпроси.\r\nПрез юни 2001 г. е избран за народен представител в Тридесет и деветото Народно събрание от 19-и многомандатен избирателен район - Русе.\r\nНа 15 декември 2001 г. на второто заседание на 44 конгрес на БСП е избран за председател на Висшия съвет на партията. През декември същата година е избран от Парламентарната група на Коалиция за България за неин председател.\r\nПрез юни 2002 г. 45-ят конгрес на БСП го преизбира като председател на партията.\r\nОт 2002 г. Сергей Станишев е постоянен член на Президиума на Партията на европейските социалисти.\r\nПо време на председателството на Сергей Станишев през октомври 2003 г. Българската социалистическа партия става пълноправен член на Социалистическия интернационал, а от май 2005 г. - на Партията на европейските социалисти.\r\nПрез юни 2005 г. Сергей Станишев е избран за народен представител в Четиридесетото Народно събрание от 2-и многомандатен избирателен район - Бургас. До 16 август 2005 г. е председател на Парламентарната група на Коалиция за България. На този ден е избран от българския парламент за министър-председател.\r\n1903 г.\r\nРоден е Кирил Ценов Буюклийски - български живописец и карикатурист. Проявява се като карикатурист от 1921 с портретни шаржове и политически карикатури. Работи в Прага, Букурещ, Белград. Има произведения в различни жанрове - пейзажи, портрети, битови картини.\r\n1898 г.\r\nВ Кюстендил е роден генерал-лейтенант Крум Лекарски - зам.-министър на войната (1944 –1949 г.).\r\nЗавършва Военното училище в София и Военната академия. Заради антимонархическите си настроения е уволнен от армията. Задържан от полицията и интерниран. Участва в политическата промяна на 9 септември 1944 г. като командващ част от Пионерната щурмова дружина. През 1944–1947 г. е зам.-министър на войната. По-късно се занимава със спортна дейност. Крум Лекарски умира на 2 март 1981 г.\r\n1880 г.\r\nВ Самоков е роден генерал-лейтенант Сотир Маринков - началник щаб на армията (01 февруари 1929- 31 януари 1931 г.).\r\nЗавършва Военното училище в София и Генералщабна академия в Санкт Петербург. Участва в Балканската война 1912–1913 г. и в Първата световна война 1914–1918 г. След световната война заема различни командни длъжности в армията. Началник-щаб на армията, началник на жандармерията от 1931 г., началник на 4. Военноинспекционна област от 31 януари 1931, началник на канцеларията на Военното министерство (19 септември 1931–5 май 1933 г.), след което минава по собствено желание в запаса.\r\n1840 г.\r\nРоден е Екзарх Йосиф І- български църковен и просветен деятел, публицист и преводач. Светското му име е Лазар Йовчев. Той завършва френски католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието и в смесените епархии. През 1876 г. той е ръкоположен за епископ и избран за ловчански митрополит, а на следващата година за екзарх. След Освобождението екзарх Йосиф работи за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Ст. Стамболов и К. Стоилов успява да запази седалището на Българската екзархия в Цариград и да издейства нови берати за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война 1912–1913 г. Йосиф І премества седалището на Българската екзархия в българската столица.На тази дата умират:\r\n2013 г.\r\nУмира Петър Попйорданов, български актьор.\r\nПетър Попйорданов е роден в София на 11 юни 1964 г.\r\nПрез 1989 г. Попйорданов завършва ВИТИЗ „Кръстьо Сарафов“, специалност „Актьорско майсторство“ в класа на Крикор Азарян и Тодор Колев. Учи в Чехия 1 година.\r\nИграе в трупите на театър „София“, Малък градски театър „Зад канала“, а от 1994 г. - и в Народния театър. Най-известните му театрални роли са в постановките „Хъшове“, „Сън в лятна нощ“, „В полите на Витоша“, „Бурята“, „Човекът, който прави дъжд“, „Кимоно“, „Декамерон“, „Призраци в Неапол“, „Хеда Габлер“.\r\nОсвен в театрални постановки, Чочо Попйорданов участва и във филмови продукции, сред които „Вчера“ (1988), „Адио Рио“ (1989), „Любовното лято на един льохман“ (1990), „Вампири, таласъми“ (1992), „Сезонът на канарчетата“ (1993), „Граница“ (1994) „Испанска муха“ (1998), „След края на света“ (1998), „Дунав мост“ (1999), „Сомбреро блус“ (1999), „Хайка за вълци“ (2000).\r\nПопйорданов е носител на множество номинации и награди, сред които номинация за „Аскеер“ през 1996 и 1997 г. и награда „Златен Баяр“ в Белгия за най-добра мъжка роля във филма „Граница“.\r\nИзвестен е и с присъствието си на малкия екран, с участието си в телевизионното шоу „Клуб НЛО“ по „Канал 1“. През 2007 г. започва участието си в сериала „Хъшове“ за „Канал 1“ на БНТ.\r\n2000 г.\r\nУмира Георги Братанов - български поет. Той завършва журналистика в СУ \"Св. Климент Охридски\". Работи като журналист и редактор на в-к \"Народен другар\", кореспондент на в-к \"Народна младеж\" и главен редактор на сп. \"Зари\", орган на Съюза на слепите в България. От 28 декември 1984 г. е член на СБП. Братанов е носител на литературни награди \"Васил Карагьозов\" и \"Яворов и Поморие\". Братанов е автор на: \"Ще ви потрябвам\" (1977 г.), \"Молитва към човека\" (1983 г.), \"Нощни светове\" (1988 г.), \"Превъзмогване\" (1988 г.), \"Баладични часове\" (1989 г.), \"Мираж\" (1990 г.), \"Хипноза\" (1991 г.), \"Топъл джаз\" (1992 г.), \"Изтича времето\" (1994 г.), \"Върхът на дъното\" (1995 г.), \"Доминанти\", \"Осветени пространства\", \"Нежна революция\" (1998 г. , роман), \"Неравноделен живот\" (1999 г., спомени), \"Кабиле спи\" (2000 г.), \"Зъбер\" (2000 г.).\r\n1930 г.\r\nУмира Иван Каранджулов - български политик, общественик и юрист. Учи в Прилеп и в Робърт колеж в Цариград, след което завършва право във Франция. Завръща се в България и заема висши длъжности в съдебното ведомство. Няколко години е главен прокурор на Върховния касационен съд в София. Представител е на България на Втората Хагска конференция за мир (1907 г). Каранджулов е участник в македоно-одринското революционно движение и член на Върховния македоно-одрински комитет. Дълги години той председателства Съюза на македонските братства в България.\r\n1928 г.\r\nУмира генерал-лейтенант Вичо Дионисиев Диков. Той е участник в Руско-турската война 1877-1878 г. като доброволец в корпуса на ген. А. Е. Цимерман. След Освобождението завършва с първи випуск Военното училище през 1879 г. През Сръбско- българската война командва Седми пехотен Преславски полк, с който участва в битката при Сливница и осигурява тила на Сливнишката позиция. Диков е русофил по убеждения и противник на политиката на Ст. Стамболов. Участва в преврата срещу княз Александър I Батенберг на 9 август 1886 г. и в Силистренския бунт на 16 февруари 1887 г., след което емигрира в Русия. Там завършва Николаевската военна академия. През 1898 г. Диков се връща и продължава службата си в българската армия. През 1907 г. е назначен за началник-щаб на армията, а след това става началник на Военното училище. Участва в Балканската и Междусъюзническата война като началник на Главното тилово управление на армията, след което е командващ Четвърта армия. Генерал-лейтенант Вичо Диков се оттегля от военната кариера преди Първата световна война 1914–1918 г.\r\n1912 г.\r\nВ Тиквешко при засада, устроена от турски войски, е убит Пере Тошев. След Младотурската революция 1908 г. той участва в списването на сп. \"Културно единство\" и е редактор на в. \"Конституционна заря\". През 1910–1911 г. е екзархийски училищен инспектор на българските училища в Солунско.\r\nПере Тошев е деец на македоно-одринското революционно движение. Роден е през 1865 г. в Прилеп. Участва като доброволец в Сръбско-българската война 1885 г. След войната учителства в Пловдив и в няколко родопски села. През 1888–1889 г. предприема опит за създаване на революционна организация на българското население в Солун. В началото на 90-те години на ХIХ век Тошев следва литература във Висшето училище в София (днес СУ \"Св. Климент Охридски\"). От есента на 1892 г. е в Македония и продължава учителската си дейност. След създаването на ВМОРО Пере Тошев е един от близките съратници на Даме Груев и взема дейно участие в учредяването на революционни комитети в Прилеп, Скопие и Битоля. След Солунския конгрес на ВМОРО през 1896 г. подпомага Гоце Делчев в работата му над програмата и устава на организацията. През 1901 г. той е арестуван, осъден на 101 г. крепостен затвор и изпратен на заточение в Подрумкале, Мала Азия. Година по-късно е амнистиран и екстерниран в България. През този период взема участие в подготовката на Илинденско-Преображенското въстание 1903 г. По време на въстанието е ръководител на четите в Прилепско. След неуспеха на въстанието продължава революционната си дейност. По време на Рилския конгрес през октомври1905 г. Пере Тошев, заедно с Даме Груев и Тома Попантов, е избран за член на ЦК. На конгреса в Рилския манастир се приема нов устав и правилник и името Вътрешна македоно-одринска революционна организация (ВМОРО).\r\n1904 г.\r\nУмира Мор Йокаи - унгарски писател. Първият му роман \"Ежедневие\" е написан в духа на романтизма и определя по-нататъшното му творчество. Йокаи редактира либералното сп. \"Елеткепек\" (1847 г. ). Заедно с Ш. Петьофи участва в революцията през 1848 г., но по-късно подкрепя официалната държавна политика. В романите си \"Златният век на Трансилвания\" (1852 г.), \"Синовете на коравосърдечния\" (1869 г.) възпява национално-освободителната борба. В романите си \"Унгарски богаташ\" (1853 г.) и \"Золтан Карпати\" (1854 г.) представя идеята за постепенни реформи. Други негови романи са \"Черните диаманти\" (1870 г.), \"Златният човек\" (1873 г.), \"Жълтата роза\" и др. Филмираните му романи са \"Синовете на коравосърдечния\" (1959 г. ) и \"Унгарски богаташ\" (1966 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.05", "title": "Денят 5 май в българската история"}
{"url": "http://www.focus-news.net/news/2018/05/05/2518436/neformalna-sreshta-na-ministrite-na-otbranata-na-darzhavite-chlenki-na-evropeyskiya-sayuz-shte-se-provede-v-sofiya.html", "text": "Ще се проведе неформална среща на министрите на отбраната на страните-членки на ЕС, съобщиха от пресцентъра на Министерството на отбраната. Форумът е част от официалния календар на българското председателство на Съвета на ЕС и негов домакин е министърът на отбраната Красимир Каракачанов. Във фокуса на дискусиите ще бъдат въпроси, свързани с ключови дейности на Европейската агенция по отбрана, постоянното структурирано сътрудничество, плана за действие по военната мобилност и перспективите пред операциите по управление на кризи. В рамките на срещата ще се проведе заседание на Европейската агенция по отбрана. Освен министри на отбраната на страните-членки на ЕС, в срещата ще участват представители на ООН, НАТО, Европейската комисия, Военния комитет на ЕС, Военния секретариат на ЕС и други институции на съюза. В края на работните сесии министърът на отбраната Красимир Каракачанов и върховният представител на Европейския съюз по въпросите на външните работи и политиката на сигурност Федерика Могерини ще дадат пресконференция.", "date": "2018.05.05", "title": "Неформална среща на министрите на отбраната на държавите-членки на Европейския съюз ще се проведе в София"}
{"url": "http://www.focus-news.net/news/2018/05/05/2518439/denyat-5-may-v-svetovnata-istoriya.html", "text": "През 1260 г. внукът на Чингиз хан, Хубилай е избран за хан на Монголия. Христофор Колумб открива Ямайка през 1494 г. В Белгия влиза в експлоатация първата в Европа железопътна линия през 1836 г. В САЩ е приета 13-ата поправка в Конституцията, забраняваща робството, през 1865 г.  През 1891 г. в Ню Йорк е открита известната концертна зала “Карнеги хол”. Две години по-късно Стоковата борса в Ню Йорк претърпява най-големия си срив, известен като “паниката от 1893”. Следва икономическа депресия.  Коко Шанел представя легендарния парфюм „Шанел № 5” през 1921 г.  През 1944 г. Махатма Ганди е освободен от затвора. През 1949 г. в Лондон е създаден Съветът на Европа. През 1955 г. са ратифицирани Парижките споразумения и се създава Западноевропейският съюз с участието на ФРГ. Западна Германия става суверенна държава. През 1961 г. американецът Алън Шепърд прави суборбитален космически полет. Пет години по-късно британският спътник “Ариел 3” е изведен в орбита. През 1980 г. след шестдневна обсада иранското посолство в Лондон е освободено при акция на специалните части. \r\nПрез 2005 г. във Великобритания се провеждат парламентарни избори. Тони Блеър става първият лидер на лейбъристите, спечелил трети последователен мандат. Същия ден в Багдад е извършено покушение срещу заместник-министъра на вътрешните работи на Ирак Хикмет Мусу Салман.\r\nНа 5 май е роден Карл Маркс. На тази дата умира Наполеон Бонапарт.\r\n2017 г.\r\nИндийска организация за космически изследвания успешно изстрелва нов комуникационен сателит за Южна Азия от космическия център Сатиш Дауан, Индия.\r\n2016 г.\r\nПравителството на Армения одобри проектозакон за признаване на Нагорни Карабах за независима република.\r\n2015 г.\r\nУчени от Калифорнийския университет откриват най-далечната известна галактика EGS-zs8-1 на разстояние от 13 милиарда светлинни години.\r\n2014 г.\r\nМинистър-председателят на Словения Аленка Братушек подава оставка.\r\n2013 г.\r\nВ Малайзия се провеждат парламентарни избори.\r\n2012 г.\r\nВъв военна база Гуантанамо започва съдебен процес по делото Атентати от 11 септември 2001 г.\r\n2012 г.\r\nВ Япония спира работа последната атомна електроцентрала. За първи път от 42 години в страната не действа нито един атомен реактор.\r\n2006 г.\r\nДиректорът на ЦРУ Портър Гос поддава оставка. Портър Гос е ръководител на американските разузнавателните служби в продължение на две години. Той заменя на този пост подалия оставка през юни 2004 г. Джордж Тенет.\r\n2005 г.\r\nВъв Великобритания се провеждат парламентарни избори. Лейбъристката партия на премиера Тони Блеър спечелва абсолютно мнозинство. Тони Блеър става първия лидер на Лейбъристите спечелил трети последователен мандат.\r\n2005 г.\r\nВ Багдад е извършено покушение срещу заместник-министъра на вътрешните работи на Ирак Хикмет Мусу Салман. Покушението е извършено чрез кола-бомба, която е експлоадира пред дома на иракския министър. В резултат на експлозията един от телохранителите на Хикмет Мусу Салман умира, а други шестима са ранени. Самият министър, който по това време не се е намирал в дома си не е пострадал.\r\n2002 г.\r\nЖак Ширак е преизбран за президент на Франция. Той печели изборите с значителна преднина.\r\n1980 г.\r\nСлед шест дневна обсадата на Иранското посолство в Лондон е освободено при акция на специалните части. Посолството е нападнато от шест въоръжени иранци с искания да се освободят 91 политически затворници държани в Иран и самолет, с който да напуснат страната. При акцията петима от тях са убити, а един е арестуван. В кръстосания огън един от заложниците е убит и двама са ранени.\r\n1967 г.\r\nПървият изцяло британски спътник “Ариел 3” е изведен в орбита. Той е изстрелян от военно въздушната база в Вандерберг в Калифорния. Сателита ще остане 3 месеца в орбита около Земята за да изучава йоносферата.\r\n1961 г.\r\nАлън Шепърд става първият американец, извършил суборбитален космически полет. Той е изстрелян на борда на Мъркюри- Редстоун 3 (Фрийдъм 7) 23 дни след Гагарин. Руснакът е в безтегловност 89 минути, а Шепърд само 5. Гагарин прави една обиколка, а Шепърд е изстрелян на височина 180 km и впоследствие пада обратно на Земята, като целия му \"полет\" продължава само 15 минути.\r\nСуборбиталеният полет е полет по балистична траектория със скорост, по-малка от първа космическа, т. е. без да излиза на орбита като изкуствен спътник на Земята. Състои се от активен участък на полета при работещи двигатели на ракетата носител по балистична траектория, участък на спиране в атмосферата и участък на спускане. След Алън Шепърд на 21 юли 1961 г. и Върджил Грисъм е изстрелян в космоса. Максималната продължителност на полета му е около 16 минути, на далечина - 509 км и височина на траекторията - 189 км.\r\n1955 г.\r\nРатифицирани са Парижките споразумения и се създава ЗЕС (Западноевропейския съюз) с участието на ФРГ. Западна Германия става суверенна държава.\r\n1944 г.\r\nМохандас Карамчанд Ганди, ръководител на националноосвободителното движение в Индия е освободен от затвора.\r\nМохандас Карамчанд Ганди, наречен Махатма - \"велика душа\" е индийски патриот и общественик. Той е един от ръководителите на индийското национал-освободително движение. Мохандас Ганди е роден на 2 октомври 1869 г. в Порбандар. През 1891 г. завършва право в Лондон и става адвокат в Бомбай. От 1893 г. до 1914 г. живее в Южна Африка, където се заема със защитата на 150 000 индийци, заселени в тази страна. По време на Англо-бурската (1899-1902 г.) и Англо-зулуската войни (1906 г.) създава санитарни отряди от индийци за помощ на англичаните, за да докаже лоялността им към Британската империя. Мохандас Ганди е лидер на партията ИНК. Учението му става програма за националноосвободителната борба на Индия. След извоюване на независимостта и разделянето й на 2 държави (Индийски съюз и Пакистан) Мохандас Ганди се обявява срещу започналите индо-мюсюлмански погроми. Убит е от членове на индуските шовинистични организации на 30 януари 1948 г. в Делхи.\r\n1935 г.\r\nИзбухва втората от Итало-абисински войни. Италианските войски завладяват столицата Адис Абеба, а след това и цялата страна, след което тя е включена в състава на Италианска Източна Африка. Първата от колониалните войни на Италия срещу Абисиния (днес Етиопия) се води през 1896 г. и завършва с поражение на италианските войски при Адуа.\r\n1921 г.\r\nКоко Шанел представя легендарния парфюм Chanel No. 5.\r\n1893 г.\r\nСтоковата борса в Ню Йорк претърпява най- големия си срив до тогава известен като “паниката от 1893”. В последствие той води страната до икономическа депресия.\r\n1891 г.\r\nВ Ню Йорк е открита известната концертна зала “Карнеги хол”.\r\n1873 г.\r\nДания и Швеция сключват Скандинавски паричен съюз.\r\n1865 г.\r\nВ САЩ е приета 13-тата поправка в Конституцията, забраняваща робството.\r\n1836 г.\r\nВ Белгия влиза в експлоатация първата в Европа железопътна линия.\r\n1494 г.\r\nХристофор Колумб открива Ямайка. Пътешественикът е роден през 1451 г. в Генуа. През 1476 г.- 1484 г. той живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция в екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. Това става и официалната дата на откриването на Америка. От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493 г. – 1496 г.), която Колумб оглавява с чин адмирал, се състои от 17 кораба с повече от 1 500 д. екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември- остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива о-в Ямайка, а след това архипелага Хардинес дела Рейна, п-в Сапата и о-в Пинос. Ямайка е островна държава в Карибско море, тя включва о-в Ямайка и прилежащите малки острови. Площта й е 10 992 кв. км. Населението през 2000 г. е 2 700 000 жители, от които 80% негри, останалите - метиси и мулати, европейци и китайци. Официалният език е английски. По-голяма част от вярващите са протестанти. Столица на Ямайка е град Кингстън. Административното й деление е оформено от 3 графства. Парична единица е ямайски долар. Кралицата на Великобритания, представлявана от ген.-губернатор е глава на държавата. Законодателният орган на Ямайка е двукамарен парламент (Палата на представителите и Сенат).\r\n1260 г.\r\nВнукът на Чингиз хан, Хубилай е избран за хан на Монголия.\r\nЧингиз хан е основател и хан на Монголската империя (1206 г.). Провежда завоевателни походи срещу народите, населяващи Азия и Източна Европа. Резултат от походите е изчезването на цели народи и довежда до установяването на монголо-татарско иго в завоюваните територии.На тази дата са родени:\r\n1833 г.\r\nРоден е Фердинанд Паул Вилхелм Рихтхофен - германски географ и теолог. Той следва в университетите в Бреслау (дн. Вроцлав) и Берлин. Професор е в Бонския (1875-1879 г.), в Лайпцигския (1883-1886 г.) и в Берлинския (1886 г.) университет. Президент е на Берлинското географско дружество и член на Пруската АН. През 1860-1862 г. Рихтхофен пътува из Източна и Югоизточна Азия. През 1862-1868 г. провежда геологични изследвания в Калифорния и Сиера Невада. Извършва много пътувания в Китай (1868-1872 г.), като изучава природата и изгражда хипотеза за произхода на горите. През 1886 г. Рихтхофен предлага генетичната класификация на релефните форми и прави характеристика на големи природни области в Азия с различни релефообразуващи процеси, полага основите на геоморфологията. Разглежда географската наука като система, състояща се от физическа география, биогеография и антропогеография. Определя като основна задача на физическата география изучаването на земната повърхност (форми, състав, динамика, произход). В трудовете си по антропогеография се проявява като вулгарен материалист. Името на Рихтхофен носи планински хребет в Наншан, Китай.\r\n1818 г.\r\nРоден е Карл Маркс - германски философ-материалист. Той е създател на т. нар. диалектически и исторически материализъм. През 1835 г. завършва гимназия и учи последователно в Бонския и Берлинския университети. В началото е последовател на младохегелианците, но постепенно преминава на радикални позиции. През лятото на 1844 г. в Париж Маркс се запознава с Фридрих Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г. ) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. В “Нищета на философията” (1847 г.) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, през 1848 г. белгийското правителство също го изгонва. Известно време живее в Кьолн, където издава “Нов Рейнски вестник”, след това в Париж, а от 1849 г. до смъртта си - в Лондон. Философската система на Маркс представлява еклектика от диалектиката на Хегел, материализма на Л. Фойербах и социализма на някои социалисти-утописти, живеещи по това време във Франция и Англия. В развитието на идеите си стига постепенно и до т. нар. “исторически материализъм”. От т. нар. материалистически позиции Маркс проповядва класовата борба, която според него е единственото средство за достигане на политическо съвършенство в обществото. Според него пролетариатът като най-многобройна класа, лишена от собственост върху производствените средства, е единствено достойната и способна да управлява обществото. Това ще се постигне чрез т. нар. класова борба. Основното му икономическо произведение е “Капиталът” (I т. – 1867 г., II и III т. – 1884 г., под редакцията на Фр. Енгелс). Чрез подробни изследвания на икономиката на Англия, Франция и Германия Маркс открива източника на капитала - принадената стойност, създавана в процеса на разширеното капиталистическото производство и присвояване от собствениците. Теориите на Маркс и Енгелс предизвикват спорове в международното социалистическо движение, но остават идеологическата основа, върху която градят политическата си борба в началото на XX век.\r\n1813 г.\r\nРоден е Киркегор Сьорен - датски философ и писател, смятан е за основоположник на екзистенциализма. През 1845 г. той е кандидат по теология и е поканен за пастор, но се отказва и започва борба против официалната религия. Нарича себе си “вярващ антитеолог”, критикува и официалната Църква, и Хегел поради това, че не отивал докрай в идеализма. За Киркегор науката, която е основа на производството, не може да отговори на въпроса за истината и свободата. За основното понятие на неговата философия - екзистенцията, смята, че не може да се обхване от науката, защото стои в основата на мисленето. Затова екзистенцията се разбира най-добре в художественото творчество. Философът определя 3 стадия в развитието на човешката личност. На тях е посветено и основното му произведение “Или-или”. Първият стадии е естетически, втория- етически и третия религиозен стадий на крайностите. Ключова в религиозното учение на философа е категорията “парадокс”. Идеите му са основа на екзистенциализма във философията, възприети са от различни католически и протестантски философи, оказват влияние върху “диалектическата теология” на К. Барт.\r\n1747 г.\r\nРоден е Леополд II- император на Свещената Римска империя (1790-1792 г.). Син е на император Франц I и Мария Терезия и брат на Йосиф II и френската кралица Мария-Антоанета. Леополд II отменя почти всички реформи на Йосиф II. Сключва Райхенбахската конвенция с Прусия през 1790 г., потушава Брабантската революция през 1789-1790 г. и сключва съюзът с Прусия, насочен срещу революционна Франция през февруари 1792 г.На тази дата умират:\r\n1904 г.\r\nУмира Мор Йокаи - унгарски писател. Първият му роман \"Ежедневие\" е написан в духа на романтизма и определя по-нататъшното му творчество. Йокаи редактира либералното сп. \"Елеткепек\" (1847 г. ). Заедно с Ш. Петьофи участва в революцията през 1848 г., но по-късно подкрепя официалната държавна политика. В романите си \"Златният век на Трансилвания\" (1852 г.), \"Синовете на коравосърдечния\" (1869 г.) възпява национално-освободителната борба. В романите си \"Унгарски богаташ\" (1853 г.) и \"Золтан Карпати\" (1854 г.) представя идеята за постепенни реформи. Други негови романи са \"Черните диаманти\" (1870 г.), \"Златният човек\" (1873 г.), \"Жълтата роза\" и др. Филмираните му романи са \"Синовете на коравосърдечния\" (1959 г. ) и \"Унгарски богаташ\" (1966 г.).\r\n1821 г.\r\nУмира Наполеон Бонапарт - френски император. Роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението.\r\n1705 г.\r\nУмира Леополд I – австрийски владетел. От 1658 г. той е император на Свещената Римска империя от Хабсбургската династия. Син е на Фердинанд II. Опирайки се на Католическата църква, владетелят се опитва да укрепи абсолютизма. Политиката му по отношение на Унгария - ликвидиране на автономията, католическа реакция, предизвиква поредица от антихабсбургски бунтове. Войната с турците, които обсаждат Виена през 1683 г., приключва с Карловацкия мир от 1699 г. Леополд I взема участие във войната за испанското наследство от 1701 г., като се стреми да обедини в ръцете на Хабсбургите испанския и австрийския престол.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.05", "title": "Денят 5 май в световната история"}
{"url": "http://www.focus-news.net/news/2018/05/05/2518432/vzglyad-mvnr-na-rusiya-obvini-sasht-i-turtsiya-che-sazdavat-armiya-na-kosovo.html", "text": "Прессекретарят на руското външно министерство Мария Захарова заяви, че САЩ оказват на Косово помощ при създаването на пълноценна армия, което нарушава международното право, пише  Взгляд.\r\n„Според появилите се съобщения, американския и турския контингент в състава на силите за Косово в нарушение с предвиденото от резолюция №1244 от Съвета за сигурност на ООН за силите за самоотбрана за Косово оказват помощ на властите в Прищина за създаването на пълноценна армия“, заяви Захарова.\r\nТя подчерта, че създаването на косовската армия нарушава международното право и противоречи на резолюцията на Съвета за сигурност, която предвижда военно присъствие изключително на основата на мандата на Световната организация.\r\nДипломатът също така нарече тази крачка „извънредно безотговорна от гледна точка на сигурността в региона и на европейския континент като цяло“.  Виктор Турмаков", "date": "2018.05.05", "title": "Взгляд: МВнР на Русия обвини САЩ и Турция, че създават армия на Косово"}
{"url": "http://www.focus-news.net/news/2018/05/05/2518425/sofiya-ovladyan-e-pozharat-v-zhk-krasna-polyana.html", "text": "Пожарът, възникнал към 20.00 часа снощи в складова база на бул „Н.Мушанов” вече е овладян, увери главен комисар Николай Николов. Това съобщиха от пресцентъра на МВР. Гасителните действия на пожарните екипи продължиха през цялата нощ. Директорът на ГДПБЗН благодари на Столична община за оказаната помощ, както и на ръководството на болничното заведение, намиращо се в непосредствена близост до инцидента, за създадената бърза организация с оглед сигурността на пациентите в болницата.  Той поясни, че пожарът е под контрол и не представлява опасност за околните сгради. На мястото на инцидента бяха и полицейски екипи на СДВР, които отцепиха района и регулираха движението. По думите на кмета на Столична община Йорданка Фандъкова, няма данни за влошаване на качеството на въздуха в зоната, както и в съседните столични квартали.", "date": "2018.05.05", "title": "София: Овладян е пожарът в ж.к. „Красна поляна“"}
{"url": "http://www.focus-news.net/news/2018/05/05/2518438/prodalzhava-poseshtenieto-na-evrokomisarya-elzhbeta-benkovska-v-sofiya.html", "text": "Продължава посещението на комисаря по въпросите на вътрешния пазар, промишлеността, предприемачеството и МСП Елжбета Бенковска. Това съобщиха от Представителството на Европейската комисия в България. Тя ще се включи в неформалния съвет \"Външни работи/Отбрана“.", "date": "2018.05.05", "title": "Продължава посещението на еврокомисаря Елжбета Бенковска в София"}
{"url": "http://www.focus-news.net/news/2018/05/05/2518437/predsedatelyat-na-parlamenta-tsveta-karayancheva-shte-uchastva-v-tarzhestvenata-zarya-proverka-v-peshtera-po-povod-6-may.html", "text": "Председателят на Народното събрание Цвета Караянчева ще участва в тържествената заря-проверка в Пещера по повод Деня на храбростта и празник на Българската армия и празника на града. Това съобщиха от пресцентъра на Народното събрание. Тя ще бъде в 20.30 часа на площад „България” в Пещера. Председателят на парламента ще поздрави присъстващите на тържествения ритуал, ще приеме рапорта на командващия зарята и ще поздрави представителните роти от 61-ва механизирана бригада Карлово. В 10.30 часа Цвета Караянчева ще присъства в Златоград на откриването на празника на Златоградското чеверме. Той се организира за пета поредна година и цели да популяризира характерните за Родопите фолклор и традиции.", "date": "2018.05.05", "title": "Председателят на парламента Цвета Караянчева ще участва в тържествената заря-проверка в Пещера по повод 6 май"}
{"url": "http://www.focus-news.net/news/2018/05/05/2518441/predstoyashti-mezhdunarodni-sabitiya-za-5-may-april-agentsiya-fokus.html", "text": "В германския град Трир ще се отбележат 200 години от рождението на германския философ Карл Маркс.\r\n*** Десетки хиляди души ще демонстрират в градовете на Шотландия в името на нейната независимост.\r\n*** Президентът на САЩ Доналд Тръмп ще посети щата Охайо, където ще изнесе митинг, в който ще представи данъчните си реформи.\r\n*** Северна Корея преминава към единно часово време с Южна Корея, премествайки стрелките с половин час напред.\r\n***", "date": "2018.05.05", "title": "Предстоящи международни събития за 5 май април (Агенция \"Фокус\")"}
{"url": "http://www.focus-news.net/news/2018/05/05/2518440/xinhua-balgarskiyat-prezident-prizova-za-zasilvane-na-razvitieto-v-dunavskiya-region.html", "text": "Президентът на България Румен Радев призова към засилване на развитието на дунавския регион, след като се срещна със своите австрийски и румънски колеги Александър Фон дер Белен и Клаус Йоханис, предава  Xinhua.\r\n„Динамичното развитие на дунавския регион е важен фактор на целия Европейски съюз“, заяви Радев. „Векове наред Дунав свързва страните по своето горно, средно и долно течение. По Дунав са разположени някои от най-развитите но и от най-неразвитите райони на ЕС“, допълни той. Според него тази липса на баланс може да се поправи чрез ефективна координация и усилия на европейско равнище.\r\nНа свой ред Йоханис припомни как през 2011 г. Европейският съвет подкрепя стратегия на ЕС за дунавския регион.\r\n„Всичко започна с голям оптимизъм, някои от целите бяха изпълнени, но други останаха само намерения“, заяви румънският президент и допълни, че потенциалът на региона трябва да се оползотвори. \r\nВан дер Белен заяви, че трите страни имат подобни цели и имат редица общи предизвикателства.  Виктор Турмаков", "date": "2018.05.05", "title": "Xinhua: Българският президент призова за засилване на развитието в дунавския регион"}
{"url": "http://www.focus-news.net/news/2018/05/05/2518428/regnum-preimenuvaneto-na-makedoniya-sporazumenie-s-gartsiya-zasega-nyama.html", "text": "Министрите на външните работи на Гърция и на Македония Никола Димитров и Никос Кодзиас проведоха пореден кръг преговори по спора за името, предава  Regnum.\r\nСпоред съвместното заявление на двамата министри на преговорите в Солун „е постигнат прогрес“, но споразумение между страните засега не е подписано. Преговорите ще продължат следващата седмица край Атина.\r\nИмето на Македония вече 25 години е преграда пред влизането ѝ в НАТО и в ЕС – всички опити за това се блокират от Гърция, която смята наименованието на съседа си за заплаха за своя суверенитет и историческо наследство.\r\nВ края на 2017 г. правителството на Македония се съгласи да промени името на държавата. Сега преговорите се водят за конкретното ново название на републиката. Виктор Турмаков", "date": "2018.05.05", "title": "Regnum: Преименуването на Македония – споразумение с Гърция засега няма"}
{"url": "http://www.focus-news.net/news/2018/05/05/2518433/ministar-nikolay-nankov-shte-napravi-ogled-na-uchastaka-ot-avtomagistrala-struma-pri-otkritite-ostanki-ot-drevno-selishte-do-selo-pokrovnik.html", "text": "Министърът на регионалното развитие и благоустройството Николай Нанков ще направи оглед на участъка от АМ „Струма“, при който до село Покровник бяха открити останки от древно селище. Това съобщиха от пресцентъра на Министерство на регионалното развитие и благоустройството. Инспекцията ще започне в 15.00 часа. Очаква се на проверката да присъства и министър-председателят Бойко Борисов. По-късно през деня около 17.00 часа министър Нанков ще посети и разкопките на Античния град Хераклея Синтика край Петрич.", "date": "2018.05.05", "title": "Министър Николай Нанков ще направи оглед на участъка от автомагистрала „Струма“ при откритите останки от древно селище до село Покровник"}
{"url": "http://www.focus-news.net/news/2018/05/05/2518444/sofiya-vavezhda-se-vremenna-organizatsiya-na-dvizhenieto-vav-vrazka-s-podmyana-na-osvetitelni-tela-na-okolovrastniya-pat-na-grada.html", "text": "Въвежда се временна организация на движението във връзка с подмяна на осветителни тела на Околовръстния път на града. Това съобщиха от пресцентъра на Столична община. Във връзка с подмяна на уличното осветление на Околовръстен път се налага временно стеснение на движението в определени участъци, както следва: \r\n- от 8.00 часа в участъка от бензиностанция „Шел“ до разклона за кв. “Драгалевци“; \r\n- от 8.00 часа в участъка от разклона за кв. “Драгалевци“ до отклонението за кв. “Симеоново“; \r\n- на 7 май 2018 г. от 8.00 часа от отклонението за кв. “Симеоново“ до ж.к. “Младост“ 4.", "date": "2018.05.05", "title": "София: Въвежда се временна организация на движението във връзка с подмяна на осветителни тела на Околовръстния път на града"}
{"url": "http://www.focus-news.net/news/2018/05/05/2518442/pravoslavnata-tsarkva-pochita-pametta-na-cv-machenitsa-ipina.html", "text": "Българската православна цъpĸвa пoчитa пaмeттa нa cв. мъчeницa Иpинa. Tя е живялa във втopaтa пoлoвинa нa I вeĸ и нaчaлoтo нa II вeĸ. Св. Ирина е poдeнa в гpaд Maгeдoн, днeшнa Maĸeдoния, ĸъдeтo бaщa ѝ Лиĸиний бил oблacтeн yпpaвитeл. Ceмeйcтвoтo ѝ билo eзичecĸo и тя ce ĸaзвaлa Πeнeлoпa, нo пpиeлa тaйнo xpиcтиянcĸoтo cи ĸpъщeниe oт cв. aпocтoл Tимoтeй – yчeниĸ нa aпocтoл Πaвeл. Koгaтo бaщa ѝ peшил дa я зaдoми, тя oтĸaзaлa и тaĸa cи нaвляĸлa гнeвa мy. Той я подложил на мъчения, но по-късно той самият приема християнската вяра.Cв. Иpинa билa пoдлaгaнa нa мъчeния, нo Бoг винaги я cпacявaл ĸaтo изпpaщaл aнгeли. Oцeлялa cлeд мъчeниятa, cв. Иpинa ycпялa дa нaĸapa мъчитeлитe cи, cpeд ĸoитo и бaщa ѝ, дa пoвяpвaт в Бoг.Оцеляла след жестоките мъчения, та тръгнала по различни страни да проповядва Божието слово. Имeтo Иpинa oзнaчaвa “миp”.", "date": "2018.05.05", "title": "Православната църква почита пaмeттa нa cв. мъчeницa Иpинa"}
{"url": "http://www.focus-news.net/news/2018/05/05/2518443/predsedatelyat-na-pg-na-gerb-tsvetan-tsvetanov-shte-prisastva-na-praznika-na-rodopskoto-cheverme-v-zlatograd.html", "text": "Председателят на Парламентарната група на ГЕРБ и заместник–председател на партията Цветан Цветанов ще бъде гост на празника на родопското чеверме в Златоград. Това съобщиха от пресцентъра на ПП ГЕРБ. От 10.00 часа в автентично аранжирани дворове като отпреди век ще се приготвят традиционни местни ястия, като майстори ще завъртят 150 чевермета. Официалното откриване е от 11.00 часа с музикално шествие на оркестър \"111 каба гайди\". След това програмата ще продължи с изпълнения на фолклорни групи до късно вечерта на градския площад. Кметът на Община Златоград Мирослав Янчев и организаторите на събитието очакват гостите на празника да бъдат с народни носии. Сред тях ще бъдат евродепутатът от ГЕРБ/ЕНП Владимир Уручев и народните представители от ГЕРБ - Смолян д-р Даниела Дариткова и д-р Красимир Събев, както и областният координатор на ГЕРБ и кмет на Смолян Николай Мелемов.", "date": "2018.05.05", "title": "Председателят на ПГ на ГЕРБ Цветан Цветанов ще присъства на празника на родопското чеверме в Златоград"}
{"url": "http://www.focus-news.net/news/2018/05/05/2518447/blagoevgrad-trafikat-e-intenziven-na-vhodnite-i-izhodnite-patni-arterii-na-grada.html", "text": "Трафикът е интензивен на входните и изходните пътни артерии на града, предаде репортер на Радио „Фокус“ – Пирин. Частични колони от автомобили се образуват в районите около жп гарата и автогарата. Натоварен трафик, но без образуването на задръствания има по булевардите „Св. Димитър Солунски“ и „Васил Левски“. Движението по улица „Славянска“ в района на болницата се извършва сравнително спокойно. Ступвания на автомобили се получават единствено на кръстовището под лечебното заведение. През нощта няма регистрирани тежки инциденти в града. Автобусите се движат по разписание.\r\nЛивия НИНОВА", "date": "2018.05.05", "title": "Благоевград: Трафикът е интензивен на входните и изходните пътни артерии на града"}
{"url": "http://www.focus-news.net/news/2018/05/05/2518445/ekathimerini-v-gartsiya-sa-zadarzhani-21-dushi-uchastnitsi-v-trafik-na-lekarstva-za-rak.html", "text": "Гръцката полиция е разкрила престъпна група, която е крала лекарства за рак и ги препродавала в другите европейски държави, по този начин лишавайки пациенти от животоспасяващи лекарства, предава  Ekathimerini.\r\nЗадържани са 21 души между 22 и 70-годишна възраст, сред които има лекари и медицински сестри. Те са използвали подправени рецепти, за да получат лекарствата, а след това са ги препродавали в Италия, Германия и Швейцария с увеличени цени.\r\n„Естеството на престъплението предполага особено незачитане на обществото. Те са били водени единствено от печалбата“, съобщи прессекретарят на гръцката полиция Теодорос Кронопулос.  Виктор Турмаков", "date": "2018.05.05", "title": "Ekathimerini: В Гърция са задържани 21 души, участници в трафик на лекарства за рак"}
{"url": "http://www.focus-news.net/news/2018/05/05/2518446/vrachanskiyat-mitropolit-grigoriy-shte-oglavi-tarzhestvenite-bogosluzheniya-za-hramoviya-praznik-na-manastira-sv-velikomachenik-sv-georgi-zograf-na-sveta-gora-aton-na-6-may.html", "text": "На 6 май, когато Православната църква прославя светия великомъченик Георги Победоносец, ежегодно за българската светиня манастира „Св. Вмчк Георги Зограф” на Света гора, Атон, от България заминава църковно-държавна делегация, която се включва в честването на празника, предаде репортер на Агенция „Фокус“. Тази година начело на делегацията, по решение на Светия Синод на Българската православна църква, ще бъде Негово високопреосвещенство Врачанският митрополит Григорий. Той ще оглави богослуженията в прослава на св. Великомъченик Георги Победоносец и патрон на манастира. Българската държавност ще бъде представена на възможно най-високо ниво. Държавната ни делегация води лично министър-председателят Бойко Борисов. \r\nБлагодарение на усилията, положени през последните години от монашеското братство, ръководено от Негово високопреподобие схиархимандрит Амвросий - игумен на светата обител, в нея са извършени мащабни строителни дейности. Венецът на многобройните подобрения в манастира е новият архондарик, въпреки че не трябва да се забравят и другите подобрения като укрепителните стени, започналото реновиране на почти всички манастирски сгради и пр. Но най-важното е, че монашеското братство остава верен крепител на светата православна вяра и денонощно отправя своите молитви за добруването на българския народ и всички православни християни.  \r\nНикола ПЕТКОВ", "date": "2018.05.05", "title": "Врачанският митрополит Григорий ще оглави тържествените богослужения за храмовия празник на манастира \"Св. великомъченик св. Георги Зограф\" на Света гора, Атон на 6 май"}
{"url": "http://www.focus-news.net/news/2018/05/05/2518449/burgas-na-dosta-mesta-v-oblastta-ima-magla-vidimostta-e-ogranichena-do-okolo-500-metra.html", "text": "На доста места в областта има мъгла. Видимостта е ограничена до около 500 метра. Шофьорите да се движат с повишено внимание и съобразена скорост. Това каза за Радио „Фокус“ – Бургас дежурният в Областно пътно управление. Остава затворена за движение отсечката Поморие-Ахелой поради извършване на ремонтни дейности на пътната настилка. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018 г.\r\nВодачите да се движат с повишено внимание и съобразена скорост в свободната лента, съобразно създадената организация на движение.\r\nНормална е интензивността на движение на автомобили в града. Пътищата са сухи. Всички светофарни уредби са в изправност.\r\nВеселина НИКОЛОВА", "date": "2018.05.05", "title": "Бургас: На доста места в областта има мъгла, видимостта е ограничена до около 500 метра"}
{"url": "http://www.focus-news.net/news/2018/05/05/2518448/liderat-na-bsp-korneliya-ninova-shte-se-sreshtne-s-ministar-krasimir-karakachanov-na-8-may.html", "text": "Лидерът на БСП Корнелия Нинова съобщи пред БНТ, че военният министър Красимир Каракачанов и вицепремиерът Валери Симеонов са потърсили среща с нея. Това съобщиха от пресцентъра на БСП. Председателят на левицата е приела поканата и срещата с Каракачанов ще бъде на 8 май, но Нинова е поставила условие тя да е публична. Валери Симеонов е предложил среща на Корнелия Нинова за политики и конкретни решения. Тя е приела и това предложение под условие - разговорът да е публичен. „Бедността в България е проблем на народа, който и да управлява. Този проблем трябва да се решава с последователност в  политиката. Това се отнася и за демографската катастрофа, здравеопазването и образованието. Тези проблеми изискват последователна политика и визия за години напред – как тя да бъде постигната.”  Това каза още пред БНТ лидерът на БСП Корнелия Нинова. Тя обясни, че БСП е алтернатива на сегашното управление, което не чува политиките на опозицията. „Внесохме 31 законопроекта, които струват общо 1,5 млрд.лв. и които щяха да променят много животи-  а именно помощ за ученици и млади семейства да взимат кредити при по-ниски лихви, преизчисляване на пенсиите. Нямаше да се провали бюджетът с тези пари, защото правителството на Борисов изхарчи през миналата година същата сума, извън бюджета, но никой не знае за какво”, обясни Нинова и добави, че тази политика е била представена в Народното събрание. По отношение на предложението на левицата да бъдат намалени  заплатите на депутатите, Нинова обясни: \"Това е въпрос на справедливост, солидарност и законност. По закони всички сме равни, но политическият елит, според заплатите, сме малко по-равни. МРЗ расте с 50 лева, средната заплата със 100 лв., а депутатската с 550 лв.” Нинова гарантира, че ако БСП е на власт, това ще е първото нещо, което ще бъде направено- с нов правилник в парламента, със справедливо заплащане. Корнелия Нинова обясни, че когато говори за корупция, има предвид управляващите. „Корупция се ражда там, където се разпределят обществени поръчки, бюджети, средства, а това се случва при управляващата партия или мнозинство. Тя добави, че не вярва, че новият антикорупционен орган се бори с корупцията. „Няма как- тези, които управляват, независимо от коя партия са, да избират тези, които ще ги проверяват, след като им плащат и заплатите”, уточни тя. Попитана, къде е проблемът при свободата на словото, Корнелия Нинова беше категорична, че отговорността за него е обща - на политици, управляващи, опозиция и на журналисти. За изказването на президента, че има поле за нови партии, тя заяви, че не това я плаши, а как  се държат системните партии: „Нова партия сигурно ще се появи. Появиха се в Европа. Има очаквания. Притесняват ме системните партии, които не разбират проблема – че ако не се променят политиките и отношението към хората, се самоубиваме. Хората не ни харесват, отричат ни и искат нещо ново. Партиите са се запънали и не искат да направят промяната, така че хората да ги припознаят. Страховете ми са по-скоро към традиционните партии, които не искат  да се откажат от благини, привилегии, двойнствен стандарт на политика и задкулисие, от обещанието към хората преди изборите и реалната реализация след това.” Нинова добави, че е БСП е имала възможност да управлява заедно с ГЕРБ, защото е имала предложение в началото на това Народно събрание. „Имахме избор- или влизаме в това управление и се възползваме от тези благини и забравяме за всичко, което сме обещали преди изборите, или оставаме опозиция и търсим алтернатива. Защото това сме казали на хората. Знаем, че ще е трудно. Предпочитаме да променим политиката – не до изборите да сме с хората и след това сме за себе си и за властта”, отсече председателят на БСП. Корнелия Нинова даде оценка и за управлението на правителството на Борисов, като цитира изречение на премиера в интервю пред Нова тв: „Помолен да каже едно нещо, за което съжалява за тази една година, вместо да каже, че съжалява, че сме бедни, или че онази жена с дете с физически увреждания напусна България, той каза - съжалявам, че не подписахме Истанбулската конвенция. Това казва всичко. Не се съжалява за големите пропуски и грешки, а съжалява, че не е въвел третия пол, различен от мъж и жена. Това е всичко за това управление.”", "date": "2018.05.05", "title": "Лидерът на БСП Корнелия Нинова ще се срещне с министър Красимир Каракачанов на 8 май"}
{"url": "http://www.focus-news.net/news/2018/05/05/2518451/belogradchishkiyat-episkop-polikarp-shte-oglavi-bogosluzheniyata-v-chest-na-sv-velikomachenik-georgi-pobedonosets-v-sofiya.html", "text": "С благословението на Негово Светейшество Българския патриарх и  Софийски митрополит Неофит, Негово Преосвещенство Белоградчишки епископ Поликарп, викарий на Софийския митрополит,  ще оглави днес следните богослужения в чест на св. великомъченик Георги Победоносец, предаде репортер на Агенция „Фокус“. От 9.30 часа ще бъде отслужена Архиерейска света Литургия в храм „Св. Вмчк Георги“ в Брезник. От 18.00 часа– празнична вечерня в столичния храм „Св. Георги“ - Ротондата. \r\nНикола Петков", "date": "2018.05.05", "title": "Белоградчишкият епископ Поликарп ще оглави богослуженията в чест на св. великомъченик Георги Победоносец в София"}
{"url": "http://www.focus-news.net/news/2018/05/05/2518452/montana-v-chiprovtsi-se-otkriva-festival-na-chiprovskiya-kilim.html", "text": "В Чипровци от 11.00 часа се открива Фестивал на чипровския килим. Това каза за Радио \"Фокус\" - Видин Анита Коитска, директор на Историческия музей, които заедно с Общината са организатори на фестивала. Фестивалът се организира за 5-та поредна година. В центъра на града ще има демонстрация на производство на чипровски килими, студенти от Националната художествена академия ще представят тоалети, в които има мотиви на прочутия чипровски килим. Подготвена е богата фолклорна програма и за двата дни на фестивала. От 16.00 часа в голямата зала на общината ще бъде представен филм за чипровския килим. \r\nВ 17.30 часа за гостите и участниците във фестивала в Чипровци ще свирят духови оркестри от Северозапада. С концерт в 20.30 часа и заря в 22.00 часа ще завърши съботния фестивален ден. Празничната програма на площад “Чипровско въстание” продължава и в неделя - Гергьовден. \r\nАнна ЛОЗАНОВА", "date": "2018.05.05", "title": "Монтана: В Чипровци се открива Фестивал на чипровския килим"}
{"url": "http://www.focus-news.net/news/2018/05/05/2518453/blagoevgrad-bdenie-shte-bade-otsluzheno-v-manastira-sv-vmchk-georgi-kray-hadzhidimovo.html", "text": "С празнични вечерни във всички епархии на Българската православна църква започва да се чества паметта на един от най-обичаните и уважавани светци в целия християнски свят - св. Великомъченик Георги Победоносец, предаде репортер на Агенция „Фокус“. Храмов празник има манастирът \"Св. Вмчк Георги\" край Хаджидимово в Неврокопска епархия. По този повод вечерта ще бъде отслужено бдение, а утре сутринта от 9.00 часа ще започне Архиерейска Света Литургия. Тя ще бъде оглавена от Негово високопреосвещенство Неврокопския митрополит Серафим.\r\nНикола ПЕТКОВ", "date": "2018.05.05", "title": "Благоевград: Бдение ще бъде отслужено в манастира \"Св. Вмчк Георги\" край Хаджидимово"}
{"url": "http://www.focus-news.net/news/2018/05/05/2518454/ria-novosti-v-kanada-zaradi-loshoto-vreme-200-hil-domakinstva-sa-ostanali-bez-elektroenergiya.html", "text": "Един човек е загинал, близо 200 хил. домакинства са останали без електроенергия заради силния вятър в канадската провинция Онтарио, предава РИА Новости.\r\nСпоред местните медии ураганен вятър се е стоварил върху южната част на страната в петък сутринта. Поривите на вятъра достигат до 110 км/ч.\r\nСпоред местната полиция мъж, който е разчиствал паднали дървета, загива, след като върху него пада още едно дърво. \r\nМеждународното летище в Торонто продължава работа, но много полети се отлагат.  Виктор Турмаков", "date": "2018.05.05", "title": "РИА Новости: В Канада заради лошото време 200 хил. домакинства са останали без електроенергия"}
{"url": "http://www.focus-news.net/news/2018/05/05/2518450/blagoevgrad-vazheniyat-park-shte-bade-bezplaten-v-ramkite-na-initsiativata-balgariya-sportuva.html", "text": "Въженият парк в Благоевград ще бъде с безплатен вход в рамките на инициативата „България Спортува“. Това съобщиха от пресцентъра на Общината. Спортът ще превземе областния център на Пиринско през следващите дни.  Ще се проведе поредното мащабно спортно бягане в рамките на „Втори лекоатлетически маратон“. Стартът е от 10.00 часа пред зала „22 септември“. Всеки желаещ може да се запише за участие до 9.45 часа в деня на състезанието. Маршрутът е познат и ще премине през пл. „Македония“ (банка „Хеброс“), велоалея „Бачиново“, парк „Бачиново“, обиколка на езерото и финалът ще бъде пред зала „22 септември“. От 11.00 часа в парк „Бачиново“ ще бъде поставено началото на празника „Благоевград спортува“, част от Световен ден на предизвикателството- „България спортува 2018“. От 11.00 до 17.00 часа в рамките на инициативата и като част от поощряването на спорта сред благоевградчани, Въжен парк ще бъде свободно достъпен за любителите на приключения. Апелът на Община Благоевград е всеки желаещ да носи със себе си спортен дух, желание за спортни постижения и добро настроение.", "date": "2018.05.05", "title": "Благоевград: Въженият парк ще бъде безплатен в рамките на инициативата „България Спортува“"}
{"url": "http://www.focus-news.net/news/2018/05/05/2518458/sport-marin-chilich-se-otkaza-ot-uchastie-na-turnira-v-madrid-zaradi-travma-na-kolyanoto.html", "text": "Хърватинът Марин Чилич обяви, че се отказва от участие на турнира в Мадрид заради травм на коляното. \r\nСъревнованията в испанската столица трябва да започнат на 7 май.  Виктор Турмаков", "date": "2018.05.05", "title": "Спорт: Марин Чилич се отказа от участие на турнира в Мадрид заради травма на коляното"}
{"url": "http://www.focus-news.net/news/2018/05/05/2518457/kyustendil-povishena-e-opasnostta-ot-padashti-kamani-vav-visokoplaninskite-rayoni.html", "text": "Повишена е опасността от падащи камъни във високопланинските райони. Това съобщиха за Радио „Фокус” – Кюстендил от Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. Интензивен е трафикът по автомагистрала „Струма“ и по път Е-79, както и по направлението София – Кюстендил. Слаб трафик има в посока от и за ГКПП – „Гюешево”. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни.\r\nЛивия НИНОВА", "date": "2018.05.05", "title": "Кюстендил: Повишена е опасността от падащи камъни във високопланинските райони"}
{"url": "http://www.focus-news.net/news/2018/05/05/2518456/pazardzhik-s-bogata-kulturna-programa-v-peshtera-shte-bade-otbelyazan-praznikat-na-grada.html", "text": "С богата културна програма в Пещера ще бъде отбелязан празникът на града. Това съобщи за Радио „Фокус“ – Пазарджик Стоян Йовчев, експерт в Общината. Официалното честване на празника ще се състои вечерта, когато в 20.30 часа на площад „България“ ще започне тържествена заря проверка, в която ще участва 61 Стрямска механизирана бригада под командването на бригаден генерал Пламен Йорданов. Строят ще приеме председателят на Народното събрание Цвета Караянчева. Концертната програма в центъра на града ще започне в 19.00 часа с участниците в „Гласът на България“ трио Тринити и дуо WEIL. След тържествената част на сцената ще се качат победителите в X factor –  4 MAGIC. Денят на Пещера ще започне с празнична Гергьовска света Литургия от 9.00 часа в хр. “Св. Георги“. А от 10.30 на централния площад ще има концерт на ансамбъл „Славейче“ и  Виевската фолк група.\r\nАлбена ЖИЛЕКОВА", "date": "2018.05.05", "title": "Пазарджик: С богата културна програма в Пещера ще бъде отбелязан празникът на града"}
{"url": "http://www.focus-news.net/news/2018/05/05/2518459/veliko-tarnovo-zaradi-remont-na-vodoprovodnata-mrezha-na-mesta-v-starata-gradska-chast-dvizhenieto-se-osashtestvyava-v-ednata-lenta.html", "text": "Спокоен е трафикът във Велико Търново в почивния ден,  предаде репортер на Радио „Фокус” – Велико Търново. Времето е слънчево. Температурата на въздуха е 14 градуса. Пътните настилки са сухи. По-интензивно е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за почивен ден. Извършват се ремонти на водопроводна мрежа в старата градска част  на Велико Търново. На места движението се осъществява в едната лента.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.05.05", "title": "Велико Търново: Заради ремонт на водопроводната мрежа на места в старата градска част движението се осъществява в едната лента"}
{"url": "http://www.focus-news.net/news/2018/05/05/2518460/blagoevgrad-s-bogata-programa-obshtina-petrich-shte-otbelezhi-praznika-na-grada.html", "text": "Спортни турнири за деца и възрастни, предшестват и тази година проявите в чест на празника на Петрич. Това съобщиха от пресцентъра на Общината. В 07.00 часа започва традиционният общоградски туристически поход до вр. Конкур, от 10.00 часа на градския площад се поставя началото на „Парад на професиите и знанието”, който се организира от ПГИТ „Проф. д-р Асен Златаров”. В 11.00 часа официално ще бъде почетена 10-годишнината от отварянето за посетители на Къща музей „Ванга”. От 18.00 часа е началото на концерта „Гергьовска люлка” в кв. „Дълбошница”. От 20.30 часа на 5 май 2018 г. на сцената на градския площад започва празничният концерт под надслов „Петрич – многолик и гостоприемен” с участието на група Б.Т.Р и Джон Лоутън. Участие в концерта ще вземат също местни състави и изпълнители. На 6 май 2018 г. от 11.00 часа на градския площад, всички жители и гости на Петрич ще бъдат поздравени от Ансамбъл „Гайтан”, Мъжка певческа група „Огражденска четворка”, ФФ „Хераклея”.", "date": "2018.05.05", "title": "Благоевград: С богата програма Община Петрич ще отбележи празника на града"}
{"url": "http://www.focus-news.net/news/2018/05/05/2518465/sofiya-v-yuzhniya-park-shte-se-provede-turnir-po-konen-sport-kupa-sofiya.html", "text": "В Южния парк ще се проведе първият градски турнир по конен спорт. Това съобщиха от пресцентъра на Столична община. Събитието се организира със съдействието на Столичната община. В годината, когато София е Европейска столица на спорта, по примера на градове като Париж, Берлин, Лондон, Виена, Монако и дори Ню Йорк, турнирът е организиран на място, където хора намират забавление и отмора за цялото семейство. Входът за събитието е свободен. Градските турнири са с дълга история и представляват вълнуващо зрелище и преживяване – редом с градската среда зрителите се радват на мощта, благородството, красотата и таланта на исторически най-древните партньори на хората в тяхното развитие – конете. Събитието включва състезание по прескачане на препятствия и демонстрация на обездка - дисциплината която разкрива най-изящните движения, постигнати едновременно кон и ездач. В организацията участва Българска федерация по конен спорт и конна база „НИЕСА“. Най-силните български състезатели в дисциплината „Прескачане на препятствия“ вече се записаха, а сред участниците са също децата-шампиони на България и призьори от балкански турнири. За всички любителите на конете, които искат да усетят близостта с животните е предвидено отделно пространство, където най-малките могат да се качват на понита, да се докоснат до големите коне-спортисти; да се снимат, да получат автографи от състезателите, да черпят животните с любими конски лакомства – захарчета, моркови, ябълки. \r\nТурнирната програма ще протече в часовете между 11.00 и 16.00 часа, достъпът за публика е напълно свободен и всеки може да избере къде да застане и кой етап от надпреварата или от демонстрационната програма да проследи.", "date": "2018.05.05", "title": "София: В Южния парк ще се проведе турнир по конен спорт „Купа София“"}
{"url": "http://www.focus-news.net/news/2018/05/05/2518467/tsik-izbiratelite-s-trayni-uvrezhdaniya-tryabva-da-zayavyat-glasuvane-s-podvizhna-izbiratelna-kutiya-na-chastichnite-izbori-za-kmetove-na-20-may-2018-g.html", "text": "До днес избирателите с трайни увреждания трябва да заявят гласуване с подвижна избирателна кутия на частичните избори за кметове на 20 май 2018 г. Това съобщиха от пресцентъра на ЦИК. Централната избирателна комисия уведомява, че съгласно чл. 37, ал. 1 и 2 от Изборния кодекс избирателите с трайни увреждания, които не им позволяват да упражнят избирателното си право в изборното помещение, но желаят да гласуват с подвижна избирателна кутия в насрочените на 20 май 2018 г. частични избори за кметове, следва да заявяват желанието си в писмена форма чрез заявление по образец – Приложение № 16А-МИ от изборните книжа, подписано саморъчно и изпратено по поща, факс или чрез електронно заявление през интернет страницата на общинската администрация по постоянния адрес или по настоящия адрес, когато е направено искане за вписване в списъка за гласуване по настоящия им адрес.\r\nКрайният срок за подаване на заявление за частичните избори за кметове е днес. \r\nНа 20 май 2018 г. са насрочени частични избори за:\r\n- кмет на кметство Мост, община Кърджали, област Кърджали;\r\n- кмет на кметство Лясково, община Добричка област Добрич;\r\n- кмет на кметство Криво поле, община Хасково, област Хасково;\r\n- кмет на община Макреш, област Видин;\r\n- кмет на кметство Семчиново, община Септември, област Пазарджик;\r\n- кмет на кметство Маломир, община Върбица, област Шумен;\r\n- кмет на кметство Галиче, община Бяла Слатина, област Враца;\r\n- кмет на кметство Миланово, община Велики Преслав, област Шумен.\r\n- кмет на кметство Беден, община Девин, област Смолян.\r\n- кмет на община Лозница, област Разград.", "date": "2018.05.05", "title": "ЦИК: Избирателите с трайни увреждания трябва да заявят гласуване с подвижна избирателна кутия на частичните избори за кметове на 20 май 2018 г."}
{"url": "http://www.focus-news.net/news/2018/05/05/2518463/gabrovo-dvizhenieto-v-uchastak-ot-pat-sevlievo-yantra-se-osashtestvyava-v-ednata-lenta-poradi-izvarshvane-na-chastichni-remontni-deynosti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 14°. Пътните настилки са сухи. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание  поради извършване на строително монтажни работи.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Богатово – Севлиево се осъществява с повишено внимание поради изсичане на храсти, оформяне на окопи и подравняване на банкети.\r\nДвижението в участък от път Севлиево –  Янтра се осъществява в едната лента поради извършване на частични ремонтни дейности по асфалтовата настилка.\r\nДвижението по път Габрово – Велико Търново, в участъка Цинга – Дебелец, се осъществява с повишено внимание поради изсичане на храсти.\r\nНадежда КРЪСТЕВА", "date": "2018.05.05", "title": "Габрово: Движението в участък от път Севлиево –  Янтра се осъществява в едната лента поради извършване на частични ремонтни дейности"}
{"url": "http://www.focus-news.net/news/2018/05/05/2518462/plovdiv-intenziven-e-trafikat-po-uchastaka-na-am-trakiya-v-oblastta.html", "text": "Интензивен е трафикът по участъка на АМ „Тракия“ в Пловдивска област. Това съобщиха за Радио „Фокус“ – Пловдив от Областното пътно управление. По останалите основни направления движението се осъществява нормално и без затруднения. Пътищата на територията на областта са сухи и нормално проходими. Полицейски екипи извършват засилени проверки за нарушения, като са позиционирани на невралгични точки по главните пътни артерии. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/ч и повишено внимание, поради ремонтни дейности. Забранено е преминаването на камиони над 12 тона в посочения участък от км 134 до км 156. Тежкотоварните превозни средства трябва да използват обходни маршрути. До 20 май преминаването по пътя Шишманци – Белозем, в района на пътния възел при АМ „Тракия“, ще се осъществява в една лента, поради ремонтни дейности на надлез. Движението в участъка се контролира от светофарна уредба. Ограничено е преминаването на камиони над 5 тона по пътя Плодовитово-Първомай-Асеновград, в района на моста над река Марица. Обходният маршрут за водачите е по път ІІ-66 Стара Загора-Поповица и път І-8 София-Пловдив-Свиленград. Опасност от падащи камъни по направленията Бачково-Нареченски бани, Юговско ханче-Югово-Лъки-Здравец, Кричим-Стамболийски, също в района на проходите Козница и Стражата.\r\nТрафикът на територията на град Пловдив се извършва с нормална интензивност. Не се отчита струпване на автомобили. По-засилено е движението по входно-изходните артерии.\r\nТони МИХАЙЛОВ", "date": "2018.05.05", "title": "Пловдив: Интензивен е трафикът по участъка на АМ „Тракия“ в областта"}
{"url": "http://www.focus-news.net/news/2018/05/05/2518464/vertoleti-i-samoleti-ot-sastava-na-vvs-shte-izpalnyavat-poleti-nad-sofiya-kato-chast-ot-podgotovkata-za-voenniya-parad-na-6-may.html", "text": "До 6 май 2018 г. са планирани полети на вертолети и самолети на българските ВВС, с прелитане на малка височина над град София, площад “Княз Александър I”, във връзка с подготовката и провеждането на военния парад в Деня на Храбростта и празника на Българската армия. Това съобщиха от пресцентъра на Министерство на отбраната.\r\nТренировъчни полети над София ще бъдат изпълнявани в следните времеви интервали:\r\n- от 10.00 часа до 11.00 часа на 5 май 2018 г., с резервен времеви интервал от 14.00 часа до 15.00 часа същия ден, с прелитане над площад „Княз Александър I“, за участие в генералната репетиция за парада;\r\n- от 18.00 часа до 20.00 часа на 5 май 2018 г., с прелитане над Националния стадион „Васил Левски”, за участие в тържественото отбелязване на 70-ата годишнина от основаването на Централния Спортен Клуб на Армията (ЦСКА).\r\nВ Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 часа до 11.00 часа, за участие във военния парад.\r\nМинистерството на отбраната уведомява медиите и гражданите, че е забранено използването на въздушното пространство от дистанционно управляеми летателни системи (дронове) в периода на провеждане на тренировките на ВВС и по време на военния парад. Забраната е въведена с цел гарантиране на безопасността на участващите военни вертолети и самолети, както и за да бъде предотвратен възможен нежелан инцидент в район със струпване на много хора.", "date": "2018.05.05", "title": "Вертолети и самолети от състава на ВВС ще изпълняват полети над София като част от подготовката за военния парад на 6 май"}
{"url": "http://www.focus-news.net/news/2018/05/05/2518461/sofiya-predstavitelniyat-ansambal-na-vaorazhenite-sili-i-voennite-duhovi-orkestri-shte-iznesat-kontserti-po-povod-praznika-na-balgarskata-armiya.html", "text": "Представителният ансамбъл на Въоръжените сили и военните духови оркестри ще изнесат концерти за жителите и гостите на града по повод Деня на Храбростта и празник на Българската армия. Това съобщиха от пресцентъра на Министерството на отбраната \r\nНа 3 май 2018 г. от 19.00 ч. в зала 1 на НДК в гр. София Представителният ансамбъл на Въоръжените сили ще изнесе тържествен концерт за жителите и гостите на столицата. Той е под патронажа на президента и върховен главнокомандващ въоръжените сили, министъра на отбраната и началника на отбраната.В концерта по повод Деня на Храбростта и празника на Българската армия ще участват Орлин Горанов, Маргарита Хранова, Росица Кирилова, Гуна Иванова, Райко Кирилов, Сунай Чалъков, Бойка Дангова, Емилия Валенти, фолклорно трио „Ладена“, квартет „Армейска песен“, и други любими български изпълнители. Вход свободен. От 20.00 ч. на площад „ Княз Александър I“  в столицата ще започне музикалният парад, в който ще участват Гвардейският представителен духов оркестър, представителните духови оркестри на Сухопътните войски и Военноморските сили и фестивалният оркестър от състава на Националния военен университет „В. Левски” и военно формирование 24 150 - Стара Загора. Освен известни произведения от българската музикална култура, военните духови оркестри ще представят музикални творби на чуждестранни автори от богатия си жанров репертоар - джаз, филмова музика, латино и суинг. В музикалния парад ще участва и мажоретен състав от гр. Благоевград. Ще бъдат изпълнени елементи от церемонията-спектакъл „Искри” на Националната гвардейска част. \r\nМузикалният парад на военните духови оркестри ще завърши с празнична илюминация по повод Деня на Храбростта и празника на Българската армия. Флотският военен духов оркестър е създаден през 1881 година. Още през 19 век се поставя традицията музикантите да дават безплатни концерти за гражданството в  Морската градина и на централния площад в гр. Варна. Диригент на Представителния духов оркестър на Военноморските сили е капитан III ранг Мирослав Трифонов.  Оркестърът е участвал в международни фестивали на военните оркестри и прави концертни турнета в Белгия, Франция, Италия, Швейцария, Турция и Германия. Фестивалният военен духов оркестър е съставен от военните духови оркестри на Националния военен университет „Васил Левски” и Втора тунджанска механизирана бригада – Стара Загора с диригенти майор Николай Косев и капитан Цветомир Василев. Създаден е в края на 2006 г. и е домакин на Международния фестивал на военните духови оркестри, който ежегодно е част от културния живот на гр. Велико Търново. Представителен духов оркестър на Сухопътни войски е наследник на оркестъра на 4-ти Пехотен Плевенски полк и е с над 100- годишна история. През 2008 г. оркестърът участва в Международния фестивал на военните духови оркестри в Букурещ, Румъния, през 2009 година изнася спектакли в различни градове на Германия в рамките на Международния фестивал на военните духови оркестри, а през 2014 година с успех участва във фестивала на военните оркестри в Санкт Гален, Швейцария.  Диригент на оркестъра е майор Анатолий Димитров. Гвардейският представителен духов оркестър е наследник на първия военен духов оркестър, създаден през 1879 г. в гр. Велико Търново, с диригент Йозеф Хохола.  От 1 януари 1893 г. оркестърът на 6-ти пехотен Търновски полк се привежда в „Лейбгвардейския на Негово Царско Височество ескадрон“. Първият гвардейски оркестър включва както духови инструменти, така и струнна група. \r\nДнес наред с церемониалните функции, Гвардейският представителен духов оркестър развива активна концертна дейност и има успешни участия в международни фестивали на военните духови оркестри в Германия, Франция, Турция, Италия, Унгария, Израел и Русия. Носител е на многобройни български и чуждестранни отличия, между които  „Златна лира” от Съюза на музикалните и танцови дейци в България.\r\nНачалник на оркестъра е подполковник Ради Радев – главен диригент на Българската армия.", "date": "2018.05.05", "title": "София: Представителният ансамбъл на Въоръжените сили и военните духови оркестри ще изнесат концерти по повод празника на Българската армия"}
{"url": "http://www.focus-news.net/news/2018/05/05/2518469/sofiya-vavezhda-se-organizatsiya-na-dvizhenieto-vav-vrazka-s-tarzhestvenoto-chestvane-na-denya-na-hrabrostta-i-praznika-na-balgarskata-armiya-6-may.html", "text": "Въвежда се организация на движението в София във връзка с тържественото честване на Деня на храбростта и празника на българската армия – 6 май. Това съобщиха от пресцентъра на Столична община.\r\nЗабранява се престоят и паркирането на пътни превозни средства, както следва: \r\n- от 14.00 часа до приключване на мероприятието на 3 май 2018 г. на бул. „Витоша” между бул. „Патриарх Евтимий” и ул. „Шандор Петьофи”. \r\n- от 18.30 часа до приключване на генералната репетиция на 4 май 2018 г. и от 07.00 до 12.30 часа на 6 май 2018 г., както следва: \r\n- на ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; \r\n- на ул. „11-ти август” между бул. „Кн. Ал. Дондуков” и пл. „Св. Ал. Невски”; \r\n- на ул. „15-ти ноември” между бул. „Цар Освободител” и пл. „Св. Ал. Невски”; \r\n- на ул. „Московска” между бул. „Васил Левски” и бариерата на британското посолство; \r\n-  на ул. „Леге” между ул. „Съборна” и пл. „Атанас Буров”; \r\n- на ул. „Кн. Александър І” между ул. „Съборна” и пл. „Кн. Александър І”; \r\n- на пл. „Николай Гяуров”; \r\n- на всички паркинги на пл. „Княз Александър І”; \r\n- на паркинга на пл. „Атанас Буров”; \r\n- на паркинга на ул. „Княз Александър І” между бул. „Цар Освободител” и ул. „Московска”. \r\nОт 16.00 часа до приключване на мероприятието на 5 май 2018 г. на: \r\n- пл. „Кн. Александър І”; \r\n- на ул. „Дякон Игнатий” между ул. „Иван Вазов” и ул. „Ген. Гурко, с цел осигуряване място за противопожарния автомобил; \r\n- пл. „Николай Гяуров”; \r\n- северозападната дъга на пл. „Св. Александър Невски” между ул. „Оборище” и ул. „11-ти август”. \r\nОт 08.00 часа до приключване на събитието на 6 май 2018 г. на  ул. „Милин камък” между бул. „Джеймс Баучер” и бул. „Свети Наум”. \r\nЗабранява се влизането в двете посоки на пътни превозни средства, както следва: \r\nОт 18.00 часа до приключване на музикалния парад на 5 май 2018 г. \r\n- бул. „Цар Освободител” между бул. „Г.С.Раковски” и пл. „Независимост”; \r\n- ул. „Аксаков” между ул. „Г.С.Раковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”. \r\nОт 21.30 часа до приключване на генералната репетиция на 4 май 2018 г. и от 07.30 часа до завършване на мероприятията на 6 май 2018 г., както следва: \r\n- ул. „Оборище” между ул. „Г.С.Раковски” и бул. „Васил Левски”; \r\n- ул. „11-ти август” между бул. „Кн. Ал Дондуков” и пл. „Св. Александър Невски”; \r\n- ул. „15-ти ноември” между бул. „Цар Освободител” и пл. „Св. Александър Невски”; \r\n- ул. „Московска” между бул. „Васил Левски” и ул. „Кн. Александър І”; \r\n- бул. „Цар Освободител” между бул. „Г.С.Раковски” и пл. „Независимост”; \r\n- ул. „Аксаков” между ул. „Г.С.Раковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”; \r\n- ул. „ Леге” между ул. „Съборна”и бул. „Цар Освободител”; \r\n- ул. „Кн. Александър І” между ул. „Съборна” и бул. „Цар Освободител”. \r\nОт 17.00 часа до приключване на мероприятието на 3 май 2018 г. се разрешава престоят и паркирането на пътни превозни средства по ул. „проф. Фритьоф Нансен” между бул. „Патриарх Евтимий” и бул. „Васил Левски”, от страната на НДК.", "date": "2018.05.05", "title": "София: Въвежда се организация на движението във връзка с тържественото честване на Деня на храбростта и празника на българската армия- 6 май"}
{"url": "http://www.focus-news.net/news/2018/05/05/2518471/regnum-vanshniyat-ministar-na-gartsiya-sravni-problemite-na-balkanite-s-lerneyskata-hidra.html", "text": "Външният министър на Гърция Никос Кодзиас заяви, че живеем в променящ се свят, където ролята на Запада не е същата като през изминалите столетия и където се появяват нови сили, предава  Regnum.\r\nМинистърът отбеляза съществуващо изместване на интересите от това, което той нарече „Атлантическото езеро“ към „Тихоокеанското езеро“. Това означава, че САЩ все повече и повече ще се интересуват от това привличане и все по-малко към това, което се случва в Европа и на Балканите, смята Кодзиас.\r\n„Намираме с в тази част на Европа, която е близо до източната част на Средиземно море, Близкия изток и Североизточна Африка. Ние чувстваме първите изменения в тези региони“, смята министърът.\r\nТой допълни, че съществуващите между балканските страни проблеми не означават, че тези страни не могат да развиват отношенията помежду си.\r\n„От Лернейската хидра от мита за Херакъл, ние знаем, че често при решаването на един проблем, се получават нови. То това са проблеми на развитието, които ще ни открият пътя към бъдещето“, допълни той. Виктор Турмаков", "date": "2018.05.05", "title": "Regnum: Външният министър на Гърция сравни проблемите на Балканите с Лернейската хидра"}
{"url": "http://www.focus-news.net/news/2018/05/05/2518470/mrrb-nad-660-mln-leva-sa-investirani-za-10-g-po-republikanskite-patishta-za-podobryavane-na-patnata-bezopasnost.html", "text": "За последните 10 години над 660 млн. лв. са инвестирани по републиканските пътища за подобряване на инфраструктурата, свързана с осигуряването на пътната безопасност.  Това става ясно от писмени отговори на министъра на регионалното развитие и благоустройството Николай Нанков до депутати, съобщиха от МРРБ. С цел повишаване безопасността на шофьорите по автомагистралните трасета и за  ограничаване тежестта на последствията от пътнотранспортни произшествия, освен ограничителни системи за пътища, на местата на разделяне на транспортните потоци се монтират и енергопоглъщащи елементи – терминали или буфери, които при удар спират автомобила и последствията за пътниците са намалени. Такива устройства се монтират на места с интензивен престой, като бензиностанции и заведения, както и граничещи с пътни платна със скорост по-висока от 50 км/ч. На мостови съоръжения, премостващи пътища, или населени места се поставят и предпазни мрежи. На новите и рехабилитираните пътни участъци се монтират ограничителни системи с по-висока удароустойчивост и еластичност. За повишаване на видимостта и пътната безопасност, пътните възли на новите големи инфраструктурни проекти са с енергоспестяващо осветление. По трасетата на автомагистралите, които в момента се ремонтират, се полага шумяща маркировка „шприц-пластик“ за предпазване на шофьорите от заспиване и излизане от пътното платно. От началото на 2015 г. по републиканската пътна мрежа са монтирани и пътни знаци с възможност за дистанционно изменение. Те дават възможност за своевременно уведомяване на шофьорите за актуалната пътна обстановка, въведените ограничения и алтернативните маршрути. Към 2017 г. участъците от автомагистралите, на които има поставени ограничителни системи за пътища, са с обща дължина 497 км. Само за миналата година за тяхната доставка и монтаж по поддържаните от АПИ републикански пътища са вложени 11 197 555 лв., от които почти 2 млн. лв. са за възстановяване на ограничителни системи, компрометирани след пътно-транспортни произшествия. През тази година за доставка и монтаж на мантинели по републиканските пътища са одобрени около 4 458 000 лв. „Държавата, в лицето на МРРБ полага неимоверни усилия за подобряване на пътната безопасност и за намаляване на жертвите по пътищата“, уверява министърът. И подчертава, че изборът на видовете ограничителни системи за пътищата, местоположението, монтажът, както и материалите, които се използват, са съобразени с изискванията на БДС EN 1317,  който е хармонизиран и е задължителен за страните от Европейския съюз. При установяване на кражба на мантинели съответното областно пътно управление, на чиято територия е установена щетата, сигнализира МВР и се възстановят от съответната пътноподдържаща фирма за нейна сметка. В участъците от републиканската пътна мрежа, чиито пътни принадлежности не подлежат на охрана, съгласно условията на договорите за поддържане, в случай че извършителят не бъде установен, откраднатите ограничителни системи се възстановяват за сметка на АПИ. През 2017 г. по републиканската пътна мрежа са откраднати общо 100 м ограничителни системи. Щетите са на обща стойност 8 636 лв. В друг отговор министър Нанков информира, че съгласно Наредба, приета през 2012-та година, върху платното за движение, в населено място, може да се изграждат или монтират изкуствени неравности и други средства за ограничаване на скоростта на движение,  разположени напречно на платното.  Изборът на видовете средства за ограничаване на скоростта се прави от комисия, в състава на която участват представители от съответната община, сектор „Пътна полиция“ към ОД на МВР и на областно пътно управление. Комисията прави оглед на участъка и взема решение за конкретните мерки, които следва да се предприемат за обезопасяването му. Монтирането на изкуствените неравности се прави най-често, когато улицата преминава покрай входове на училища, детски ясли и градини, детски и спортни площадки, здравни и културни заведения, големи търговски обекти и места, където има  масово събиране на хора; на пешеходни пътеки; на участъци от улицата с концентрация на пътно-транспортни произшествия, причината за които е превишената или несъобразената скорост. Освен повдигнатите пешеходни пътеки, предмет на Наредбата са и други видове изкуствени неравности, като например напречната шумяща маркировка. По данни от областните пътни управления в страната има монтирани към момента 428 бр. изкуствени неравности. В началото на 2018 г. бе извършена проверка на състоянието на пътната маркировка и съоръжения, ограничаващи скоростта на движение по републиканската пътна мрежа. Обект на проверката бяха трите вида пешеходни пътеки тип „Зебра“, пешеходните пътеки, регулирани от светофарна уредба, и повдигнатите пешеходни пътеки. При проверката се взе под внимание местоположението им, видът на маркировката, цветът и светлоотразяване на маркировката, видимост на пешеходната пътека, размерът, сигнализацията с пътен знак и типът пешеходна пътека. Въз основа на тези критерии изведените резултати са: общият брой на пешеходните пътеки по републиканската пътна мрежа, в това число първи, втори и трети клас пътища, е 3531 бр., от които 3000 бр. не отговарят на част от изискванията по посочените по-горе критерии, но са видими за шофьорите. До края на месец май областните пътни управления ще направят конкретни заявки за необходимите финансови средства с цел привеждане на пешеходните пътеки съгласно изискванията на наредбите. Предстои до 30 юни т.г. пешеходните пътеки по републиканските пътища да бъдат приведени в пълно съответствие с нормативната уредба, при осигурен за това финансов ресурс.", "date": "2018.05.05", "title": "МРРБ: Над 660 млн. лева са инвестирани за 10 г. по републиканските пътища за подобряване на пътната безопасност"}
{"url": "http://www.focus-news.net/news/2018/05/05/2518473/sofiya-vavezhda-se-vremenna-organizatsiya-na-dvizhenieto-vav-vrazka-s-meropriyatie-ot-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка с мероприятие от Българското председателство на Съвета на ЕС, съобщиха от пресцентъра на Столична община. До приключване на мероприятието се забраняват престоят и паркирането на пътни превозни средства както следва :\r\n- на ул. „Доспат“ между бул. „Витоша“ и ул. „Баба Неделя“ ,\r\n- на ул. „Баба Неделя“ \r\n- на ул. „Д-р Христо Стамболски“.                                                   \r\nОт 7.00 часа до приключване на  мероприятието се забранява влизането на пътни превозни средства само при необходимост и по преценка на отдел „Пътна полиция“ при СДВР както следва \r\n- на ул. „Доспат“ между бул. „Витоша“ и ул. „Баба Неделя“ ,\r\n- на ул. „Баба Неделя“ \r\n- на ул. „Д-р Христо Стамболски“.", "date": "2018.05.05", "title": "София: Въвежда се временна организация на движението във връзка с мероприятие от Българското председателство на Съвета на ЕС"}
{"url": "http://www.focus-news.net/news/2018/05/05/2518475/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинска спасителна служба (ПСС) към БЧК. Температурите варират между 9 и 15 градуса. Времето е ясно, а във високите части на планините духа умерен вятър. Лифтовите съоръжения не работят, с изключение на лифтове №2 и №4 в Пампорово. Няма регистрирани инциденти с туристи за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.05", "title": "ПСС: Добри са условията за туризъм в планините"}
{"url": "http://www.focus-news.net/news/2018/05/05/2518477/plovdiv-nyakolko-ulitsi-v-rayon-trakiya-sa-zatvoreni-za-dvizhenie-zaradi-provezhdane-na-kros-i-velosipedno-sastezanie.html", "text": "Няколко улици в район „Тракия“ в Пловдив са затворени за движение, заради провеждане на крос и велосипедно състезание. Това съобщиха за Радио „Фокус“ – Пловдив от Общинско предприятие „Организация и контрол на транспорта“. Ограниченията са въведени поради провеждане на традиционния крос „Свети Георги“ и детска велосипедна надпревара, които се организират по инициатива на Национално движение „Спорт за всички“ – „Мама, татко и аз – баба, дядо и внуче“. Затворени за движение до 13.00 часа са ул. „Георги Данчов”, в участъка от кръстовището с ул. „Съединение” до кръстовището с ул. „Вълко Чалъков”, бул. „Княз Борис I“, в участъка от кръстовището с бул. „Освобождение“ до кръстовището с ул. „Георги Данчов“, както и ул. „Съединение“, в участъка от кръстовището с ул. „Георги Данчов“ до кръстовището с бул. „Освобождение“. \r\nМаршрутът на автобусни линии №44 и 93 от вътрешноградския транспорт е променен.", "date": "2018.05.05", "title": "Пловдив: Няколко улици в район „Тракия“ са затворени за движение, заради провеждане на крос и велосипедно състезание"}
{"url": "http://www.focus-news.net/news/2018/05/05/2518479/ria-novosti-bivshiyat-izraelski-ministar-na-otbranata-zayavi-che-stranata-mu-e-gotova-da-poprechi-na-popadaneto-na-s-300-v-siriya.html", "text": "Бившият министър на отбраната на Израел Моше Яалон заяви, че страната му не иска в Сирия да се появяват зенитно-ракетни комплекси С-300 и има канали за взаимодействие с Русия, за да попречи на тези доставки, предава РИА Новости.\r\n„Разбира се, че това не ни харесва. Знаете, че цялата сирийска ПВО се опита на въоръжение съветско и руско производство — SA-2, SA-5, SA-17, SA-22 (комплекси С-75, С-200, „Бук“, “Панцир“). С-300 е по-мощна система, нейната поява не ни е по вкус. Но ние също така сме готови и сме способни да преодолеем цялата съществуваща ПВО на Сирия. Следователно ще сме способни да се справим и със С-300“, заяви Яалон.\r\n„Ако руското правителство ни пита дали да доставя С-300 или не, то ние михме искали тези комплекси да не попадат в сирийски ръце. По-рано при подобни въпроси ние взаимодействахме по съответните канали с руското ръководство“, допълни той. Виктор Турмаков", "date": "2018.05.05", "title": "РИА Новости: Бившият израелски министър на отбраната заяви, че страната му е готова да попречи на попадането на С-300 в Сирия"}
{"url": "http://www.focus-news.net/news/2018/05/05/2518481/sofiya-kilometrichno-zadrastvane-se-e-obrazuvalo-ot-parviya-do-vtoriya-tunel-na-am-hemus-v-posoka-varna.html", "text": "Километрично задръстване се е образувало от първия до втория тунел на АМ „Хемус“, в посока Варна, съобщи читател на Агенция „Фокус“. Причината за образувалото се задръстване е самокатсрофирал автомобил на 36 км от АМ „Хемус“. 3,5 км е образувалата се опашка.", "date": "2018.05.05", "title": "София: Километрично задръстване се е образувало от първия до втория тунел на АМ „Хемус“, в посока Варна"}
{"url": "http://www.focus-news.net/news/2018/05/05/2518478/veliko-tarnovo-dve-tsarkvi-v-eparhiyata-otbelyazvat-hramov-praznik-v-denya-na-sv-machenitsa-irina.html", "text": "Две църкви във Великотърновска епархия отбелязват храмов празник в деня на св. Мъченица Ирина, предаде репортер на Радио „Фокус“ – Велико Търново. Това са църквите в село Самоводене и в село Хотница. Храмът „Св. Ирина“ в Самоводене е построена в началото на XIX век и е една от най-старите в целия региона. Вкопаната църква  „Света Ирина“ в село Хотница е построен през 1837 година. През 2012 година той бе възстановен със 116 000 лева, отпуснати от Междуведомствената комисия по бедствия и аварии.\r\nВ днешния ден литургии се отслужват във всички православните храмове във Велико Търново. Рано тази сутрин църковните камбани в града възвестиха началото на литургията. Най-много хора се стекоха в Катедралния храм “Рождество Богородично“ във Велико Търново, където палят свещ за здраве.\r\nСв. мъчeницa Иpинa е живялa във втopaтa пoлoвинa нa I вeĸ и нaчaлoтo нa II вeĸ. Тя е poдeнa в гpaд Maгeдoн, днeшнa Maĸeдoния, ĸъдeтo бaщa ѝ Лиĸиний бил oблacтeн yпpaвитeл. Ceмeйcтвoтo ѝ билo eзичecĸo и тя ce ĸaзвaлa Πeнeлoпa, нo пpиeлa тaйнo xpиcтиянcĸoтo cи ĸpъщeниe oт cв. aпocтoл Tимoтeй – yчeниĸ нa aпocтoл Πaвeл. Koгaтo бaщa ѝ peшил дa я зaдoми, тя oтĸaзaлa и тaĸa cи нaвляĸлa гнeвa мy. Той я подложил на мъчения, но по-късно той самият приема християнската вяра.Cв. Иpинa билa пoдлaгaнa нa мъчeния, нo Бoг винaги я cпacявaл ĸaтo изпpaщaл aнгeли. Oцeлялa cлeд мъчeниятa, cв. Иpинa ycпялa дa нaĸapa мъчитeлитe cи, cpeд ĸoитo и бaщa ѝ, дa пoвяpвaт в Бoг.Оцеляла след жестоките мъчения, та тръгнала по различни страни да проповядва Божието слово. Имeтo Иpинa oзнaчaвa “миp”.\r\nДнec имeн дeн пpaзнyвaт вcичĸи c имeнaтa Иpинa, Иpeнa, Mиpocлaв, Mиpa и Mиpocлaвa.\r\nНадежда КРЪСТЕВА", "date": "2018.05.05", "title": "Велико Търново: Две църкви в епархията отбелязват храмов празник в деня на св. мъченица Ирина"}
{"url": "http://www.focus-news.net/news/2018/05/05/2518483/12-dushi-sa-raneni-pri-katastrofi-prez-izminaloto-denonoshtie-v-stranata.html", "text": "12 души са ранени при катастрофи през изминалото денонощие. Това съобщиха от пресцентъра на МВР. В страната са станали 11 пътнотранспортни произшествия, при които няма загинали. На територията на столицата са станали 73 леки и три тежки пътни инцидента, при които има трима ранени.", "date": "2018.05.05", "title": "12 души са ранени при катастрофи през изминалото денонощие в страната"}
{"url": "http://www.focus-news.net/news/2018/05/05/2518466/faktor-makedoniya-nikos-kodzias-sled-sreshtata-si-s-nikola-dimitrov-mislya-che-skoro-shte-ima-povod-za-praznenstvo.html", "text": "Министрите на външните работи на Македония и Гърция Никола Димитров и Никос Кодзиас  потвърдиха на съвместна конференция след срещата си в Солун, че е постигнат напредък по някои въпроси, свързани със спора за името, предаде „Фактор“.\r\nНа журналистически въпрос относно напредъка на преговорите Кодзиас заяви, че е готов да организира празненство след окончателното откриване на решение „и мисля, че ще има такова и то ще е най-радостния момент за мен“.\r\nТой допълни, че и македонската страна е на мнение, че е крайно време въпросът да бъде решен.\r\n„Двете страни са наясно, че те не трябва да гледат краткосрочно, трябва да се съсредоточим върху смисъла на проблема. Сега трябва да се постигне компромис, мисля, че хората са с добра воля и могат да демонстрират политическо лидерство“, убеден е Кодзиас. Виктор Турмаков", "date": "2018.05.05", "title": "„Фактор“ (Македония): Никос Кодзиас след срещата си с Никола Димитров: „Мисля, че скоро ще има повод за празненство“"}
{"url": "http://www.focus-news.net/news/2018/05/05/2518480/premierat-boyko-borisov-mirat-e-nay-sveshtenoto-neshto-za-koeto-se-borim-na-balkanite.html", "text": "На Балканите темата мир е най-свещеното нещо, за което се борим. Това каза премиерът Бойко Борисов на Неформалната среща на министрите на отбраната на страните от ЕС, предаде репортер на Агенция „Фокус“. „Благодарен съм на ЕС, на Доналд Туск, на Федерика Могерини и на всички колеги премиери, канцлери и президенти в ЕС, че сложихме темата на масата по време на Председателството ни“, заяви той. „Страницата за Балканите дори не е затворена“, коментира Бойко Борисов. „Предизвикателствата налагат истински да се борим и да отчитаме колко и какви са рисковете, както и за колко кратко време могат да се развият на Балканите“, изтъкна премиерът. „Благодарих на всички, защото темата се сложи на масата, след няколко дни в София, когато ще се съберем лидерите на Балканите и ЕС отново ще я дискутираме“, посочи той. „Искам да помоля за подкрепата ви, защото никой по-добре от вас не познава опасността от война на Балканите. Когато обсъждате темата с правителствата си ви моля да не я подценявате“, се обърна Бойко Борисов към военните министри от ЕС. „Общата европейска отбрана и фондовете, които се заделиха, и огромните усилия на Европейския съвет са положителна стъпка напред. Но далече не са всичко, което можем да постигнем- във военната индустрия, в кооперирането между отделните държави, коопериране на родовете войски и техниката, необходима за тях“, заяви премиерът. „2% от БВП са много пари и годишно ако погледнем бюджета на ЕС ще излязат трилиони за въоръжение. Не считам, че е нужно всяка държава да купува на килограм. Колегите от НАТО биха могли да направят много по-точен разчет за коя държава какво би било приоритет“, каза още той.", "date": "2018.05.05", "title": "Премиерът Бойко Борисов: Мирът е най- свещеното нещо, за което се борим на Балканите"}
{"url": "http://www.focus-news.net/news/2018/05/05/2518485/pazardzhik-normalno-natovareno-e-dvizhenieto-po-glavnite-patishta-v-oblastta.html", "text": "Пазарджик. Нормално натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.05.05", "title": "Пазарджик: Нормално натоварено е движението по главните пътища в областта"}
{"url": "http://www.focus-news.net/news/2018/05/05/2518474/abc-news-gartsiya-i-makedoniya-shte-prodalzhat-rabotata-po-spora-za-imeto.html", "text": "Външните министри на Гърция и на Македония Никос Конзиас и Никола Димитров проведоха преговори за разрешаването на спора за името на Македония, който забавя присъединяването на страната в Европейския съюз и в НАТО, предава  ABC News.\r\nДвамата министри заявиха, че има постигнат прогрес по време на последната им среща в Солун, но и че все още предстои да се постигне окончателно споразумение.\r\nГърция е против това съседа ѝ да се нарича Македония, смятайки това за посегателство срещу нейната северна провинция, носеща същото име. И двете страни са решили да разрешат въпроса тази година, което ще доведе до край на възраженията на Гърция срещу присъединяването на съседа ѝ в ЕС и в НАТО.\r\nМинистрите заявиха, че ще продължат преговорите следващата седмица край Атина. Виктор Турмаков", "date": "2018.05.05", "title": "ABC News: Гърция и Македония ще продължат работата по спора за името"}
{"url": "http://www.focus-news.net/news/2018/05/05/2518486/usgs-kray-bregovete-na-filipinite-e-registrirano-zemetresenie-s-magnitud-61.html", "text": "Земетресение с магнитуд 6,1 по скалата на Рихтер е регистрирано в събота край бреговете на Филипините, показва справка на интернет страницата на   Геологическата служба на САЩ (USGS).\r\nЕпицентърът на подземните трусове е на 56 км. северозападно от град Пандан на дълбочина от 18 км. Земетресението е регистрирано в 9:19 часа българско време.\r\nНяма данни за жертви и разрушения. Не е обявявана тревога за появата на вълни-цунами.  Виктор Турмаков", "date": "2018.05.05", "title": "USGS: Край бреговете на Филипините е регистрирано земетресение с магнитуд 6,1"}
{"url": "http://www.focus-news.net/news/2018/05/05/2518468/stoka-za-39-miliona-leva-e-imalo-v-sklada-koyto-gorya-snoshti-v-stolichniya-kvartal-krasna-polyana.html", "text": "Стока за 3,9 милиона лева е имало в склада, който горя снощи в столичния квартал „Красна поляна”. Това съобщи собственичката на изгорелия склад в кв. \"Красна поляна\" Татяна Павлова пред Нова телевизия. Собственичката се съмнява, че пожарът е умишлен. „Стоим добре на пазара и, може би, е конкурента фирма. Абсолютно всичко изгоря. Подпален е складът от всички страни”, заяви Татяна Павлова. Павлова заяви, че е само стоката е била застрахована за 2,2 милиона лева. Складът е изгорял напълно.", "date": "2018.05.05", "title": "Стока за 3,9 милиона лева е имало в склада, който горя снощи в столичния квартал „Красна поляна”"}
{"url": "http://www.focus-news.net/news/2018/05/05/2518484/tass-v-stolitsata-na-balgariya-zapochna-neformalna-sreshta-na-ministrite-na-otbranata-na-stranite-ot-es.html", "text": "В рамките на българското председателство в Съвета на ЕС в София започна неформална среща на министрите на отбраната на страните-членки на Съюза. Както съобщава кореспондент на  ТАСС от мястото на събитието, при пристигането си на форума върховният представител на ЕС по външната политика и политиката на сигурност Федерика Могерини заяви, че един от централните въпроси на дневния ред е координацията на усилията на военните мисии на НАТО и ЕС по профилактиката на възможните конфликти.\r\n„Виждам плодотворна дискусия, която ще премине с участието на заместник-генералния секретар на НАТО Роуз Гьотемюлер за това какво трябва да направим, за да може в глобален мащаб да подобрим съвместната координация на нашите военни мисии, за да осигурим профилактика на конфликтите. Трябва да се следи ситуацията по света в диапазон от 360 градуса, активно и добре да работим“, заяви Могерини.\r\nНа откриването на форума участва и българският министър-председател Бойко Борисов, който подчерта, че именно на съвета на военните министри трябва да се говори за света.\r\n\"Ето това е най-доброто място да се говори за света. За нас, на Балканите, темата за мира е свещена  и аз съм благодарен на представителите на ЕС, че въпросът за Балканите отново е в светлината на прожекторите в Европа. Предизвикателствата, пред които сме изправени на Балканите, ни принуждават да следим ситуацията отблизо, да реагираме бързо. Искам подкрепа, защото именно вие най-добре от всички разбирате военните опасности, които съществуват на балканите“, отбеляза българският премиер.\r\nБорисов обърна внимание на развитието на общата европейска система за отбрана, като подчерта необходимостта от сътрудничество в развитието на военната промишленост и взаимодействието на военни части от различните страни. „Ние трябва да имаме точни изчисления за нуждите от оръжие, както и всяка държава в неговото производство трябва да има свои собствени приоритети. Ние имаме големи възможности за развитие на отбранителната промишленост , както технически, така и интелектуални“, допълни той.\r\nБългарският лидер призова страните от ЕС да установят отношения с Турция, която е с най-мощна армия на южния фланг на НАТО. „Политиката и публичната реторика са едно нещо, но южният фланг на НАТО трябва да бъде надеждно защитен“, убеден е Борисов. Виктор Турмаков", "date": "2018.05.05", "title": "ТАСС: В столицата на България започна неформална среща на министрите на отбраната на страните от ЕС"}
{"url": "http://www.focus-news.net/news/2018/05/05/2518491/sport-ansambalat-ni-povede-v-klasiraneto-v-guadalahara.html", "text": "Българският ансамбъл поведе в класирането за многобоя след изпълненията на пет обръча на турнира по художествена гимнастика FIG WC Challenge в Гуадалахара.  \r\nБългарките в състав Симона Дянкова, Елена Бинева, Мадлен Радуканова, Лаура Траатс и Стефани Кирякова получиха оценка от 22.050 точки, от които 14.000 точки за трудност. За изпълнение обаче те имат 8.050 точки, защото допуснаха неточност. \r\nНа второ място и далеч зад тима ни засега е Беларус с 20.300 точки, а на трето Италия с 20.100 точки. Така възпитаничките на Весела Димитрова се класират за финала на този уред и повеждат във временното класиране в многобоя.\r\nИспанският град ще бъде домакин и на европейското първенство от 1 до 3 юни.", "date": "2018.05.05", "title": "Спорт: Ансамбълът ни поведе в класирането в Гуадалахара"}
{"url": "http://www.focus-news.net/news/2018/05/05/2518487/premierat-boyko-borisov-da-polozhim-usiliya-da-normalizirame-otnosheniyata-s-turtsiya.html", "text": "Да положим усилия да нормализираме отношенията с Турция. Това каза премиерът Бойко Борисов на Неформалната среща на министрите на отбраната на страните от ЕС, предаде репортер на Агенция „Фокус“. „Толкова тежка риторика се води между големите държави в ЕС, като не казвам, че е без право, а точно обратното. Винаги сме говорили за свободата на словото и за проблемите, които има в Турция“, посочи той. „Но в същото време това е най-силната военна машина в южния фланг на НАТО. Трябва да положим усилия и в политически план да се нормализират отношенията“, заяви Бойко Борисов. „Иначе рисковете в тази част на Европа, на Балканите, включително Гърция и Кипър стават много сериозни“, изтъкна премиерът. „Гарантирането на общата сигурност в сферата на миграцията България го изпълни в пълен обем. Година и половина през България имаме нула миграционен натиск“, подчерта Борисов. „Това, което правим на Западните Балкани, цели мир, но за да има мир трябва да имаме силни Въоръжени сили и да кооперираме държавите от Западните Балкани към нас“, коментира премиерът. „Винаги съм избягвал да давам, каквито и да е съвети, защото на Балканите сме страшно чувствителни на тема кой е най-велик. Би било много добре между колегите от Атина и Скопие да се намери решение. Само бих се радвал още един наш съсед да бъде в НАТО и да участва в общата ни европейска програма“, посочи той. „Оставам с огромно уважение към вас и искам да знаете, че България активно модернизира Въоръжените си сили и повишава възможностите на армията. За проектите ни за самолет, сухопътна техника и кораби имаме ясни програми и възможност бюджетът ни да ги покрива“, каза още Бойко Борисов.", "date": "2018.05.05", "title": "Премиерът Бойко Борисов: Да положим усилия да нормализираме отношенията с Турция"}
{"url": "http://www.focus-news.net/news/2018/05/05/2518476/ministar-krasimir-karakachanov-na-neformalnata-sreshta-na-ministrite-na-otbranata-ochakvam-konstruktiven-razgovor.html", "text": "Очаквам днес, въпреки ранния час, да продължим с конструктивен разговор по темите по начина, по който и досега сме ги коментирали в Брюксел. Това каза министърът на отбраната Красимир Каракачанов преди началото на Неформалната среща на министрите на отбраната на страните от ЕС, предаде репортер на Агенция „Фокус“. „Вчера официално открихме срещата. Всички колеги пристигнаха“, посочи той. „Днес основно ще се обсъждат темите, които сме обсъждали и в предишни сесии, за постоянното структурно сътрудничество“, обясни Красимир Каракачанов. „Очаквам и българският премиер Бойко Борисов да дойде да поздрави форума“, каза още той.", "date": "2018.05.05", "title": "Министър Красимир Каракачанов: На Неформалната среща на министрите на отбраната очаквам конструктивен разговор"}
{"url": "http://www.focus-news.net/news/2018/05/05/2518489/federika-mogerini-ek-prisastvieto-na-boyko-borisov-na-neformalnata-sreshta-na-ministrite-na-otbranata-e-beleg-za-znachimostta-koyato-pridava-na-rabotata-ni.html", "text": "Министър-председателят Бойко Борисов е дошъл да ни поздрави преди да започнем нашия съвет. Благодаря за присъствието ви г-н министър-председател – това е белег за значимостта, която вие придавате към нашата работа по отбраната и това е жест, който ние ценим. Това каза зам.-председателят на Европейската комисия Федерика Могерини на Неформалната среща на министрите на отбраната на страните от ЕС, предаде репортер на Агенция „Фокус“. „Мисля, че повечето от вас се зарадваха на много топлото посрещане вчера вечерта, за което искам да благодаря на Българското председателство“, се обърна тя към военните министри от ЕС. „Благодарим за отличното Председателство, което България провежда, за чудесното сътрудничество при подготвянето на тази среща и за гостоприемността“, каза още Федерика Могерини.", "date": "2018.05.05", "title": "Федерика Могерини, ЕК: Присъствието на Бойко Борисов на Неформалната среща на министрите на отбраната е белег за значимостта, която придава на работата ни"}
{"url": "http://www.focus-news.net/news/2018/05/05/2518490/plovdiv-s-konni-nadbyagvaniya-prodalzhava-praznichnata-programa-na-obshtina-asenovgrad-po-povod-6-may.html", "text": "С конни надбягвания продължават събитията от празничната програма на Община Асеновград по повод 6 май. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. По думите й събитието вече се е превърнало в традиция, като включва също конкурс за най-красив кон и състезание по надскачане, организирани от Сдружението по коневъдство и конен спорт „Цар Иван Асен II” и Общинско предприятие „Туризъм”. Началото ще бъде поставено в 11.00 часа в местност, намираща се на изхода на Асеновград, по пътя за Кърджали.\r\nПразничната програма в Асеновград завършва на 6 май – Гергьовден и Ден на храбростта и празник на Българската армия. Тържествата на този ден ще започнат в 11.30 часа на пл. „Акад. Николай Хайтов“ в града със слово на командира на Четвърти артилерийски полк в Асеновград и с тържествен ритуал по издигане на националното знаме. Малко след това, около 11.40 часа, на площада ще започне празничен концерт на Конушенския народен оркестър с художествен ръководител Никола Илиев. Тази година оркестърът отбелязва 55 години творческа дейност.\r\nТони МИХАЙЛОВ", "date": "2018.05.05", "title": "Пловдив: С конни надбягвания продължава празничната програма на Община Асеновград по повод 6 май"}
{"url": "http://www.focus-news.net/news/2018/05/05/2518494/liferu-balgarski-i-makedonski-paleontolozi-izuchavat-dreven-mastodont-zhivyal-na-balkanite-predi-osem-miliona-godini.html", "text": "По време на полски работи земеделци случайно откриха останките на праисторически мамут в Централна Македония. На мястото на находката ще работят палеонтолози от Македония и България, предава  Life.ru.\r\nУчените са установили, че останките принадлежат на животно, което е обитавало региона преди около осем милиона години. Все още не се знае към кой точно вид се отнася находката, но се предполага, че костите се отнасят до един от предците на съвременния слон.\r\nПри началното изучаване на находката учените са установили, че в момента на смъртта си мастодонтът е бил на около 50 години и е тежал около 10 тона.  Виктор Турмаков", "date": "2018.05.05", "title": "Life.ru: Български и македонски палеонтолози изучават древен мастодонт, живял на Балканите преди осем милиона години"}
{"url": "http://www.focus-news.net/news/2018/05/05/2518493/api-dvizhenieto-e-v-edna-lenta-po-pat-ii-73-shumen-smyadovo-pri-razklona-za-selo-kalnovo-poradi-katastrofa.html", "text": "Движението е в една лента по път II-73 Шумен - Смядово при разклона за село Кълново поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.05.05", "title": "АПИ: Движението е в една лента по път II-73 Шумен - Смядово при разклона за село Кълново поради катастрофа"}
{"url": "http://www.focus-news.net/news/2018/05/05/2518492/ukrinform-balgarskiyat-ministar-predsedatel-smyata-stranata-si-za-edin-ot-nay-loyalnite-chlenove-na-nato.html", "text": "Българският министър-председател Бойко Борисов смята, че страната му е един от най-лоялните членове на НАТО, за което и свидетелства участието на българските военни в различните операции на Алианса, предава  Укринформ.\r\n„България е един от най-лоялните членове на НАТО. Това е доказано с нашето участие в операциите на Алианса. Членството в ЕС и партньорството с НАТО са стратегически приоритети на нашето правителство“, заяви българският министър-председател.\r\nТой подчерта, че особено внимание България отделя на въпросите за засилването на стабилността и сигурността на държавите в Западните Балкани.\r\nСпоред него регионът трябва да стане площадка за съзидание, а не арена за етнически конфликти. Виктор Турмаков", "date": "2018.05.05", "title": "Укринформ: Българският министър-председател смята страната си за един от най-лоялните членове на НАТО"}
{"url": "http://www.focus-news.net/news/2018/05/05/2518488/gd-granichna-politsiya-na-gkpp-kulata-na-balgaro-gratskata-granitsa-trafikat-e-intenziven-na-vhod-za-tovarni-avtomobili-i-na-izhod-za-leki-koli.html", "text": "На ГКПП \"Кулата\" на българо-гръцката граница трафикът е интензивен на вход за товарни автомобили и на изход за леки коли. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската, българо-турската и българо-румънската граница трафикът е нормален на всички контролно-пропускателни пунктове.", "date": "2018.05.05", "title": "ГД \"Гранична полиция\": На ГКПП \"Кулата\" на българо-гръцката граница трафикът е интензивен на вход за товарни автомобили и на изход за леки коли"}
{"url": "http://www.focus-news.net/news/2018/05/05/2518496/shumen-chetirima-dushi-sa-postradali-pri-katastrofa-na-patya-shumen-smyadovo-pri-razklona-za-s-kalnovo.html", "text": "Лек автомобил е се е ударил в мантинелата на път II-73 Шумен - Смядово при разклона за село Кълново. Това съобщиха за Агенция „Фокус“ от ОД МВР-Шумен. По първоначална информация четирима души са откарани в болница за преглед. Няма данни те да са сериозно пострадали. По информация на ОД МВР-Шумен в автомобила са пътували шофьорът и още петима негови познати. Четирима от тях са непълнолетни. Един от пострадалите бил  откаран в МБАЛ- Шумен от полицейски служител, който не бил работа, но минавал с личния си автомобил през този участък. Останалите, с изключение на  невредимия  18-годишен водач В.И., са откарани за преглед в болничното заведение от екипи на ЦСМП. Работата по изясняване на причините довели до инцидента продължава.  От ОД МВР-Шумен апелират към шофьорите да преминават през участъка с повишено внимание и съобразена скорост.", "date": "2018.05.05", "title": "Шумен: Четирима души са пострадали при катастрофа на пътя Шумен - Смядово при разклона за с. Кълново"}
{"url": "http://www.focus-news.net/news/2018/05/05/2518495/veliko-tarnovo-s-16-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 16 см се е понижило нивото на река Дунав при Свищов за изминалото денонощие. Това съобщиха от Хидрометеорологична станция - Свищов. Водният стоеж на реката там е 406 см, а температурата на водата 19.6 градуса.\r\nДнес ще бъде предимно слънчево. Ще духа слаб до умерен вятър от изток-североизток. Максималните температури  на въздуха ще са между 25° и 30°.", "date": "2018.05.05", "title": "Велико Търново: С 16 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/05/05/2518499/radio-svobodna-evropa-makedoniya-do-2020-g-mezhdu-balgariya-i-makedoniya-shte-bade-otkrit-chetvarti-granichen-punkt.html", "text": "Българският министър на регионалното развитие и благоустройството Николай Нанков съобщи, че до края на 2020 г. се очаква изграждането на граничния пункт „Клепало“ между България и Македония, предава радио   „Свободна Европа“ в своята македонска редакция.\r\n„От македонската страна пунктът е готов, но има нужда от ремонт, за който вече са предприети ангажименти“, заяви  Нанков.\r\nТой изрази надежда, че до края на 2020 г. или началото на 2021 г. ще бъде открит нов четвърти граничен преход между страната му и  Македония. Виктор Турмаков", "date": "2018.05.05", "title": "Радио „Свободна Европа“ (Македония): До 2020 г. между България и Македония ще бъде открит четвърти граничен пункт"}
{"url": "http://www.focus-news.net/news/2018/05/05/2518498/velina-vasileva-akusherka-dnes-se-obedinyavame-za-da-nasochim-vnimanieto-na-obshtestvoto-kam-znachimostta-na-rabotata-ni-v-svetoven-mashtab.html", "text": "Днес е ден, в който акушерките от различни държави и националности се обединяваме, за да празнуваме и да насочим вниманието на обществото към значимостта на работата ни в световен мащаб. Това каза за Радио „Фокус“ – Бургас Велина Василева, дългогодишна акушерка в една от големите бургаски болници и носител на приза „Акушерка на годината“ за 2015 г., по повод Международния ден на акушерката, който отбелязваме днес. „Датата 5 май е определена по инициатива на Международната конфедерация на акушерките и се отбелязва всяка година от 1992 г. насам. Всяка година празникът преминава под определено  мото, като тази година то е „Акушерките полагат началото на качествените грижи“, допълни още Василева. По думите й всяка година във връзка с Международния ден на акушерката се провеждат редица инициативи. Тази година акушерки в Бургас ще се срещнат с жени, на които им предстои да раждат, за да им отговорят на въпросите, които ги вълнуват, относно раждането и кърменето.\r\n„За мен акушерството не е професия, а любов, енергия и привилегия да съм част от случващото се“, посочи също Велина Василева. „Работя вече повече от 15 години в тази сфера. През цялото време съм редом до жените в родилната зала. Защото мястото на акушерката е до раждащата жена.  Всяко раждане запомням с нещо и оставям частица от него в себе си. Имам доста щастливи спомени, няма точно определено бебе, което мога да отлича“, допълни още Василева.\r\nВеселина НИКОЛОВА", "date": "2018.05.05", "title": "Велина Василева, акушерка: Днес се обединяваме, за да насочим вниманието на обществото към значимостта на работата ни в световен мащаб"}
{"url": "http://www.focus-news.net/news/2018/05/05/2518500/pazardzhik-s-tarzhestvena-zarya-i-kontsert-shte-bade-otbelyazan-praznikat-na-peshtera.html", "text": "Празникът на град Пещера ще бъде отбелязан с поредица от прояви днес и на 6 май, съобщи за Радио „Фокус“ – Пазарджик Стоян Йовчев, експерт в общинската администрация. Официалното честване на празника ще започне тази вечер. От 20.30 часа на площад „България“ ще се проведе тържествена заря проверка, в която ще участва 61 Стрямска механизирана бригада под командването на бригаден генерал Пламен Йорданов. Строя ще приеме председателят на Народното събрание Цвета Караянчева. Концертната програма в центъра на града ще започне в 19.00 ч. с участниците в „Гласът на България“ трио Тринити и дуо Weil. След тържествената част на сцената ще се качат победителите в „X Factor“ –  4 Magic. \r\nПрограмата в деня на Пещера, 6 май, ще започне с празнична Гергьовска света литургия от 09.00 часа в храм “Св. Георги“, а от 10.30 на централния площад ще концерт ще изнесат ансамбъл „Славейче“ и  Виевската фолк група.\r\nВаня НИКОЛОВА", "date": "2018.05.05", "title": "Пазарджик: С тържествена заря и концерт ще бъде отбелязан празникът на Пещера"}
{"url": "http://www.focus-news.net/news/2018/05/05/2518502/regnum-izrael-reshi-da-ne-se-bori-za-myasto-na-nepostoyanen-chlen-na-saveta-za-sigurnost-na-oon.html", "text": "Израел се отказа от борбата за място като непостоянен член на съвета за Сигурност на ООН в периода между 2019-2020 г., предава  Regnum.\r\n„След консултациите с партньорите и добрите приятели държавата Израел реши да отзове своята кандидатура за членство в Съвета за сигурност на ООН“, пише в заявление на постоянното представителство на страната в Световната организация. \r\nИзборите за петте нови непостоянния членове на Съвета за сигурност ще се проведат в Общото събрание на 8 юли тази година. Виктор Турмаков", "date": "2018.05.05", "title": "Regnum: Израел реши да не се бори за място на непостоянен член на Съвета за сигурност на ООН"}
{"url": "http://www.focus-news.net/news/2018/05/05/2518472/st-komisar-valentin-getov-predstoi-da-se-ustanovyat-prichinite-za-pozhara-v-kv-krasna-polyana.html", "text": "Предстои екипи да установяват причините за пожара. Пожарът не беше лесен. Това каза пред Нова телевизия директорът на столичната пожарна старши комисар Валентин Гетов. По думите му първият сигнал за пожара е подаден в 20.00 часа. „Реагирали сме своевременно. Първият екип е пристигнал на мястото на третата минута. Общо 16 екипа са реагирали”, заяви Гетов. Пожарът се е разгорял на площ от 2 декара и половина. „Успяхме да запазим прехвърлянето на горенето към АГ болницата и съседни сгради”, обясни ст. комисар Гетов. Мобилна лаборатория на РИОСВ следи за обгазяването на въздуха. За момента показателите са в норма. В АГ болницата, в крилото, което се намира от страната на склада, снощи е имало 67 пациенти, от които – 29 новородени. Те веднага са били евакуирани в друго крило.", "date": "2018.05.05", "title": "Ст. комисар Валентин Гетов: Предстои да се установят причините за пожара в кв. „Красна поляна“"}
{"url": "http://www.focus-news.net/news/2018/05/05/2518505/standard-makedoniya-ministerskata-sreshta-v-solun-prez-pogleda-na-gratskite-medii.html", "text": "Новата тристранна среща на 12 май в Атина между външните министри на Македония и на Гърция Никола Димитров Никос Кодзиас със специалния пратеник на ООН Матю Нимиц и възможността министър-председателите на двете страни Зоран Заев и Алексис Ципрас да се срещнат в София, се оказаха в центъра на вниманието на  гръцките журналисти, следящи  вчерашната среща в Солун на министрите от Македония, България, Гърция и Албания, предава македонското електронно издание   „Стандард“.\r\n„Кодзиас в БЮРМ: И те да направят отстъпки от тяхна страна“;  „Определен оптимизъм от страна на Кодзиас и Димитров за въпроса за името“,  „Нова тристранна среща за  името в Атина“,  „Кодзиас за името: Ако имаше решение за „erga omnes“, щях да организирам празненство“, „Димитров: Има воля за решаване на името, може би ще хванем влака за Европа“,  са част от заглавията в гръцките медии.\r\nВестник „Катимерини“,  цитира изявление на Кодзиас, че Атина е направила отстъпки и че сега е ред на Македония да направи своите отстъпки. „Практически, ако преговорите в Атина донесат резултат, има възможност за среща на Алексис Ципрас и Зоран на 16 май на срещата на високо равнище на ЕС за Западните Балкани, която ще се проведе в София“, пише „Катимерини“.\r\nДържавната телевизия ЕРТ съобщи, че двустранната среща на Димитров и Кодзиас е преминала в положителен климат и положителна посока, но и че ръководителите на двете външни министерства са имали личен разговор преди работната вечеря в четвъртък вечерта.\r\nSky TV съобщава, че на срещата Димитров и Кодзиас  са обсъдили различните решенията по въпросите на различията. Виктор Турмаков", "date": "2018.05.05", "title": "„Стандард“ (Македония): Министерската среща в Солун през погледа на гръцките медии"}
{"url": "http://www.focus-news.net/news/2018/05/05/2518504/zam-predsedatelyat-na-gerb-tsvetan-tsvetanov-prisastva-na-praznika-na-chevermeto-v-zlatograd.html", "text": "Председателят на Парламентарната група на ГЕРБ и зам.-председател на партията Цветан Цветанов присъства на празника на чевермето в Златоград. Заедно с него гости на празника са евродепутатът от ГЕРБ/ЕНП Владимир Уручев и народният представител Станислав Иванов. Това съобщиха от пресцентъра на партията. На събитието присъства и председателят на Народното събрание Цвета Караянчева, както и депутатите от ГЕРБ-Смолян Даниела Дариткова и Красимир Събев.\r\n„Радвам се, че за четвърта поредна година съм тук и че подобни традиции могат да стигнат до всички българи. Искам да благодаря на кмета Миро Янчев, който прави нещо невероятно. Златоград в момента е препълнен с туристи и изживяването е страхотно“, заяви Цветан Цветанов.\r\nПредседателят на ПГ на ГЕРБ благодари и на проф. Николай Овчаров, който съпътства всяка инициатива, която пази духовността и автентичността на народа ни. Той сподели, че родопската му носия е от Златоград и тя е един добър символ. Ножът в пояса му бе подарен току-що от жител на Батак. \r\nТой с радост отбеляза, че днес времето е по-благосклонно към събитието в Златоград, като направи сравнение с предходната година, когато през нощта бе валял дъжд и майсторите бяха доста притеснени дали ще успеят да си свършат работата качествено. \r\n„Тази година се надяваме всичко да е наред и хората да се заредят максимално с позитивна енергия. Има много хора, които идват за първи път. И сега като вървяхме към центъра, облечени в носии хора казват: „Толкова добре се чувстваме в носиите и като виждаме, че около нас има толкова много хора с носии, се гордеем, че сме българи и че сме в Родопите - в една от перлите на Родопите – Златоград“, посочи още Цветанов.\r\nКметът на Златоград Мирослав Янчев заяви, че с всяка изминала година стават по-добри в майсторлъка с чеверметата, защото това вече за пета поредна година това се случва в Златоград. \r\n„Хубавото е, че освен автентичното приготвяне на чеверметата, народните носии, може да се види красивата Родопа планина - едно от най-важните неща в днешния Гергьовден. Защото Родопа планина винаги има какво да покаже“, коментира Янчев и уточни, че 150-те чевермета се приготвят от 80 човека.", "date": "2018.05.05", "title": "Зам.-председателят на ГЕРБ Цветан Цветанов присъства на празника на чевермето в Златоград"}
{"url": "http://www.focus-news.net/news/2018/05/05/2518506/otets-emiliyan-bashtata-i-maykata-na-sv-irina-bili-ezichnitsi-bashta-y-bil-knyaz-na-grad-magedon-dneshna-makedoniya.html", "text": "Празнуваме деня на света великомъченица Ирина. Това каза за Радио „Фокус“–Бургас отец Емилиян от храм „Св. Николай Чудотворец“ в к-с „Меден рудник“ в Бургас. „Тя живяла в апостолските времена. Родена в град Магедон, днешна Македония. Баща й и майка й били езичници, но баща й бил княз на този град. Построил голям дворец и там заселил дъщеря си да живее, заедно с нейния учител, който трябвало да я възпитава. Той обаче бил християнин без баща й да знае това. След като навършила пълнолетие той започнал да й разказва за християнската вяра, да я запознава с християнските ценности. Тя постепенно се научила на всички християнски добродетели и пожелала да се кръсти“, каза още отец Емилиян.\r\nПо думите му, понеже Ирина живеела в езически времена, била измъчвана заради вярата си в Христос. „Независимо какви били мъчения, тя засвидетелствала безпрекословно своята искрена и самоотвержена любов към Бога. Проповядвала е в много градове“, допълни още свещеникът. Света великомъченица Ирина е завършила живота си в град Ефес. Там е покръстила много християни. Оттеглила се е в една пещера усещайки своята смърт, заедно със своя учител и още 6 благочестиви мъже. „Те отишли до пещерата и се сбогували с нея, благословила ги. В скалата имало изсечен гроб, тя легнала в него и помолила да затворят гроба. Осенила се с кръста. Затворили гроба и тя предала духа си на Бога. Учителят и  последователите на великомъченица Ирина открили гроба й празен. Така разбрали, че Бог я е възкресил и взел в царството небесно“, каза още отец Емилиян.\r\nВеселина НИКОЛОВА", "date": "2018.05.05", "title": "Отец Емилиян: Бащата и майката на св. Ирина били езичници, баща й бил княз на град Магедон, днешна Македония"}
{"url": "http://www.focus-news.net/news/2018/05/05/2518501/sofiya-avtomobil-se-e-udaril-v-kran-na-bitova-kolonka-za-gazovo-razpredelenie-v-rayona-na-bul-simeonovsko-shose-nyama-opasnost-za-horata-v-rayona.html", "text": "Около 09.00 часа е получен сигнал за пътен инцидент, възникнал в района на бул. „Симеоновско шосе“ в София. Това съобщиха от пресцентъра на МВР. По първоначални данни автомобил се е ударил в кран на битова колонка за газово разпределение, при което е било забелязано леко изтичане на газ. Веднага на място са изпратени екип от пожарникари и специалисти от частната газова компания, поддържаща съоръжението, които в рамките на десетина минути са отстранили повредата. Няма опасност за хората в района.", "date": "2018.05.05", "title": "София: Автомобил се е ударил в кран на битова колонка за газово разпределение в района на бул. „Симеоновско шосе“, няма опасност за хората в района"}
{"url": "http://www.focus-news.net/news/2018/05/05/2518507/pazardzhik-zapochna-praznikat-na-sharenata-sol-v-selo-bata.html", "text": "В село Бъта, община Панагюрище, за седма поредна година се провежда Празник на шарената сол, съобщи за Радио „Фокус“ – Пазарджик Жечка Сиводошева, секретар на читалището в село Бъта. „Празничният ден започна в центъра на селото. Участниците изнасят до 10 минути фолклорна програма. \r\nМогат да се представят с ястия в следните категории: най-вкусна и красиво поднесена шарена сол; най-вкусно и добре аранжирано традиционно ястие; най-красиво подредена маса с приготвени ястия. Масите, на които са поставени ястията, ще са разделени на три части: продукти, от които се прави шарена сол,  как ползваме шарената сол, местни селски ястия. Приготвените ястия ще бъдат оценявани от професионално жури“, уточни Сиводошева. Тя допълни, че всеки състав ще получи грамота и плакет за участие. Организатори са Народно читалище „Н. Й. Вапцаров – 1927”, село Бъта и Община Панагюрище.\r\nВаня НИКОЛОВА", "date": "2018.05.05", "title": "Пазарджик: Започна Празникът на шарената сол в село Бъта"}
{"url": "http://www.focus-news.net/news/2018/05/05/2518510/blagoevgrad-gradat-e-domakin-na-parvi-zanayat-fest.html", "text": "Първи „Занаят фест“ ще се проведе в Благоевград. Това съобщиха от пресцентъра на Община Благоевград. В рамките на инициативата  ще бъдат представени български традиции, бит и култура. От днес до 7 май на пл. „Македония“  жители и гости на Благоевград ще имат възможност да усетят уникална творческа атмосфера и да се докоснат до изкуството, дарбата и таланта на майсторите- участници.\r\nФестивалното пространство  ще събере седем шатри, всяка с различни идеи, показващи отделни части от българското наследство.  „Занаят фест“ ще покаже изработка на накити , които са били неотменна част от облеклото на българите. Гостите ще имат възможност да видят пресъздадени модели по старинна технология – посребрени накити за народни носии – пендари, пафти, нагръдници. Ще бъде представен и един от най-старите занаяти –  дърворезбата, като в изработването  на творби ще може да вземе всеки посетител на фестивала.\r\nВ рамките на инициативата ще има и ателие за тъкачество. Ще бъде изложен хоризонтален стан, а по-смелите и любопитни ще имат възможността да направят първите стъпки в тъкачеството.\r\nГрънчарство, звънчарство и пчеларство също ще бъдат презентирани в рамките на фестивала. Тази година майстор-грънчар ще демонстрира цялата магия на грънчарството и всеки, който има желание ще може да направи свой глинен съд!\r\nПосетителите ще имат възможност да видят изработката на традиционни български инструменти от народната музика, сред които кавал, гайда, тъпан, тамбура, двоянка, дудук.   Българската народна музика се разпознава в цял свят и една от главните причини са автентичните инструментите, с които се изпълнява.\r\nНа щанда за пчеларство ще бъдат подредени различни видове мед и пчелни продукти. За по- любознателните жители и гости на Благоевград  специалист на щанд „Пчеларство“ ще  разяснява  ползите от меда и технологията на получаването му.\r\n„Занаят фест“ се провежда за първи път в Благоевград, а идеята е инициативата да стане традиционна.", "date": "2018.05.05", "title": "Благоевград: Градът е домакин на първи „Занаят фест“"}
{"url": "http://www.focus-news.net/news/2018/05/05/2518509/predsedatelyat-na-narodnoto-sabranie-tsveta-karayancheva-i-narodni-predstaviteli-shte-uchastvat-v-tarzhestvata-po-povod-denya-na-hrabrostta-i-praznik-na-balgarskata-armiya-6-may.html", "text": "Председателят на Народното събрание Цвета Караянчева и народни представители ще участват в тържествата по повод Деня на храбростта и празник на Българската армия – 6 май. Това съобщиха от пресцентъра на Народното събрание.\r\nВ 09.00 часа председателят на парламента ще бъде на празничния водосвет на бойните знамена пред паметника на Незнайния воин в София. По-късно Цвета Караянчева ще присъства на традиционния военен парад на представителните части на Българската армия на площад \"Княз Александър Първи\".", "date": "2018.05.05", "title": "Председателят на Народното събрание Цвета Караянчева и народни представители ще участват в тържествата по повод Деня на храбростта и празник на Българската армия – 6 май"}
{"url": "http://www.focus-news.net/news/2018/05/05/2518512/sitel-makedoniya-v-kosovo-deputatite-ottsepili-se-ot-samoopredelenie-shte-se-prisaedinyat-kam-sdp.html", "text": "Групата депутати от отцепеното се крило на косовската политическа партия \"Самоопределение\", които действат като независима депутатка група в парламента, ще се присъединят към Социалдемократическата партия, предава скопският телевизионен канал  \"Сител\" .\r\nСпоред координатора на парламентарната група Дардан Сейдиу, е договорено на девет май да се проведе ново събрание на партията, на която ще се избере председател и други партийни органи. \"Постигнахме споразумение, с което дванайсетте депутати, които досега са действали като независима парламентарна група, да се присъединят към СДП. На 9 май, когато насрочихме новия парламент, ще има само един кандидат за президент на партията. Кой ще бъде кандидатът, ще видите на 9 май\", заяви председателят на социалдемократите Какуша Яшари.\r\nТой потвърди, че и настоящият кмет на Прищина Шпенд Ахмети, който на този пост бе избран като кандидат на \"Самоопределение\" е участвал в подготовката на платформата на партията и се надява, че той ще бъде член на новата партия, не отхвърляйки възможността той да бъде и неговия лидер.\r\n\"Достигнахме споразумение, досега независимата парламентарна група да се присъедини към нашата партия. Разговаряхме няколко пъти и се съгласихме и за това, че трябва да се обнови партийните структури, защото няма смисъл да продължаваме както до сега, което работихме\", смята Яшари. Виктор Турмаков", "date": "2018.05.05", "title": "\"Сител\" (Македония): В Косово депутатите, отцепили се от \"Самоопределение\" ще се присъединят към СДП"}
{"url": "http://www.focus-news.net/news/2018/05/05/2518511/intenzivno-e-dvizhenieto-po-magistralite-hemus-i-trakiya.html", "text": "По информация на „Пътна полиция“ –ГДНП, и в този час е натоварено движението по автомагистрала „Хемус“. Това съобщиха от пресцентъра на МВР. На места там са се образували леки тапи. Интензивно е и движението на моторни превозни средства по автомагистрала „Тракия“. \r\nОт полицията напомнят водачите да шофират с повишено внимание и съобразена с пътната обстановка скорост и да проявяват повече толерантност на пътя.", "date": "2018.05.05", "title": "Интензивно е движението по магистралите „Хемус“ и „Тракия“"}
{"url": "http://www.focus-news.net/news/2018/05/05/2518508/komsomolyskaya-pravda-v-balgariya-se-provezhda-neformalna-sreshta-na-ministrite-na-otbranata-ot-stranite-v-es.html", "text": "В София в рамките на българското председателство в Съвета на Ес започна неформална среща на министрите на отбраната на страните от ЕС. Според българския министър-председател Бойко Борисов този тип срещи са най-доброто място за разговори за мира, пише Комсомольская правда.\r\n„Темата Балкани отново се намира в центъра на внимание на Европа. Предизвикателствата, които стоят пред Балканите ни карат внимателно да следим ситуацията, за да може да реагираме моментално. Искам подкрепа, защото именно вие най-добре от другите разбирате военните опасности, които съществуват на Балканите“, заяви Борисов. \r\nПолитикът припомни, че всяка държава от НАТО трябва да отдели 2% от своя БВП за отбрана. „Това са огромни пари, милиарди евро“, допълни той. Виктор Турмаков", "date": "2018.05.05", "title": "Комсомольская Правда: В България се провежда неформална среща на министрите на отбраната от страните в ЕС"}
{"url": "http://www.focus-news.net/news/2018/05/05/2518515/veliko-tarnovo-amerikanskiyat-armeyski-orkestar-v-evropa-shte-iznese-kontsert-v-grada.html", "text": "Оркестърът на Въоръжените сили на САЩ в Европа ще изнесе концерт от 15.00 часа във Велико Търново, съобщиха от пресцентъра на Общината. Американският армейски музикален състав ще зарадва меломаните в старата столица по случай Деня на храбростта и празник на Българската армия – 6 май. Музикалното събитие ще е със свободен вход и ще се състои в Музикално-драматичния театър „Константин Кисимов“. Велико Търново и Русе са двата български града, в които популярната формация ще гостува. \r\nОркестърът на Въоръжените сили на САЩ в Европа е популярен в цял свят. Гостувал е в повече от 20 държави в Стария континент и в Близкия Изток. Над 200 са представленията, които музикантите изнасят всяка година. Репертоарът включва най-доброто от американската музикална сцена на Бродуей и екрана на Холивуд в стиловете джаз, суинг и др. Формацията изпълнява също традиционния произведения за духов оркестър, маршове и инструментални солови творби.\r\nОркестърът е създаден през 1940 година. Понастоящем е третият по големина армейски музикален състав на Въоръжените сили на САЩ и най-големият извън пределите на Северна Америка. Седалището му се намира в Зембах, Германия.\r\nКонцертът във Велико Търново е организиран от Американското посолство, с подкрепата на общината.", "date": "2018.05.05", "title": "Велико Търново: Американският армейски оркестър в Европа ще изнесе концерт в града"}
{"url": "http://www.focus-news.net/news/2018/05/05/2518503/prodalzhava-razsledvaneto-na-pozhara-v-stolichniya-kv-krasna-polyana-obzor.html", "text": "Пожар избухна в търговски склад на фирма за търговия на едро с алкохол, цигари и захарни изделия в столичния ж.к. „Красна поляна“ 2 снощи. Двама души пострадаха леко. 34-годишен охранител на съседна фирма беше приет в „Пирогов“ с леко обгазяване и след преглед беше изписан от лечебното заведение. Вторият пострадал е един от пристигналите на място пожарникари. В склада, който горя снощи, е имало стока за 3.9 млн. лева. Собственичката му Татяна Павлова изрази съмнения, че палежът е умишлен, може би от конкурентна фирма. Разследването на причините за пожара продължава. Огънят е обхванал площ от 2,5 декара, като на терен работиха 16 пожарни екипа от 100 пожарникари с 17 автомобила. В гасенето се включиха и служителите от Аварийното звено към СО. Органите на реда си съдействаха и с екипи на ВиК, ЧЕЗ и „Овергаз“, тъй като наблизо има бензиностанция. Движението в района бе отцепено от полицията. В близост до горящия склад се намира и болница „Надежда“, в която при избухването на пожара са били настанени 67 пациенти, от които 29 новородени. Всички те бяха временно евакуирани в северната част на сградата, която е най-далеч от огъня. По случая е образувано досъдебно производство за изясняване на причините. В изгорелия склад има дежурни екипи, а експерти извършват оглед на място. Директорът на столичната пожарна ст. комисар Веселин Гетов заяви, че пожарникарите са били на място 3 минути след подаването на сигнала. От проверката на РИОСВ-София стана ясно, че показателите за качеството на въздуха в района не превишават нормите.\r\nБиляна ИВАНОВА", "date": "2018.05.05", "title": "Продължава разследването на пожара в столичния кв. „Красна поляна“ (ОБЗОР)"}
{"url": "http://www.focus-news.net/news/2018/05/05/2518514/vzglyad-v-moskva-se-provede-aktsiya-po-sluchay-200-godini-ot-rozhdenieto-na-karl-marks.html", "text": "Комунистическата партия на Русия и редица леви движения участваха на акция в чест на 200-годишнината от рождението на Карл Маркс, на което са присъствали около 500 души, пише  „Взгляд“.\r\nПо време на акцията е проведено тържествено полагане на цветя на паметника на философа. „Точно преди 200 години на този ден се роди геният на човечеството. Карл Маркс е знаменит учен, политик, философ, социолог, който предложи обновление на света“, заяви лидерът на КПРФ Генадий Зюганов.\r\nПолитикът допълни, че на 11 и 12 май в Москва ще се проведе международен форум, посветен на датата.  Виктор Турмаков", "date": "2018.05.05", "title": "„Взгляд“: В Москва се проведе акция по случай 200 години от рождението на Карл Маркс"}
{"url": "http://www.focus-news.net/news/2018/05/05/2518482/riosv-sofiya-nyama-previshenie-na-pokazatelite-za-kachestvoto-na-atmosferniya-vazduh-sled-pozhara-v-kvartal-krasna-polyana.html", "text": "Измерените стойности на показателите за качеството на атмосферния въздух след пожара в близост до болница \"Надежда\" в столичния в квартал \"Красна поляна\" не превишават пределно допустимите концентрации. Това съобщиха от пресцентъра на Регионална инспекция по околната среда и водите (РИОСВ) – София. Експерти на инспекцията и Изпълнителната агенция по околна среда са извършили измерването на показателите с мобилна автоматична станция.", "date": "2018.05.05", "title": "РИОСВ – София: Няма превишение на показателите за качеството на атмосферния въздух след пожара в квартал \"Красна поляна\""}
{"url": "http://www.focus-news.net/news/2018/05/05/2518518/blagoevgrad-ofitsialno-be-otkrit-parviyat-zanayat-fest-v-grada.html", "text": "Официално бе открит първият „Занаят фест“ в Благоевград, предаде репортер на Радио „Фокус“ – Пирин. Събитието се провежда на площад „Македония. Официалното откриване на инициативата бе поставено от фолклорната група „Надежда“ и представители на „Пиринска китка“ към Център за личностно и творческо развитие на децата на Благоевград. В рамките на инициативата  ще бъдат представени български традиции, бит и култура.  \r\nДо 7 май жителите и гостите на Благоевград ще имат възможност да усетят уникална творческа атмосфера и да се докоснат до изкуството, дарбата и таланта на майсторите- участници. Фестивалното пространство  събра седем шатри, всяка с различни идеи, показващи отделни части от българското наследство. „Занаят фест“ показва изработка на накити, които са били неотменна част от облеклото на българите. Гостите имат възможност да видят пресъздадени модели по старинна технология – посребрени накити за народни носии – пендари, пафти, нагръдници. В рамките на инициатива е представен и един от най-старите занаяти – дърворезбата, като в изработването  на творби ще може да вземе всеки посетител на фестивала, както и и ателие за тъкачество. Ще бъде изложен хоризонтален стан, а по-смелите и любопитни ще имат възможността да направят първите стъпки в тъкачеството. Грънчарство, звънчарство и пчеларство също са представени в рамките на фестивала. \r\nМайстор-грънчар демонстрира цялата магия на грънчарството и всеки, който има желание ще може да направи свой глинен съд. Посетителите имат възможност да видят изработката на традиционни български инструменти от народната музика, сред които кавал, гайда, тъпан, тамбура, двоянка, дудук. Българската народна музика се разпознава в цял свят и една от главните причини са автентичните инструментите, с които се изпълнява.  На щанда за пчеларство пък са подредени различни видове мед и пчелни продукти. За по- любознателните жители и гости на Благоевград специалист на щанд „Пчеларство“ разяснява ползите от меда и технологията на получаването му.\r\nКристина МИТКОВА", "date": "2018.05.05", "title": "Благоевград: Официално бе открит първият „Занаят фест“ в града"}
{"url": "http://www.focus-news.net/news/2018/05/05/2518519/regnum-v-ruskata-duma-predlozhiha-da-ne-se-gadae-koy-shte-e-sledvashtiyat-ministar-predsedatel.html", "text": "В Руската дума обявиха за налучкване всяко предположение кой ще бъде следващият министър-председател на страната, предава  Regnum.\r\n„Всички предположения относно това кой ще стане новият министър-председател са налучквания , защото последната дума, при всеки случай, ще бъде на президента и нито един експерт, при цялото ми уважение, не може със стопроцентова сигурност да заяви кой ще е кандидатът за поста“, заяви заместник-председателя на Думата Пьотр Толстой. \r\nТой заяви, че просто е необходимо да се изчака „президента да го назове“ и изрази надежда, че това ще бъде „достоен човек“. Виктор Турмаков", "date": "2018.05.05", "title": "Regnum: В Руската Дума предложиха да не се гадае кой ще е следващият министър-председател"}
{"url": "http://www.focus-news.net/news/2018/05/05/2518521/the-daily-mail-2000-frenski-politsai-sa-razpolozheni-po-ulitsite-za-protesti-sreshtu-emanyuel-makron.html", "text": "Парижката полиция разполага голям брой свои служители по улиците, докато френската столица се готви за масови протести по случай годишнината от встъпването в длъжност на президента на Франция Еманюел Макрон, пише   The Daily Mail.\r\nВластите обещават да избегнат насилието и щетите, които опетниха  протестите на Първи май. Властите обвиниха анархистите, че са провалили на мирните протести на работниците тогава.\r\nВластите ще разположат около 2000 полицейски служители по улиците на Париж. Организаторите на днешния протест от крайнолявата партия „Непреклонна Франция“ предупредиха тези, които искат да създават проблеми, да стоят далеч. Партията е възмутена от реформите на Макрон като премахването на защитата на работниците и засилването на полицейските правомощия. Виктор Турмаков", "date": "2018.05.05", "title": "The Daily Mail: 2000 френски полицаи са разположени по улиците за протести срещу Еманюел Макрон"}
{"url": "http://www.focus-news.net/news/2018/05/05/2518522/granichna-politsiya-normalno-se-osashtestvyava-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Нормално се осъществява преминаването през граничните пунктове на територията на Югозападна България. Това съобщиха за Радио „Фокус“ – Пирин от „Гранична полиция“. Без проблеми се преминава през ГКПП „Кулата“, „Илинден“, „Златарево“ и „Логодаж“.\r\nКристина МИТКОВА", "date": "2018.05.05", "title": "„Гранична полиция“: Нормално се осъществява преминаването през граничните пунктове на територията на Югозападна България"}
{"url": "http://www.focus-news.net/news/2018/05/05/2518517/pregled-na-mezhdunarodnite-novini-do-13-chasa-agentsiya-fokus.html", "text": "Прессекретарят на руското външно министерство Мария Захарова заяви, че САЩ оказват на Косово помощ при създаването на пълноценна армия, което нарушава международното право.\r\n„Според появилите се съобщения, американския и турския контингент в състава на силите за Косово в нарушение с предвиденото от резолюция №1244 от Съвета за сигурност на ООН за силите за самоотбрана за Косово оказват помощ на властите в Прищина за създаването на пълноценна армия“, заяви Захарова.\r\nТя подчерта, че създаването на косовската армия нарушава международното право и противоречи на резолюцията на Съвета за сигурност, която предвижда военно присъствие изключително на основата на мандата на Световната организация.\r\nДипломатът също така нарече тази крачка „извънредно безотговорна от гледна точка на сигурността в региона и на европейския континент като цяло“. \r\n***  Министрите на външните работи на Македония и Гърция Никола Димитров и Никос Кодзиас  потвърдиха на съвместна конференция след срещата си в Солун, че е постигнат напредък по някои въпроси, свързани със спора за името.\r\nНа журналистически въпрос относно напредъка на преговорите Кодзиас заяви, че е готов да организира празненство след окончателното откриване на решение „и мисля, че ще има такова и то ще е най-радостния момент за мен“.\r\nТой допълни, че и македонската страна е на мнение, че е крайно време въпросът да бъде решен.\r\n„Двете страни са наясно, че те не трябва да гледат краткосрочно, трябва да се съсредоточим върху смисъла на проблема. Сега трябва да се постигне компромис, мисля, че хората са с добра воля и могат да демонстрират политическо лидерство“, убеден е Кодзиас.\r\n***  Един човек е загинал, близо 200 хил. домакинства са останали без електроенергия заради силния вятър в канадската провинция Онтарио.\r\nСпоред местните медии ураганен вятър се е стоварил върху южната част на страната в петък сутринта. Поривите на вятъра достигат до 110 км/ч.\r\nСпоред местната полиция мъж, който е разчиствал паднали дървета, загива, след като върху него пада още едно дърво. \r\nМеждународното летище в Торонто продължава работа, но много полети се отлагат. \r\n*** Земетресение с магнитуд 6,1 по скалата на Рихтер е регистрирано в събота край бреговете на Филипините.\r\nЕпицентърът на подземните трусове е на 56 км. северозападно от град Пандан на дълбочина от 18 км. Земетресението е регистрирано в 9:19 часа българско време.\r\nНяма данни за жертви и разрушения. Не е обявявана тревога за появата на вълни-цунами. \r\n***  Конгресът на САЩ предлага проектозакон, който да спре доставките на американско оръжие до Турция, докато не бъде издаден доклад по въпроса за влошаващите се отношения между Анкара и Вашингтон.\r\nВ изменение на ежегодната версия на проектозакона за отбранителна политика ще се изисква Пентагона да предостави на Конгреса доклад относно „влиянието, което увеличаващото се напрежение в американско-турските отношения, предизвикани от провокативните действия на турското правителство, ще имат върху военните и дипломатическите действия на САЩ в Турция“. Може да се забрани на Пентагона да „доставя оръжие на Турция, докато докладът не бъде издаден“. \r\n„Това би забавило оръжието, заминаващо за Турция“ съобщи източник от Конгреса на САЩ. Той допълни, че в момента конгресмените решават дали Вашингтон изобщо ще продава изтребители Ф-35 „Лайтнинг“ на Турция. \r\nСпоред конгресмен Дейвид Сисилайн (Демократическа партия, щат Роуд Айлънд) забраната за продажби на изтребителите на Турция е в отговор на насилието, извършено от бодигардовете на турския президент Реджеп Тайип Ердоган по време на престоя му във Вашингтон.\r\n***", "date": "2018.05.05", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/05/05/2518527/ministar-nikolay-nankov-v-otgovor-na-vapros-na-deputatite-ot-gerb-smolyan-proektite-za-rehabilitatsiya-na-nyakolko-uchastaka-mezhdu-smolyan-devin-i-krichim-sa-na-stoynost-nad-85-mln-lv.html", "text": "Проектите за рехабилитация на няколко участъка между Смолян, Девин и Кричим с обща дължина близо 50 км. са на обща стойност над 85 млн. лв. с ДДС. Това става ясно от отговора на министър Николай Нанков до депутатите от ГЕРБ-Смолян д-р Даниела Дариткова и д-р Красимир Събев, съобщиха от пресцентъра на партията.\r\nС цел възстановяване и подобряване на транспортно-експлоатационните качества и носимоспособността на настилката и осигуряване условия за безопасност на движението на път Ш-866 Стойките - Широка лъка - Михалково - Кричим, Агенция „Пътна инфраструктура“ включи участъци от републиканския път в списък с отсечки, предложени за финансиране по ОП „Региони в растеж“ 2014-2020 г.\r\nЗа третокласния път е одобрена безвъзмездна финансова помощ от Европейския фонд за регионално развитие и съфинансиране от държавния бюджет, като изпълнението на рехабилитация е разделена на три лота.\r\nЛот 22 „Път Ш-866 Михалково - Граница ОПУ Смолян от км 66+857 до км 88+050, с обща дължина 21.193 км, област Смолян“ е на стойност 31 493 949 лв. с ДДС.\r\nЛот 23 „Път Ш-866 Граница ОПУ Пловдив - Кричим от км 88+050 до км 103+341, с обща дължина 15.291 км, област Пловдив и област Смолян“ е финансово обезпечен с 24 422 831 лв. с ДДС.\r\nЗа Лот 24 „Път Ш-866 Смолян - Стойките - Широка лъка от км 8+225.53 до км 11+557.32 и от км 26+600 до км 50+484.86, с обща дължина 27.217 км, област Смолян“ е одобрена сумата от 29 105 256 лв. с ДДС.\r\nЗа лот 22, след отразяване на направени корекции и добавки по проектната документация, е издадено разрешение за строеж от 22.03.2018 г. За лот 23 към момента се процедират корекциите и допълненията по техническата документация, след което ще се пристъпи към издаване на разрешение за строеж.\r\nЛот 22 и лот 23 предвиждат следните дейности: пътната настилка и пътният банкет да бъдат изцяло ремонтирани; пътният габарит да бъде уширен в рамките на съществуващия обхват на пътя; да се възстановят съществуващите отводнителни съоръжения и да се изградят нови такива; да се изградят нови подпорни и укрепителни стени и конзолни уширения; да се укрепят пътните откоси; на две места да бъдат изградени силови конструкции за обезопасяване на пътния скат; големите съоръжения да се ремонтират, а едно от тях да се удвои; предвижда се и ремонт на съществуващ тунел, включително изграждане на изцяло нова осветителна система в него; да се реконструира довеждащ водопровод за гр. Кричим; да бъде преместен съществуващ паметник; да се реконструира участък от уличното осветление в с. Михалково; вертикалната сигнализация и хоризонталната маркировка да бъдат изцяло обновени. \r\nТехническите проекти за рехабилитация на лот 24 са приети от АПИ на експертен съвет и предстои тяхното утвърждаване. Изработен е комплексен доклад за оценка на съответствието.\r\nС реализация на проекта за лот 24 ще се постигне възстановяване и подобряване на транспортно-експлоатационните качества и носимоспособността на пътната настилка, с оглед осигуряване условия за безопасност на движението и добро отводняване. \r\nПо време на проектирането се наложи разделяне на участъка, попадащ в регулацията на гр. Смолян на два подучастъка. \r\nВ първия подучастък се установи добро състояние на пътната настилка, но на единични места се налага подмяна на съществуващите бордюри, поради нарушена цялост. Във втория подучастък се предвижда ремонтиране на пътната настилка и подобряване на отводняването. За участъка от км 26+600 до км 50+484,86 се предвижда ремонтиране на пътната настилка и банкетите, подобряване на отводняването и на необходимите места изграждане на подпорни и укрепителни стени. За двата участъка е предвидено подновяване на вертикалната и хоризонталната маркировка.\r\nЗа трите лота се провеждат процедури за възлагане на обществени поръчки за строително-монтажни работи (СМР) и строителен надзор, като първите два в момента са на етап оценка на офертите, предстои отваряне на ценовите предложения за СМР.\r\nЗа лот 24, след обжалване на процедурата за избор на изпълнител на СМР, е дадена нова дата за отваряне на офертите от участниците до 17.04.2018 г.\r\nВ случай, че няма обжалване на решението на възложителя, строително- монтажните работи за лот 22 и лот 23 може да стартират още в края на тази година. Срокът за завършване на строителството е 2019 г.", "date": "2018.05.05", "title": "Министър Николай Нанков в отговор на въпрос на депутатите от ГЕРБ-Смолян: Проектите за рехабилитация на няколко участъка между Смолян, Девин и Кричим са на стойност над 85 млн. лв."}
{"url": "http://www.focus-news.net/news/2018/05/05/2518516/gd-granichna-politsiya-trafikat-e-normalen-na-vsichki-balgarski-granichni-kontrolno-propuskatelni-punktove.html", "text": "Трафикът е нормален на всички контролно-пропускателни пунктове на българо-сръбската, българо-македонската, българо-гръцката, българо-турската и българо-румънската граница. Това съобщиха от пресцентъра на ГД \"Гранична полиция\".", "date": "2018.05.05", "title": "ГД \"Гранична полиция\": Трафикът е нормален на всички български гранични контролно-пропускателни пунктове"}
{"url": "http://www.focus-news.net/news/2018/05/05/2518525/plyus-info-spored-kfor-kosovo-shte-mozhe-da-ima-armiya-edinstveno-sled-promeni-v-konstitutsiyata.html", "text": "Високопоставен служител на КФОР заяви пред косовския вестник „Зери“, че превръщането на силите за сигурност на Косово в армия може да се извърши единствено след конституционни, а не след законодателни промени. Той допълни, че е необходимо да се достигне и до съгласие от малцинствените етнически общности, предава македонската медия  „Плюс Инфо“.\r\n„Според служителите на КФОР, дори когато се вземе решение за преобразуването на силите за сигурност, това не означава, че косовската армия ще бъде незабавно готова. Вместо това, както казват служителите на тази мисия, това отнема години“, посочва изданието „Зери“\r\nОт друга страна, премиерът Рамуш Харадинай обяви, че е постигал политически консенсус по военния въпрос.\r\nСиловите министерства смятат,  че всички дейности по проекта за закона за армията са завършени, което, както бе обявено, трябваше да бъде представено на правителството на 30 април.\r\nМеждувременно експертите по военни въпроси са категорични, че „сръбският списък“ при никакви обстоятелства няма да гласува за конституционни промени. Виктор Турмаков", "date": "2018.05.05", "title": "„Плюс Инфо“ : Според КФОР Косово ще може да има армия единствено след промени в конституцията"}
{"url": "http://www.focus-news.net/news/2018/05/05/2518523/faktor-makedoniya-boyko-borisov-zayavi-che-negova-tsel-e-mirat-na-balkanite.html", "text": "Българският министър-председател Бойко Борисов заяви, че за мира са необходими силни въоръжени сили и сътрудничество с държавите в региона, предава македонското онлайн издание  „Фактор“.\r\n„Предоставянето на евроатлантическа перспектива на страните в региона означава затваряне на страницата на войните“,  заяви  Борисов, който взе участие в откриването на неофициалната среща на министрите на отбраната на държавите-членки на ЕС в София. Той изрази благодарност на лидерите на ЕС по темата за Западните Балкани в дневния ред на Съюза, тъй като все още съществуват възможности за нов конфликт.\r\nМинистър-председателят на България се фокусира върху ефективността на разходите за отбрана. Той посочи, че Европейският съюз полага огромни усилия в тази област, но критерият за отделяне на 2% от БВП за отбрана не може да бъде само достатъчен за постигането на целите на колективната отбрана. Виктор Турмаков", "date": "2018.05.05", "title": "„Фактор“ (Македония): Бойко Борисов заяви, че негова цел е мирът на Балканите"}
{"url": "http://www.focus-news.net/news/2018/05/05/2518530/balgariya-v-chuzhdite-medii-agentsiya-fokus.html", "text": "Българският министър-председател Бойко Борисов заяви, че за мира са необходими силни въоръжени сили и сътрудничество с държавите в региона, предава македонското онлайн издание „Фактор“.\r\n„Предоставянето на евроатлантическа перспектива на страните в региона означава затваряне на страницата на войните“, заяви Борисов, който взе участие в откриването на неофициалната среща на министрите на отбраната на държавите-членки на ЕС в София. Той изрази благодарност на лидерите на ЕС по темата за Западните Балкани в дневния ред на Съюза, тъй като все още съществуват възможности за нов конфликт.\r\nМинистър-председателят на България се фокусира върху ефективността на разходите за отбрана. Той посочи, че Европейският съюз полага огромни усилия в тази област, но критерият за отделяне на 2% от БВП за отбрана не може да бъде само достатъчен за постигането на целите на колективната отбрана.\r\n***\r\nВ София в рамките на българското председателство в Съвета на Ес започна неформална среща на министрите на отбраната на страните от ЕС. Според българския министър-председател Бойко Борисов този тип срещи са най-доброто място за разговори за мира, пише Комсомольская правда.\r\n„Темата Балкани отново се намира в центъра на внимание на Европа. Предизвикателствата, които стоят пред Балканите ни карат внимателно да следим ситуацията, за да може да реагираме моментално. Искам подкрепа, защото именно вие най-добре от другите разбирате военните опасности, които съществуват на Балканите“, заяви Борисов. \r\nПолитикът припомни, че всяка държава от НАТО трябва да отдели 2% от своя БВП за отбрана. „Това са огромни пари, милиарди евро“, допълни той.\r\n***\r\nБългарският министър на регионалното развитие и благоустройството Николай Нанков съобщи, че до края на 2020 г. се очаква изграждането на граничния пункт „Клепало“ между България и Македония, предава радио „Свободна Европа“ в своята македонска редакция.\r\n„От македонската страна пунктът е готов, но има нужда от ремонт, за който вече са предприети ангажименти“, заяви Нанков.\r\nТой изрази надежда, че до края на 2020 г. или началото на 2021 г. ще бъде открит нов четвърти граничен преход между страната му и Македония.\r\n***\r\nПо време на полски работи земеделци случайно откриха останките на праисторически мамут в Централна Македония. На мястото на находката ще работят палеонтолози от Македония и България, предава Life.ru.\r\nУчените са установили, че останките принадлежат на животно, което е обитавало региона преди около осем милиона години. Все още не се знае към кой точно вид се отнася находката, но се предполага, че костите се отнасят до един от предците на съвременния слон.\r\nПри началното изучаване на находката учените са установили, че в момента на смъртта си мастодонтът е бил на около 50 години и е тежал около 10 тона. \r\nВ рамките на българското председателство в Съвета на ЕС в София започна неформална среща на министрите на отбраната на страните-членки на Съюза. Както съобщава кореспондент на ТАСС от мястото на събитието, при пристигането си на форума върховният представител на ЕС по външната политика и политиката на сигурност Федерика Могерини заяви, че един от централните въпроси на дневния ред е координацията на усилията на военните мисии на НАТО и ЕС по профилактиката на възможните конфликти.\r\n„Виждам плодотворна дискусия, която ще премине с участието на заместник-генералния секретар на НАТО Роуз Гьотемюлер за това какво трябва да направим, за да може в глобален мащаб да подобрим съвместната координация на нашите военни мисии, за да осигурим профилактика на конфликтите. Трябва да се следи ситуацията по света в диапазон от 360 градуса, активно и добре да работим“, заяви Могерини.\r\nНа откриването на форума участва и българският министър-председател Бойко Борисов, който подчерта, че именно на съвета на военните министри трябва да се говори за света.\r\n\"Ето това е най-доброто място да се говори за света. За нас, на Балканите, темата за мира е свещена и аз съм благодарен на представителите на ЕС, че въпросът за Балканите отново е в светлината на прожекторите в Европа. Предизвикателствата, пред които сме изправени на Балканите, ни принуждават да следим ситуацията отблизо, да реагираме бързо. Искам подкрепа, защото именно вие най-добре от всички разбирате военните опасности, които съществуват на балканите“, отбеляза българският премиер.\r\nБорисов обърна внимание на развитието на общата европейска система за отбрана, като подчерта необходимостта от сътрудничество в развитието на военната промишленост и взаимодействието на военни части от различните страни. „Ние трябва да имаме точни изчисления за нуждите от оръжие, както и всяка държава в неговото производство трябва да има свои собствени приоритети. Ние имаме големи възможности за развитие на отбранителната промишленост , както технически, така и интелектуални“, допълни той.\r\nБългарският лидер призова страните от ЕС да установят отношения с Турция, която е с най-мощна армия на южния фланг на НАТО. „Политиката и публичната реторика са едно нещо, но южният фланг на НАТО трябва да бъде надеждно защитен“, убеден е Борисов.\r\n***\r\nПрезидентът на България Румен Радев призова към засилване на развитието на дунавския регион, след като се срещна със своите австрийски и румънски колеги Александър Фон дер Белен и Клаус Йоханис, предава Xinhua.\r\n„Динамичното развитие на дунавския регион е важен фактор на целия Европейски съюз“, заяви Радев. „Векове наред Дунав свързва страните по своето горно, средно и долно течение. По Дунав са разположени някои от най-развитите но и от най-неразвитите райони на ЕС“, допълни той. Според него тази липса на баланс може да се поправи чрез ефективна координация и усилия на европейско равнище.\r\nНа свой ред Йоханис припомни как през 2011 г. Европейският съвет подкрепя стратегия на ЕС за дунавския регион.\r\n„Всичко започна с голям оптимизъм, някои от целите бяха изпълнени, но други останаха само намерения“, заяви румънският президент и допълни, че потенциалът на региона трябва да се оползотвори. \r\nВан дер Белен заяви, че трите страни имат подобни цели и имат редица общи предизвикателства. \r\n***", "date": "2018.05.05", "title": "България в чуждите медии (Агенция „Фокус“)"}
{"url": "http://www.focus-news.net/news/2018/05/05/2518528/maya-boneva-psagbal-sv-sofiya-okolo-800-detsa-sa-rodeni-ot-nachaloto-na-godinata-v-bolnitsata.html", "text": "Около 800 деца са родени от началото на годината в болницата. Това каза в интервю за Агенция „Фокус“ Мая Бонева, главна акушерка в ПСАГБАЛ „Света София“ по повод Международния ден на акушерката. „Професията изисква голяма всеотдайност, за да бъдем максимално близо и максимално полезни като професионална грижа за бременната жена, за майката и за новороденото. Акушерката като присъствие до раждащата жена, освен че изпълнява професионалните си задължения като манипулации, тя подкрепя майката. Акушерките „водят“ раждащата жена в този изключително важен момент от нейния живот“, допълни още тя.\r\nЦветелин ДИМИТРОВ", "date": "2018.05.05", "title": "Мая Бонева, ПСАГБАЛ „Св. София“: Около 800 деца са родени от началото на годината в болницата"}
{"url": "http://www.focus-news.net/news/2018/05/05/2518526/ministar-krasimir-karakachanov-na-neformalnata-sreshta-na-voennite-ministri-ot-es-balgariya-deklarira-pozitsiite-si-v-unison-s-partnyorite-ni.html", "text": "На срещата България декларира позициите си, които са в унисон с мнението на партньорите ни. Това каза министърът на отбраната Красимир Каракачанов след Неформалната среща на министрите на отбраната на страните от ЕС, предаде репортер на Агенция „Фокус“. „Коментирахме ролята и задачите на Европейската агенция по отбрана. Подкрепихме досегашните усилия“, посочи той. „Говорихме също за управлението на постоянното структурно сътрудничество и военната мобилност“, допълни Красимир Каракачанов. „Разгледахме перспективите пред операциите по управление на кризи“, коментира министърът. „Въпреки почивния ден и ангажираността на колегите успяхме да изговорим много от темите“, изтъкна Каракачанов. „На 7 юни в Брюксел България ще бъде домакин заедно с Европейската агенция по отбрана на Симпозиум по военната мобилност“, заяви министърът.", "date": "2018.05.05", "title": "Министър Красимир Каракачанов: На Неформалната среща на военните министри от ЕС България декларира позициите си, в унисон с партньорите ни"}
{"url": "http://www.focus-news.net/news/2018/05/05/2518520/predsedatelyat-na-narodnoto-sabranie-tsveta-karayancheva-v-zlatograd-neka-badem-gordi-zashtoto-balgariya-e-drevna-silna-i-krasiva.html", "text": "Нека бъдем горди, защото България е древна, силна и красива, заяви председателят на Народното събрание Цвета Караянчева пред жителите и гостите на Златоград. Днес в града започна традиционният празник на чевермето, посветен на големия християнски празник – Гергьовден. По този повод председателят на парламента облече народна носия от Кирково. Това съобщиха от пресцентъра на Народното събрание.\r\n„Пазете дълбоко в себе си тази красота, усещайте я със сърцето и душата си, предавайте я на следващите поколения, защото само тук и сега може да се усети духът на родопчанина, онази любов, онази сила и трудолюбие, характерни за тези хора“, заяви Цвета Караянчева. „Ние сме хора с големи сърца, с богата душевност и затова обичаме толкова много родния край, допълни тя. „Нека да запазим тези багри, които виждате в народните носии, и да ги предадем на поколенията, да бъдем горди българи, защото България е древна, силна, красива“, призова Цвета Караянчева. \r\nПред журналисти председателят тя заяви, че от всичко родопско най-много й помага духът, родолюбието и позитивността. Председателят на Народното събрание пожела да има консенсус и разум в парламента, защото от политиците зависи бъдещето на държавата. „Трябва да бъдем единни – така, както пише на сградата на Народното събрание „Съединението прави силата”. Това е и девизът на нашето председателство. Нека бъдем разумни“, призова Цвета Караянчева.", "date": "2018.05.05", "title": "Председателят на Народното събрание Цвета Караянчева в Златоград: Нека бъдем горди, защото България е древна, силна и красива"}
{"url": "http://www.focus-news.net/news/2018/05/05/2518533/radio-svobodna-evropa-makedoniya-zoran-zaev-ochakva-skoroshno-reshenie-na-vaprosa-za-imeto.html", "text": "Македонският министър-председател Зоран Заев коментира скорошната среща на министрите на външните работи на страната му и на Гърция в Скопие, където те обсъдиха спора за името, предава радио  „Свободна Европа“.\r\n„Щом двете страни достигнаха до този етап и показват сериозно отношение към проблема, аз очаквам, че ще има бързо решение“, заяви Заев.\r\n„Стига са ни критикували гражданите, вече е време да ни похвалят“, допълни той. Виктор Турмаков", "date": "2018.05.05", "title": "Радио „Свободна Европа“ (Македония): Зоран Заев очаква скорошно решение на въпроса за името"}
{"url": "http://www.focus-news.net/news/2018/05/05/2518534/burgas-zasileno-e-dvizhenieto-na-avtomobili-na-gkpp-malko-tarnovo-opashka-se-e-e-obrazuvala-na-izhod-ot-stranata.html", "text": "Засилено е движението на автомобили на ГКПП „Малко Търново“ на българо-турската граница, каза за Радио „Фокус“ – Бургас дежурният на пункта. По думите му се е образувала опашка от моторни превозни средства на излизане от страната, но забавянето не е голямо.\r\nВеселина НИКОЛОВА", "date": "2018.05.05", "title": "Бургас: Засилено е движението на автомобили на ГКПП „Малко Търново“, опашка се е е образувала на изход от страната"}
{"url": "http://www.focus-news.net/news/2018/05/05/2518524/vitsepremierat-ekaterina-zaharieva-politicheskata-podkrepa-na-balgariya-za-nato-tvardo-ne-se-promenya.html", "text": "Политическата подкрепа на България за НАТО твърдо не се променя, каза вицепремиерът и министър на външните работи Екатерина Захариева пред заместник-генералния секретар на НАТО Роуз Готемюлер, която е на работно посещение в София. Това съобщиха от пресцентъра на Министерството на външните работи. Събеседниците размениха виждания по политиката на „Отворени врати“ на НАТО и евроатлантическата перспектива на страните от Западните Балкани.\r\nГотемюлер даде изключително висока оценка за сключването на Договора за приятелство, добросъседство и сътрудничество между България и Република Македония, който е дал положителен пример за всички страни от региона.\r\n„Тази тема беше високо в дневния ред на министрите на външните работи от НАТО през април и България очаква тя да остане приоритетна по време на срещата на върха на НАТО през юли“, каза министърът. Тя посочи, че в контекста на сътрудничеството между НАТО и ЕС е особено важно двете организации да се изправят заедно и да предприемат бързи мерки срещу хибридните заплахи.\r\nБългарският първи дипломат припомни, че България наскоро е заделила над 100 милиона допълнителни лева за заплати на българските военнослужещи. \r\n„Силно оценяваме всичко това“, отвърна Готемюлер и посочи, че при срещите си за по-малко от 24 часа в София е усетила силната подкрепа на България за НАТО.", "date": "2018.05.05", "title": "Вицепремиерът Екатерина Захариева: Политическата подкрепа на България за НАТО твърдо не се променя"}
{"url": "http://www.focus-news.net/news/2018/05/05/2518537/veliko-tarnovo-zasileno-e-politseyskoto-prisastvie-po-osnovnite-patni-arterii-na-teritoriyata-na-oblastta.html", "text": "Засилено е полицейското присъствие по основните пътни артерии на територията на област Велико Търново в първия от поредицата почивни дни, предаде репортер на Радио „Фокус“ – Велико Търново. Патрули на „Пътна полиция“ са разположени на входа на Велико Търново откъм София, в района на горнооряховското село Поликраище и на отбивката за лясковското село Добри дял. Трафикът е натоварен по основните пътни артерии на територията на областта – по път София – Варна, по път Велико Търново – Русе и през Прохода на Републиката. От Областната дирекция на МВР – Велико Търново съобщиха, че във връзка с натоварването на пътната обстановка днес и през следващите празнични и почивни дни е предвидено активно полицейско присъствие за регулиране, подпомагане и контрол на движението по автомагистралите, главните пътища и в районите с концентрация на пътни произшествия. До 18.00 часа патрули на „Пътна полиция“ ще бъдат разположени по натоварените участъци. Условията за пътуване на територията на областта са добри. Времето е слънчево. Пътните настилки са сухи. Няма допълнително въведени ограничения на територията на областта. Три стационарни камери са разположени в областта: на бензиностанцията на село Раданово и на входа на село Шереметя, и при село Джулюница.\r\nНадежда КРЪСТЕВА", "date": "2018.05.05", "title": "Велико Търново: Засилено е полицейското присъствие по основните пътни артерии на територията на областта"}
{"url": "http://www.focus-news.net/news/2018/05/05/2518529/darzhavniyat-glava-rumen-radev-i-prezidentat-na-avstriya-aleksandar-van-der-belen-posetiha-skalen-manastir-sv-dimitar-basarbovski.html", "text": "В последния ден от официалното посещение на президента на Република Австрия в България, държавният глава Румен Радев и Александър Ван дер Белен посетиха скален манастир „Св. Димитър Басарбовски“. Това съобщиха от прессекретариата на държавния глава.", "date": "2018.05.05", "title": "Държавният глава Румен Радев и президентът на Австрия Александър Ван дер Белен посетиха скален манастир „Св. Димитър Басарбовски“"}
{"url": "http://www.focus-news.net/news/2018/05/05/2518539/kiril-dobrev-bsp-razrabotva-nova-viziya-za-balgariya-nyama-da-dopusnem-severoiztokat-da-bade-noviya-severozapad-po-ikonomicheski-i-demografski-pokazateli.html", "text": "Силистра е район с потенциал, който трябва да се използва. Няма да допуснем Североизтокът да бъде новия Северозапад, по икономически и демографски показатели. Това каза заместник-председателят на НС на БСП Кирил Добрев в Силистра пред членове и симпатизанти на левицата, съобщиха от пресцентъра на партията.\r\n“БСП разработва нова визия за страната, която ще бъде предложена на Национално съвещание през юни. Ще предложим радикални промени в сфери на обществения живот, които налагат коренна промяна в начина на тяхното съществуване\", добави Добрев. Той посочи като пример здравеопазването и образованието. \"Защото там, където парите са водещи, всичко останало остава на втора линия, а в случая това са хората\", подчерта зам.-председателят на левицата. Той бе категоричен, че е парадоксално  в последните години да се събират и наливат 7 пъти повече пари в здравеопазването, но българинът да получава 70 пъти по-лоша услуга”. \r\nДобрев каза още, че за политики трябва да се говори много преди изборите, за да могат хората да се запознаят с това какво предлага БСП. „След това левицата трябва да представи хората, които биха провели и изпълнили тези политики и да им гласуват доверие и чак тогава идват изборите”, коментира Кирил Добрев. Той допълни, че всички заедно - от ръководството, до най-обикновения член на партията, ще трябва да мислят и да предлагат своите  кандидати - от селския кмет, до водача на листа за европарламента. \r\nВ срещата участие взеха и Вяра Емилова - секретар на НС на БСП, Стоян Мирчев - народен представител от Силистра и Георги Кирилов - Областен председател на БСП.", "date": "2018.05.05", "title": "Кирил Добрев: БСП разработва нова визия за България, няма да допуснем Североизтокът да бъде новия Северозапад по икономически и демографски показатели"}
{"url": "http://www.focus-news.net/news/2018/05/05/2518531/velina-vasileva-akusherka-nadyavam-se-profesiyata-da-dobie-po-golyama-populyarnost-i-v-badeshte-poveche-momicheta-da-ya-pripoznayat-kato-svoya.html", "text": "Надявам се професията ни да добие по-голяма популярност и в бъдеще повече момичета да я припознаят като своя. Това каза за Радио „Фокус“ – Бургас Велина Василева, акушерка в една от най-големите бургаски болници и носител на приза „Акушерка на годината“ за 2015 г. По думите й екипът, в който тя работи в момента, се състои от 20 акушерки. „Според мен сме достатъчно на брой. Нашето отделение е с най-голяма интензивност, поема доста голяма част от раждащите жени в областта и успяваме на отговорим на нуждите на всичките си пациентки“, посочи още Василева.\r\n„Преди години, когато започнах да практикувам тази професия, е имало между 15 и 17 раждания на ден. За съжаление сега тази бройка е далеч по-ниска“, допълни Василева. Според нея се усеща с липсата на кадри в професията, като в цялата страна работят малко над 3 000 акушерки, което е изключително недостатъчно.\r\nВеселина НИКОЛОВА", "date": "2018.05.05", "title": "Велина Василева, акушерка: Надявам се професията да добие по-голяма популярност и в бъдеще повече момичета да я припознаят като своя"}
{"url": "http://www.focus-news.net/news/2018/05/05/2518536/afp-ruskiyat-opozitsioner-aleksey-navalni-e-zadarzhan-po-vreme-na-miting-sreshtu-vladimir-putin.html", "text": "Руският опозиционер Алексей Навални е задържан за провеждането на неразрешен от властите протест в центъра на Москва, който се провежда два дни преди встъпването на президента на Русия Владимир Путин в четвърти мандат, предава  AFP.\r\nНавални е бил предупреден от властите да не организира митинги. Десетки негови последователите бяха задържани по-рано в цялата страна, за което съобщава неговият екип.  Виктор Турмаков", "date": "2018.05.05", "title": "AFP: Руският опозиционер Алексей Навални е задържан по време на митинг срещу Владимир Путин"}
{"url": "http://www.focus-news.net/news/2018/05/05/2518541/pazardzhik-katastrofa-mezhdu-tovaren-i-lek-avtomobil-e-stanala-na-izhoda-na-grada-v-posoka-avtomagistrala-trakiya.html", "text": "Катастрофа между товарен и лек автомобил е станала на изхода на Пазарджик в посока автомагистрала „Тракия“, предаде репортер на Радио „Фокус“ – Пазарджик. Инцидентът е станал малко преди разклона за село Сарая. Ударът е челен, нанесени са сериозни материални щети по лекия автомобил. Движението е затруднено в лявата пътна лента в посока Пазарджик, тъй като там е катастрофиралия товарен камион. На място има патрул на „Пътна полиция“, който регулира трафика до отстраняването на камиона от пътното платно.\r\nВаня НИКОЛОВА", "date": "2018.05.05", "title": "Пазарджик: Катастрофа между товарен и лек автомобил е станала на изхода на града в посока автомагистрала „Тракия“"}
{"url": "http://www.focus-news.net/news/2018/05/05/2518542/n1-sarbiya-gradushka-s-razmerite-na-oreh-udari-rayona-na-arile-i-novi-pazar.html", "text": "Градушка с размерите на орех удари района на сръбския град Нови пазар в историческата област Санджак и в няколко села в близост до Ариле, Златиборски окръг, предава телевизионният канал N1.\r\nПо данни на местни медии стихията е унищожила  малинени насаждения в района на Ариле, както и други земеделски култури. Уточнява се, че в рамките на само 30 минути районът е бил връхлетян от няколко мощни бури, придружени със силен дъжд. Тереза Герова", "date": "2018.05.05", "title": "N1 (Сърбия): Градушка с размерите на орех удари района на Ариле и Нови пазар"}
{"url": "http://www.focus-news.net/news/2018/05/05/2518544/faz-v-trir-otkriha-statuya-na-karl-marks-po-sluchay-200-godishninata-ot-rozhdenieto-mu.html", "text": "За 200-годишнината от рождението на Карл Маркс в родния му Трир бе открита негова статуя, съобщава германският национален ежедневник Die Frankfurter Allgemeine Zeitung.\r\nТя показва световноизвестния философ с брада, облечен в кожено палто, вървейки напред с един крак.  „Бронзовият Маркс“ е подарък от Китай. На откриването на статуята присъстваха около 200 почети гости, включително ръководителят на правителството на провинция Рейнланд-Пфалц Малу Драйер, председатялет на Германската социалдемократическа партия (ГСДП)  Андреа Налес и официални лица от Пекин. Същевременно бяха организирани демонстрации „за“ и „против“ Карл Маркс. \r\nПо-рано бе съобщено, че 200-годишнината от рождението на една от най-влиятелните личности в историята ще бъде отбелязана с откриването на три изложби, посветени на живота и дейността на Карл Маркс. Централната от тях е „Карл Маркс. 1818-1883. Живот. Работа. Време“. В изложбата са включени около 400 експоната от 11 държави, които се съхраняват в два музея в града. Официалното откриване и на трите изложби е в събота, 5 май, рождения ден на германския философ, считан от мнозина за духовен баща на комунизма. Тереза Герова", "date": "2018.05.05", "title": "FAZ: В Трир откриха статуя на Карл Маркс по случай 200-годишнината от рождението му"}
{"url": "http://www.focus-news.net/news/2018/05/05/2518543/burgas-traditsionnata-magicheska-nosht-bastet-shte-se-provede-v-malko-tarnovo.html", "text": "Традиционната магическа нощ „Бастет“ ще се проведе в Малко Търново тази вечер. Това каза за Радио „Фокус“ – Бургас Виктория Колева, експерт по туризъм в Община Малко Търново. „Вече се превърна в традиция в дните между 4 и 6 май да правим вечерно посещение на гробницата на богинята Бастет. Това е едно от най-мистичните места в Странджа. Гробницата на Бастет се намира в подножието на връх Голямо градище. 8 километра ще се изминат с лични автомобили, след което ще продължим пешеходния преход, който е дълъг около 1, 5 км.  През тази вечер хората ще имат възможност да се изкачат на най-високия връх в българската част на Странджа. Когато падне нощта, ще запалим лагерен огън, ще има разкази и истории за богинята-котка Бастет и за мистериите, с които е обвито това място. Ще има изненади и медитации“, каза още Колева. По думите й участниците в инициативата ще напуснат местността около полунощ, когато оттам ще тръгне факелно шествие. Сборният пункт е в 18.30 часа пред туристически информационен център в град Малко Търново. „Нужно е желаещите да се включат предварително да се запишат с имена и ЕГН, тъй като обектът се намира в гранична зона“, допълни Колева.\r\nПо нейни думи около 40-50 души от цялата страна се качват всяка година до гробница на богинята Бастет за инициативата магическа нощ „Бастет“. „Хората очакват да усетят нещо по-специално или да видят двете холограмни изображения, за които се разказва в легендата, които са видели и участниците в експедицията праз 1981 г. и разказват за тях“ каза още Колева. Тя уточни, че са няколко легендите за тази местност. Това, което е известно, е най-вече от книгите на Кръстьо Мутафчиев, който е един от участниците в експедицията през 1981 г. Той разказва, че на това място е намерена една карта-ребус, на която е изобразена гробница на Богинята котка Бастет. Когато експедицията от 5-ма души отива на мястото именно в нощта на 5 срещу 6 май, вижда 2 холограмни избражения върху скалата. Хората са били толкова изплашени, че побегнали към града. „Въпреки, че известна гледачка ги е предупредила, че покоят на мястото не бива да бъде нарушен, започват разкопките.  Дали са открили нещо при тези тайни разкопки - никой не знае, защото са засекретени“, допълни Колева.\r\nВеселина НИКОЛОВА", "date": "2018.05.05", "title": "Бургас: Традиционната магическа нощ „Бастет“ ще се проведе в Малко Търново"}
{"url": "http://www.focus-news.net/news/2018/05/05/2518546/kardzhali-zadarzhan-e-35-godishen-mazh-napadnal-medik-ot-tsentara-za-speshna-pomosht-v-grada.html", "text": "35-годишен мъж е задържан в Районно управление на МВР-Кърджали, след като нападнал медик от Центъра за спешна помощ. Сигнал за инцидента на ул. ”Юмер Лютви” в областния център е подаден в 11.00 часа и незабавно на място е бил изпратен полицейски автопатрул. Това съобщиха от ОДМВР-Кърджали. По първоначални данни спешният екип е посетил адреса заради болна възрастна жена. Нейният син проявил  първо вербална агресия, а след това нанесъл удари с юмрук в лицето на 51-годишния медик, който паднал по стълби. Пострадалият е бил транспортиран в болницата и е в хирургичното отделение. Мъжът, който го е нападнал, е задържан за срок до 24 часа в полицейското управление. За случая е уведомен прокурор от Районна прокуратура в Кърджали. Образувано е бързо производство по чл. 131, ал.2 от Наказателния кодекс за нанесена телесна повреда на длъжностно лице. Работата по случая продължава.", "date": "2018.05.05", "title": "Кърджали: Задържан е 35-годишен мъж, нападнал медик  от Центъра за спешна помощ в града"}
{"url": "http://www.focus-news.net/news/2018/05/05/2518548/pazardzhik-lek-avtomobil-e-katastrofiral-v-rayona-na-70-km-na-avtomagistrala-trakiya-v-posoka-sofiya.html", "text": "Лек автомобил е катастрофирал в района на 70 км на автомагистрала „Тракия“ в посока София, предаде репортер на Радио „Фокус“ – Пазарджик. Той е изтеглен в аварийната пътна лента, оказва му се помощ от други водачи. При инцидента няма пострадали, но са нанесени материални щети върху автомобила. Патрул на „Пътна полиция“ е разположен преди тунел „Траянови врата“. Трафикът по магистралата е нормално натоварен, но много товарни автомобили  се движат и в двете посоки.\r\nВаня НИКОЛОВА", "date": "2018.05.05", "title": "Пазарджик: Лек автомобил е катастрофирал в района на 70 км на автомагистрала „Тракия“ в посока София"}
{"url": "http://www.focus-news.net/news/2018/05/05/2518532/federika-mogerini-na-sreshtata-es-zapadni-balkani-nyama-da-se-obsazhda-ideyata-za-razshirenieto.html", "text": "Върховният представител на ЕС по външните работи и политиката за сигурност Федерика Могерини заяви по време на пресконференция в София, че срещата на високо равнище ЕС-Западни Балкани, която на 17 май също ще се проведе в София, няма да се отнася до разширяването на Съюза, предава  ТАСС.\r\n„Това няма да бъде среща, посветена на разширяването. Но самият факт, че регионът има европейска перспектива, е много важен“, допълни тя. Според нея предстоящата среща на лидерите на ЕС и на страните от Западните Балкани ще стане наистина важно събитие. „Това ще бъде политически знак, че ЕС и партньорите му от Западните Балкани споделят обща съдба“, допълни тя. „Вярвам, че срещата ще бъде наистина важна и успешна“, смята Могерини.  Виктор Турмаков", "date": "2018.05.05", "title": "Федерика Могерини: На срещата ЕС-Западни Балкани няма да се обсъжда идеята за разширението"}
{"url": "http://www.focus-news.net/news/2018/05/05/2518547/yeni-safak-nay-malko-shestima-dushi-sa-raneni-pri-katastrofalni-navodneniya-v-ankara.html", "text": "Най-малко шестима души са пострадали при наводнения в турската столица Анкара, предизвикани от силните дъждове в района, съобщава вестник Yeni Safak.\r\nКметът на Анкара Мустафа Туна заяви, че подобно бедствие може да се случи само веднъж на 500 години.\r\n„Това е пълна катастрофа. Имаме шестима ранени. Има сериозни щети, които се оценяват. Смята се, че над 100 превозни средства са били повредени. Това е безпрецедентна ситуация. Това е бедствие, което може да се случи веднъж на 500 години. Единствената ни утеха е, че няма жертви\", заяви кметът на турската столица.Тереза Герова", "date": "2018.05.05", "title": "Yeni Safak: Най-малко шестима души са ранени при „катастрофални“ наводнения в Анкара"}
{"url": "http://www.focus-news.net/news/2018/05/05/2518549/premierat-boyko-borisov-pristigna-v-uchastaka-ot-avtomagistrala-struma-pri-otkritite-ostanki-ot-drevno-selishte-do-selo-pokrovnik.html", "text": "Премиерът Бойко Борисов пристигна в участъка от автомагистрала „Струма“ при откритите останки от древно селище до село Покровник, предаде репортер на Радио „Фокус“ – Пирин. На терена, на който се провеждат разкопките са се събрали много от гражданите в областта, с които премиерът разговаря в момента. \r\nЗаедно с Борисов на обекта са и регионалният министър Николай Нанков, министърът на културата Боил Банов, кметът на Община Благоевград д-р Атанас Камбитов, председателят на УС на Агенция „Пътна инфраструктура“ инж. Дончо Атанасов и др.", "date": "2018.05.05", "title": "Премиерът Бойко Борисов пристигна в участъка от автомагистрала „Струма“ при откритите останки от древно селище до село Покровник"}
{"url": "http://www.focus-news.net/news/2018/05/05/2518545/blagoevgrad-kmetat-d-r-atanas-kambitov-nagradi-uchastnitsite-vav-vtori-lekoatleticheski-maraton.html", "text": "Кметът д-р Атанас Камбитов връчи награди на първите финалисти във „Втори лекоатлетически маратон“ в Благоевград.  Това съобщиха от пресцентъра на Община Благоевград. Д-р Камбитов поздрави всички, които показаха хъс и спортни умения по време на маратона. „Всички сте победили! Не всички днес ще получат награди, но най- важен е олимпийският принцип“, каза д-р Атанас Камбитов.\r\nВ категория „Юноши и девойки“ бяха отличени Мария Мичова, Йоана Ангелова, Мария Тричкова, Константин Петров, Мартин Тодоров, Алекс Панов. В категория „Мъже и жени“ -Деян Атанасов, Димчо Мицов, Анастасия Пейчева, Стефани Стоянова и Надежда Ангелова.\r\nДесетки жители и гости на Благоевград се включиха във втори „Лекоатлетически маратон“ в двете категории „Юноши и девойки до 16 години“ и „Мъже и жени“. Стартът бе даден точно в 10.00 часа пред зала „22 септември“ от заместник-кмета по култура и хуманитарни дейности на община  Благоевград Христина Шопова. „Идеята на Община Благоевград е да Ви стимулираме да спортувате за здраве, защото когато човек е здрав може да постигне всичко“, заяви зам.-кметът Христина Шопова.", "date": "2018.05.05", "title": "Благоевград: Кметът д-р Атанас Камбитов награди участниците във „Втори лекоатлетически маратон“"}
{"url": "http://www.focus-news.net/news/2018/05/05/2518540/kathimerini-devetima-dushi-sa-arestuvani-vav-vrazka-s-protestite-na-lesbos-pri-vizitata-na-aleksis-tsipras.html", "text": "Полицията на остров Лесбос арестува деветима души след сблъсъци между местни жители и служители на реда в четвъртък вечер по време на посещението на премиера на Гърция Алексис Ципрас, съобщава електронното издание Kathimerini, като уточнява, че се издирват още няколко заподозрени, всичките от които – гръцки граждани. \r\nЗадържаните са обвинени в нарушаване на обществения ред, нанасяне на щети на публична собственост и опит за нанасяне на телесни повреди. \r\nМеждувременно в изявление в петък група, представляваща местния бизнес, „безрезервно осъди\" размириците, които последваха протеста срещу посещението на Ципрас, и които бяха съпроводени с атаки срещу журналисти от предполагаеми членове на крайнодесни групировки.Тереза Герова", "date": "2018.05.05", "title": "Kathimerini: Деветима души са арестувани във връзка с протестите на Лесбос при визитата на Алексис Ципрас"}
{"url": "http://www.focus-news.net/news/2018/05/05/2518552/sport-yuventus-zapochna-pregovori-s-ancheloti.html", "text": "Италианският специалист Карло Анчелоти и представители на Ювентус са провели разговори, в които на Анчелоти е било предложено да поеме отбора след края на сезона. Бившият наставник на Байерн Мюнхен бе свързван с поста на национален селекционер на “Скуадра Адзура”, но след като отказа предложението, името му набързо бе свързано с отборите на Арсенал и Наполи. \r\nОчаква се след края на сезона настоящият наставник на Ювентус Масимилиано Алегри да напусне клуба в посока Англия. Това ще бъде втори престой на Анчелоти в гранда от Торино след работата му в клуба в периода 1999-2001-ва година. В тези два сезона италианецът изведе Ювентус до две втори места.", "date": "2018.05.05", "title": "Спорт: Ювентус започна преговори с Анчелоти"}
{"url": "http://www.focus-news.net/news/2018/05/05/2518551/api-shofyorite-da-se-dvizhat-s-povisheno-vnimanie-spazvayki-signalizatsiyata-i-ogranichenieto-na-skorostta-do-50-kmch-pri-viadukt-korenishki-dol-na-am-hemus-poradi-intenzivniya-trafik.html", "text": "Шофьорите да се движат с повишено внимание, спазвайки стриктно поставената сигнализация и въведеното ограничение на скоростта – 50 км/ч при км 36 на автомагистрала (АМ) \"Хемус\" - виадукт \"Коренишки дол\", поради интензивния трафик. Движението в участъка се осъществява в една лента в посока София и в една лента - в посока Ботевград, поради ремонтни дейности. Това съобщиха от пресцентъра на Агенция \"Пътна инфраструктура\" (АПИ).", "date": "2018.05.05", "title": "АПИ: Шофьорите да се движат с повишено внимание, спазвайки сигнализацията и ограничението на скоростта до 50 км/ч при виадукт \"Коренишки дол\" на АМ \"Хемус\", поради интензивния трафик"}
{"url": "http://www.focus-news.net/news/2018/05/05/2518497/the-hill-kongresat-na-sasht-predlaga-proektozakon-koyto-da-spre-dostavkite-na-orazhie-za-turtsiya.html", "text": "Конгресът на САЩ предлага проектозакон, който да спре доставките на американско оръжие до Турция, докато не бъде издаден доклад по въпроса за влошаващите се отношения между Анкара и Вашингтон, пише   The Hill.\r\nВ изменение на ежегодната версия на проектозакона за отбранителна политика ще се изисква Пентагона да предостави на Конгреса доклад относно „влиянието, което увеличаващото се напрежение в американско-турските отношения, предизвикани от провокативните действия на турското правителство, ще имат върху военните и дипломатическите действия на САЩ в Турция“. Може да се забрани на Пентагона да „доставя оръжие на Турция, докато докладът не бъде издаден“. \r\n„Това би забавило оръжието, заминаващо за Турция“ съобщи източник от Конгреса на САЩ. Той допълни, че в момента конгресмените решават дали Вашингтон изобщо ще продава изтребители Ф-35 „Лайтнинг“ на Турция. \r\nСпоред конгресмен Дейвид Сисилайн (Демократическа партия, щат Роуд Айлънд) забраната за продажби на изтребителите на Турция е в отговор на насилието, извършено от бодигардовете на турския президент Реджеп Тайип Ердоган по време на престоя му във Вашингтон. Виктор Турмаков", "date": "2018.05.05", "title": "The Hill: Конгресът на САЩ предлага проектозакон, който да спре доставките на оръжие за Турция"}
{"url": "http://www.focus-news.net/news/2018/05/05/2518553/blagoevgrad-zamestnik-kmetat-hristina-shopova-postavi-nachaloto-na-parvoto-izdanie-na-blagoevgrad-sportuva.html", "text": "Заместник-кметът по култура и хуманитарни дейности Христина Шопова постави началото на първото издание на „Благоевград спортува“, част от мащабното събитие „България спортува“. Тя поздрави организаторите, участниците и гостите на събитието от името на кмета на Благоевград д-р Атанас Камбитов и от свое име. Това съобщиха от пресцентъра на Общината. „Благодаря Ви, че сте тук и с радост приехте инициативата на Община Благоевград, заедно с Българска асоциация „Спорт за всички“ и Министерството на спорта! По този начин стимулирате децата си и им давате пример“, каза заместник- кметът Христина Шопова и изрази своята увереност, че събитието ще бъде успешно, тъй като е подплатено с много ентусиазъм.\r\nБългарска асоциация „Спорт за всички“ връчи и почетен плакет на заместник- кмета по култура и хуманитарни дейности Христина Шопова за партньорството в инициативата и подкрепа на спорта.  „Благоевград има много спортни клубове, които развиват своята дейност. Със сигурност ще продължаваме в посока тяхната подкрепа и развитието на спорта“, заяви зам.- кметът Христина Шопова.\r\n Десетки жители и гости на Благоевград се включиха в мащабното  спортно събитие „България спортува“  в  парк „Бачиново“, където  отделни площи бяха предназначени за редица спортни занимания на открито.", "date": "2018.05.05", "title": "Благоевград: Заместник-кметът Христина Шопова постави началото на първото издание на „Благоевград спортува“"}
{"url": "http://www.focus-news.net/news/2018/05/05/2518535/federika-mogerini-ek-sreshtata-na-17-may-e-beleg-che-es-i-zapadnite-balkani-spodelyat-ne-samo-geografsko-prostranstvo-no-i-politicheski-tseli-i-sadba.html", "text": "Вярвам, че срещата на високо равнище ще бъде много важно събитие. То е политически белег, че ЕС и неговите партньори в Западните Балкани споделят не само географско пространство, но и политически цели и съдба. Това каза зам.-председателят на Европейската комисия Федерика Могерини след Неформалната среща на министрите на отбраната на страните от ЕС за срещата на Върха на 17 май между лидерите на ЕС и Западните Балкани, предаде репортер на Агенция „Фокус“. „Това няма да бъде среща, посветена на разширяването, но това, че целият регион е Европа и има европейска перспектива, ще бъде един от подчертаващите ѝ елементи“, изтъкна тя. „Разбрахме го по време на справянето с мигрантската криза, виждаме го при справянето със заплахите за сигурността – от радикализацията до завръщането на чуждестранните бойци (от Ислямска държава – ред). Виждаме това в икономиката, инфраструктурата“, коментира Федерика Могерини. „В интерес не само на Западните Балкани, но и на Европа като цяло е да работим заедно, да има европейска перспектива за региона. Вярвам, че срещата ще бъде много важна, а и успешна“, каза още тя.", "date": "2018.05.05", "title": "Федерика Могерини, ЕК: Срещата на 17 май е белег, че ЕС и Западните Балкани споделят не само географско пространство, но и политически цели и съдба"}
{"url": "http://www.focus-news.net/news/2018/05/05/2518555/pazardzhik-mazh-i-zhena-sa-postradali-pri-katastrofata-na-izhoda-na-grada-v-posoka-avtomagistrala-trakiya.html", "text": "Двама души са пострадали при катастрофата между лек и товарен автомобил на изхода на Пазарджик в посока автомагистрала „Тракия“, съобщи за Радио „Фокус“ – Пазарджик говорителят на ОДМВР-Пазарджик Мирослав Стоянов. Той обясни, че инцидентът е станал при разклона за село Сарая, като са се ударили камион „Мерцедес“ и лек автомобил „Ситроен“. „На мястото на катастрофата са екипи на полицията, пожарната и на Спешна помощ. Водачът на лекия автомобил и неговата съпруга са откарани в болницата“, допълни Стоянов.\r\nВаня НИКОЛОВА", "date": "2018.05.05", "title": "Пазарджик: Мъж и жена са пострадали при катастрофата на изхода на града в посока автомагистрала „Тракия“"}
{"url": "http://www.focus-news.net/news/2018/05/05/2518558/zam-predsedatelyat-na-gerb-tsvetan-tsvetanov-shte-bade-gost-na-praznika-na-obshtina-banite-na-6-may.html", "text": "На 6 май 2018 г. (неделя) председателят на ПГ на ГЕРБ и зам.-председател на партията Цветан Цветанов ще бъде гост на празника на Община Баните и на минералната вода. Това съобщиха от пресцентъра на ПП ГЕРБ. Официалното откриване на инициативата ще се проведе от 11.00 часа пред санаториума в селото.\r\nНа събитието ще присъстват още евродепутатът от ГЕРБ/ЕНП Владимир Уручев, народният представител от ГЕРБ д-р Красимир Събев и областният координатор на ГЕРБ и кмет на Смолян Николай Мелемов.", "date": "2018.05.05", "title": "Зам.-председателят на ГЕРБ Цветан Цветанов ще бъде гост на празника на Община Баните на 6 май"}
{"url": "http://www.focus-news.net/news/2018/05/05/2518538/federika-mogerini-ek-do-sredata-na-yuni-shte-predstavya-detaylno-predlozhenie-za-evropeyskiya-instrument-za-mir.html", "text": "Информирах министрите за намерението си до средата на юни да представя детайлно предложение за новия извънбюджетен инструмент на ЕС – Европейския инструмент за мир. Това каза зам.-председателят на Европейската комисия Федерика Могерини след Неформалната среща на министрите на отбраната на страните от ЕС, предаде репортер на Агенция „Фокус“. „Той ще финансира работата ни по отбраната, но и ще подкрепя нашите партньори. Това е работа, която засега има подкрепата на всички страни членки“, изтъкна тя. „Миналата година по това време може би никой от нас не би казал, че ще успеем да постигнем 17 проекта по общата европейска отбрана. За първи път има предложение от Европейската комисия по новия бюджет специално за отбраната“, коментира Федерика Могерини. „Днес имахме много интензивна и продуктивна работна сесия. Не са приемани официални решения, но преминахме пред различните аспекти на работата, която е пред нас“, посочи зам.-председателят на ЕК. „Ние сме се фокусирали специално върху сътрудничеството между ЕС и НАТО във военната мобилност, където имаме за цел да позволим ефективно придвижване на военни части на територията на ЕС и извън него“, обясни Могерини. „Премахваме наличните процедурни и регулаторни препятствия, но и засилваме европейската инфраструктура за транспортирането на военна екипировка- нещо много практично и прагматично“, уточни тя. „Имахме много добра сесия със зам.-генералния секретар на НАТО Роуз Гьотемюлер по общата работа на ЕС, Алианса и ООН по предотвратяването на конфликтите със специален фокус на Африка, източното Средиземноморие и на Западните Балкани“, каза още Федерика Могерини.", "date": "2018.05.05", "title": "Федерика Могерини, ЕК: До средата на юни ще представя детайлно предложение за Европейския инструмент за мир"}
{"url": "http://www.focus-news.net/news/2018/05/05/2518550/deutsche-welle-ozho-korigira-dannite-za-kolichestvoto-novichok-izpolzvano-za-otravyaneto-na-sergey-skripal.html", "text": "Организацията за забрана на химически оръжия (ОЗХО) разпространи ново изявление, в което коригира данните за количеството на веществото „Новичок“, използвано за отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри в началото на месец март, съобщава Deutsche Welle в руската си редакция.\r\nПо-рано организацията съобщи, че за отравянето на Скрипал и Юлия са използвани между 50 и 100 грама от веществото. Сега от ОЗХО твърдят, че е станала грешка, като поясняват, че става въпрос за милиграми. \r\nИзползването на 50-100 грама от бойното средство А234 би могло напълно да унищожи цялото население на британския град Солзбъри. Това заяви Леонид Ринк, един от създателите на химическото оръжие „Новичок“, към което Лондон приравнява веществото А234. Съответният коментар експертът направи след разпространяването на изявлението от ОЗХО. \r\n„Кошмарът е в това. От такова количество цял Солзбъри щеше да падне. Това са бойни обеми. Не знам тези количества колко хора биха могли да убият“, заяви Ринк, като същевременно подчерта, че това доказва съмнителността на версията, че Скрипал е отровен с това вещество.\r\nПо-рано американският вестник The New York Times, позовавайки се на генералния директор на Организацията за забрана на химическите оръжия Ахмет Узюмджю съобщи, че Скрипал и дъщеря му Юлия са отровени с 50 до 100 грама от А234. Тереза Герова", "date": "2018.05.05", "title": "Deutsche Welle: ОЗХО коригира данните за количеството „Новичок“, използвано за отравянето на Сергей Скрипал"}
{"url": "http://www.focus-news.net/news/2018/05/05/2518557/nato-transformiraneto-na-kosovskite-sili-za-sigurnost-e-vatreshen-vapros-na-institutsiite-na-prishtina.html", "text": "Трансформирането на Косовските сили за сигурност  (КСС) в армия е вътрешен въпрос на институциите на Прищина, а не на НАТО. Тази позиция бе обявена от представил на Алианса за Радио „Свободна Европа\", според прищинският вестник „Зери\", предава македонската информационна агенция „Макфакс“.\r\nСъщият източник посочва, че НАТО не решава структурата, мандата и мисията на КСС, това е право на вътрешните институции на Косово\". НАТО подкрепя трансформирането на КСС в рамките на мандата, който има, но ако той бъде променен, Съветът на НАТО ще разгледа новата ситуация и ще реши за позицията си\", се посочва в отговора на западния отбранителен съюз.\r\nИзточникът допълва още, че според Основния закон на Косово, формирането на Въоръжени сили на Косово може да се случи само с конституционни промени, за които е необходимо мнозинство от две трети в парламента, заедно и с мнозинство от две трети от депутатите на етническите общности в страната. .Тереза Герова", "date": "2018.05.05", "title": "НАТО: Трансформирането на Косовските сили за сигурност е вътрешен въпрос на институциите на Прищина"}
{"url": "http://www.focus-news.net/news/2018/05/05/2518554/afp-v-rusiya-sa-zadarzhani-nay-malko-350-uchastnitsi-v-protest-sreshtu-vladimir-putin.html", "text": "Най-малко 350 участници в протести на опозицията в Русия са задържани, след като полицията се опита да разпръсне неразрешен митинг в Москва със сълзотворен газ, съобщи независим наблюдател и кореспонденти на AFP.\r\nОпозиционният лидер Алексей Навални, неговият съратник Николай Ляскин и редица техни поддръжници са задържани в Москва. Независимата мониторингова група OVD-Info заяви, че в национален мащаб повече от 350 души са били задържани от полицията.Тереза Герова", "date": "2018.05.05", "title": "AFP: В Русия са задържани най-малко 350 участници в протест срещу Владимир Путин"}
{"url": "http://www.focus-news.net/news/2018/05/05/2518560/haskovo-mayskite-dni-na-kulturata-v-topolovgrad-zapochnaha-s-folklorni-tantsi.html", "text": "Заместник-кметът на Общината Маргарита Георгиева откри Майските дни на културата в Тополовград, които започваха с Първия фолклорен танцов фестивал. Тя приветства участниците и публиката в Спортната зала, където се проведе първата част на танцовото събитие. Това съобщиха от пресцентъра на Община Тополовград. В него взеха участие танцови клубове и състави от Тополовград и Елхово. В свободно избрана програма, танцьорите представиха част от своя репертоар и бяха аплодирани от Публиката наблюдава с интерес и повдигнато настроение изявите им и ги аплодира заслужено. Всички танцови формации получиха плакет, който връчи заместник – кметът Георгиева. \r\nУчастниците дефилираха по главната улица на града, предвождани от инструментално трио и пристигнаха на площад “Освобождение”, където празникът продължи. Всички извиха хора по специален регламент, определен от участниците – шест танца от шестте фолклорни области.", "date": "2018.05.05", "title": "Хасково: Майските дни на културата в Тополовград започнаха с фолклорни танци"}
{"url": "http://www.focus-news.net/news/2018/05/05/2518559/interfaks-po-danni-na-politsiyata-v-moskva-v-protesta-na-opozitsiyata-uchastvat-okolo-1500-dushi.html", "text": "Около 1500 души са се включили в несъгласуваната акция на опозицията в центъра на Москва, съобщават за Интерфакс от пресслужбата на полицията в руската столица.\r\n„В центъра на Москва се провежда несъгласувано публично мероприятие, в което участват около 1500 души“, поясняват от пресслужбата.\r\nУточнява се, че участниците в демонстрацията скандират антиправителствени лозунги, а служителите на реда периодично напомнят по мегафони, че действията им не са съгласувани с властите и призовава хората да се разотидат. Вече са задържани десетки, твърдят очевидци. Опозиционният лидер Алексей Навални и неговият съратник Николай Ляскин са задържани като организатори на акцията.\r\nПо-рано властите в Москва разрешиха на Навални да организира митинг на булевард „Академик Сахаров“. Опозиционният лидер обаче се отказа от този вариант и избра да организира акцията на улица „Тверская“.Тереза Герова", "date": "2018.05.05", "title": "Интерфакс: По данни на полицията в Москва в протеста на опозицията участват около 1500 души"}
{"url": "http://www.focus-news.net/news/2018/05/05/2518561/premierat-boyko-borisov-iskame-da-napravim-magistrala-struma-kakto-i-da-zapazim-skaptopara-arheolozite-i-inzhenerite-da-mi-dadat-reshenie.html", "text": "Искаме да направим магистрала „Струма“, както и да запазим „Скаптопара\", археолозите и инженерите да ми дадат решение. Това каза пред журналисти премиерът Бойко Борисов, след като инспектира участъка от автомагистрала „Струма“ при откритите останки от древно селище до село Покровник, предаде репортер на Радио „Фокус“ – Пирин.\r\nНа обекта присъстваха десетки протестиращи граждани, искащи запазване на археологическите разкопки.  Министър-председателят разговаря с тях. Мъж се обърна към Борисов като заяви, че на референдум хората са гласували „за“ запазване на разкопките и попита какво следва. Премиерът заяви пред протестиращите: „Спираме магистралата и отиваме да строим нагоре на север. Какво да направим друго? Искаме да направим магистрала. От 1973 г. знаят, че има разкопки тук. Защо не протестирахте тогава? Защо не е направено? Знаете ли колко археология сме направили по страната? Искам да го направим като хората, затова търсим решение как да го направим\", допълни Бойко Борисов. \r\nТой обясни, че са налети милиони в Благоевград, при което протестиращите заявиха, че са благодарни и оценяват свършеното.\r\n„Ние не по-малко от вас искаме това да се запази. Искам археолозите и инженерите да ми дадат решение. В пожарната едно време не сме учили как да местим магистрали\", поясни Борисов. \r\nПо думите му комунистите от БКП  са знаели за древното селище „Скаптопара\", трактористите са  го орали и нищо не са направили.", "date": "2018.05.05", "title": "Премиерът Бойко Борисов: Искаме да направим магистрала „Струма“, както и да запазим „Скаптопара\", археолозите и инженерите да ми дадат решение"}
{"url": "http://www.focus-news.net/news/2018/05/05/2518562/prezidentat-rumen-radev-balgarskiyat-narod-ochakva-ot-svoite-visshi-voennosluzheshti-sigurnost-v-edin-nesiguren-svyat.html", "text": "Българският народ очаква от своите висши военнослужещи сигурност в един несигурен свят. Това каза президентът Румен Радев по време на церемонията за удостояване на български военнослужещи с висше офицерско звание, предаде репортер на Агенция „Фокус“.\r\n„В изпълнение на една добра традиция, днес в навечерието на големия християнски празник Гергьовден с огромно удоволствие връчвам пагоните на достойни и уважавани български офицери. Те са удостоени с висше знание в израз на високата оценка на техните лични и професионални качества“, каза още президентът Радев.\r\nДържавният глава се обърна към военнослужещите, като ги приветства за усилията, които полагат в своята високо отговорна дейност. „Искам да заявя, че в същото време очакванията към вас са огромни – българският народ очаква от своите висши военнослужещи сигурност в един несигурен свят. Министърът на отбраната и неговият екип очаквaт от вас висок професионализъм, експертиза и отговорност при ръководството на българската армията и отговорност. Вашите подчинени очакват лидерство и грижа за тяхното професионално и кариерно развитие, за повишаване на техния социален статус и мотивация. Обществото ни очаква визия и отдаденост за изграждането на модерни въоръжени сили, за законност, прозрачност, ефективност и ефикасност в реализацията на процесите по модернизация. Като президент и върховен главнокомандващ очаквам от вас да се водите изцяло от интересите на народа и да отстоявате офицерската си чест. Убеден съм, че с вашия висок професионализъм, компетентност и умения, с изразените лидерски качества и висока мотивация вие ще отговорите на тези очаквания и ще работите все така последователно и решително за реализирането на авторитета на българската армия“, каза още той.\r\n Президентът Румен Радев удостои генерал-лейтенант Андрей Боцев с висше офицерско звание „генерал“, бригаден генерал Иван Лалов - с висше офицерско звание „генерал-майор, полковник Митко Григоров - с висше офицерско звание „бригаден генерал“, и полковник Веселин Стоев  - с висше офицерско звание „бригаден генерал“. Бригаден генерал Иван Ортомаров бе назначен на длъжността заместник-командир на Корпус за бързо развръщане на НАТО в Солун, Република Гърция и удостоен с висше офицерско звание „генерал-майор“. Президентът назначи и полковник Васил Лазаров на длъжността съветник на Върховния главнокомандващ на въоръжените сили по военната сигурност, като го удостои с висше офицерско звание „бригаден генерал“, както и полковник Пламен Ангелов на длъжността директор на служба „Военна информация“, като го удостои с висше офицерско звание „бригаден генерал“. С указ на държавния глава полковник Маргарит Михайлов бе назначен на длъжността директор на дирекция „Операции и подготовка“ на Министерството на отбраната и удостоен с висше офицерско звание „бригаден генерал“. Румен Радев назначи и капитан I ранг Георги Пенев на длъжността  заместник-командир на Военноморските сили, като го удостои с висше офицерско звание „флотилен адмирал“, както и полковник Димитър Петров - на длъжността командир на 3-та авиационна база, и го удостои с висше офицерско звание „бригаден генерал“.\r\nЦветилена СИМЕОНОВА", "date": "2018.05.05", "title": "Президентът Румен Радев: Българският народ очаква от своите висши военнослужещи сигурност в един несигурен свят"}
{"url": "http://www.focus-news.net/news/2018/05/05/2518563/nova-makedoniya-makedoniya-balgarskite-prevozvachi-sa-protiv-evropeyskite-barieri.html", "text": "На 15 и 16 май тази година българските превозвачи ще протестират срещу опитите на Брюксел да въведе сериозни ограничения в областта на транспорта, които ще предизвикат лавина от фалити на стотици хиляди превозвачи в България. Поради тази причина представители на бизнеса планират да блокират пътища към столицата София, основните магистрали и регионални пътища, както и входно-изходните артерии на страната, отбелязва скопското електронно издание „Нова Македония“.\r\nПричината за протеста са новите разпоредби, които трябва да бъдат приети от Европейския парламент, известни като „Първи пакет за мобилност\" и „Втори пакет за мобилност\". И двата пакета са насочени предимно срещу интересите на България, казват българските асоциации. Ако бъдат приети, те ще ударят между 200 и 300 хиляди български семейства. Приемането на тези правила ще принуди фирмите за транспорт на камиони и автобуси да увеличат разходите за дейността са. \r\nТова е наложително заради новите изисквания за ограничаване на времето за работа и почивка на водачите, които драстично ще увеличат разходите на превозвачите, като се започне от това, че след две седмици, прекарани из европейските пътища водачът трябва да се върне в България, за да почива. На второ място, на водачите трябва да се осигури хотел за 45 часа седмично почивка, разходите за това, разбира се, трябва да бъдат поети от превозвачите.\r\nСпоред мнението на много шофьори, които от години работят на Запад, условията в половината от хотелите са много по-лоши от тези в шофьорската кабина, в която водачът има интернет, телевизия, хладилник, удобно легло и всички нормални условия за почивка.\r\nТези и други ограничителни мерки се предприемат, за да изтласкат българските превозвачи извън европейския пазар. Основният мотив е да се защитят икономическите интереси на няколко конкретни държави, като Германия и Франция. Не става въпрос за политика, основана на стари европейски ценности. Най-малкото, така съставени, тези два „пакета\" драстично противоречат на основната цел на ЕС за свободно движение на хора, стоки и капитали, отбелязват българските превозвачи.Тереза Герова", "date": "2018.05.05", "title": "„Нова Македония“ (Македония): Българските превозвачи са против европейските бариери"}
{"url": "http://www.focus-news.net/news/2018/05/05/2518556/boyko-borisov-da-ne-podtsenyavame-opasnostta-ot-voyna-na-balkanite.html", "text": "Това, което правим в Западните Балкани, е за мира. Но за да има мир, трябва да имаме силни армии и държавите от Западните Балкани да си сътрудничим. Това заяви българският премиер Бойко Борисов на неформалната среща на министрите на отбраната на Европейския съюз, която се провежда в София, предава македонската електронна медия  „Плюс Инфо“.\r\nСъгласно думите му, няма по-добро място да се говори за мир, отколкото в стая, в която са се събрали министри на отбраната, като същевременно Борисов подчерта значението и усилията за мир в региона. \r\n„Искам да потърся вашата подкрепа, защото никой по-добре от вас не познава военните опасности, опасността от война на Балканите, и когато с вашите правителства обсъждате тази тема, моля да не я подценявате“, призова министър-председателят на България.  Тереза Герова", "date": "2018.05.05", "title": "Бойко Борисов: Да не подценяваме опасността от война на Балканите"}
{"url": "http://www.focus-news.net/news/2018/05/05/2518564/smolyan-zam-kmetat-venera-arachkova-pozdravi-zhitelite-na-selo-vlahovo-s-praznika-im.html", "text": "Зам.-кметът на Община Смолян Венера Аръчкова уважи празника на село Влахово. Това съобщиха от пресцентъра на Общината. Хората изказаха радостта си, че тя ще сподели с тях курбана, който се дава за здраве и плодородие през годината. Кметът Недко Димитров припомни, че традицията е възстановена от 14 години. Около 1000 души достигат гостите на днешния празник. Аръчкова поздрави жителите на Влахово и им пожела да съхранят добрата традиция и да са живи и здрави.\r\nДругото село, което празнува днес „Предой”, е Горна Арда. Хората бяха поздравени от директора на дирекция „АИО” и „ОМП” в община Смолян Емил Дурсев.", "date": "2018.05.05", "title": "Смолян: Зам.-кметът Венера Аръчкова поздрави жителите на село Влахово с празника им"}
{"url": "http://www.focus-news.net/news/2018/05/05/2518567/plovdiv-natovareno-e-dvizhenieto-po-avtomagistrala-trakiya-v-oblastta-i-po-patishtata-plovdiv-karlovo-i-plovdiv-asenovgrad-smolyan.html", "text": "Натоварено е движението в участъка на автомагистрала „Тракия“ в Пловдивска област и по пътищата Пловдив-Карлово, Пловдив-Асеновград-Смолян и Пловдив-Пещера. Това съобщи за Радио „Фокус“ – Пловдив дежурният в Областното пътно управление-Пловдив. Трафикът по посочените направления е интензивен, но не се образуват задръствания, коментира дежурният. Очакванията са движението да остане натоварено и в близките часове, както и през следващите два дни, като се призовават водачите да шофират с повишено внимание и съобразена скорост, както и да не предприемат рискови маневри. Остава валидно въведеното ограничение за движение с до 90 км/ч по АМ „Тракия“, в участъка от Пловдив до Стара Загора. Причината са наложителни ремонтни дейности. Забранено е преминаването на камиони над 12 тона в посочения участък – от км 134 до км 156. Тежкотоварните превозни средства трябва да използват обходни маршрути. Пътуващите по направленията Асеновград-Смолян, Юговско ханче-Югово-Лъки-Здравец и Кричим-Стамболийски трябва да бъдта особено бдителни, тъй като има опасност от образуването на свлачища и срутища.\r\nПо най-невралгичните пътни участъци в областта са позиционирани полицейски патрули, които извършват засилени проверки за нарушения, в това число превишаване на скоростта, употреба на алкохол и упойващи вещества, също за неправоспособност. Специализираните полицейски операции ще продължат и през следващите два почивни дни. Към този час в Областното пътно управление няма постъпили сигнали за сериозни пътни инциденти.\r\nТрафикът на територията на град Пловдив също е интензивен към този час. По-засилено е автомобилното движение в централната градска част, както и по входно-изходните артерии. Пътните настилки са сухи и нормално проходими.\r\nТони МИХАЙЛОВ", "date": "2018.05.05", "title": "Пловдив: Натоварено е движението по автомагистрала „Тракия“ в областта и по пътищата Пловдив-Карлово и Пловдив-Асеновград-Смолян"}
{"url": "http://www.focus-news.net/news/2018/05/05/2518569/veliko-tarnovo-odmvr-predpriema-merki-po-povod-denya-na-hrabrostta-i-praznik-na-balgarskata-armiya-6-may.html", "text": "За обезпечаване на обществения ред и сигурността на гражданите по време на предстоящия Ден на храбростта и празник на Българската армия - 6 май, предвид очакваното натоварване и с цел ограничаване на предпоставките за настъпване на тежки пътни инциденти и нарушения на Закона за движение по пътищата, са предприети необходимите мерки за обезпечаване на местата, където ще се провеждат религиозни мероприятия, съобщиха от Областна дирекция на МВР – Велико Търново. Ще бъде създадена необходимата организация за опазване на обществения ред  преди, по време и след празниците във влакови състави и в районите на жп гари. Предприети са превантивни мерки за обезпечаване на сигурността на организирани ученически и групови пътувания на деца. С цел недопускане на кражби и злоупотреби на домашни животни е предвидено провеждането на специализирани полицейски операции.\r\nВъв връзка с очакваното натоварване на пътната обстановка в периода до 7 май. е предвидено активно полицейско присъствие за регулиране, подпомагане и контрол на движението по автомагистралите, главните пътища и в районите с концентрация на пътни произшествия. Днес патрули на „Пътна полиция“ ще бъдат разположени по най-натоварените пътни участъци до 18.00 часа, а в последния почивен ден, 7 май – от 14.00 до 20.00 часа. В периода до 7 май ще се провеждат специализирани полицейски операции, при които пълноценно ще се използват оборудваните с автоматизирани технически средства и системи служебни автомобили. Особено внимание ще се обръща и на третокласните и общински пътища, подходите и районите на посещаване питейни заведения и дискотеки. При проверките ще се акцентира основно върху управлението на автомобили под въздействието на алкохол, наркотични вещества или техните аналози и без правоспособност, като се взема отношение и спрямо водачи и пътници без поставени обезопасителни колани, липса на задължителна застраховка „Гражданска отговорност“ на автомобилистите, управление на нерегистрирани и неизправни автомобили, мотоциклети, мотопеди, управление на МПС без заплатена винетна такса и др. \r\nЩе се извършват проверки и относно невръчени електронни фишове и неплатени глоби за нарушения по Закона за движение по пътищата и ще се предприемат необходимите действия за връчване на електронни фишове и/или отнемане на свидетелството за управление до заплащане на дължимата глоба. С Областно пътно управление и Областната структура „Автомобилна администрация“ – Велико Търново ще се съгласува въвеждането на временна организация и стриктен контрол по ограничаване на движението по участъци от републикански пътища на МПС, предназначен за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана техника в последния празничен ден (7 май), съгласно издадената заповед на Агенция „Пътна инфраструктура“.", "date": "2018.05.05", "title": "Велико Търново: ОДМВР предприема мерки по повод Деня на храбростта и празник на Българската армия - 6 май"}
{"url": "http://www.focus-news.net/news/2018/05/05/2518568/gen-andrey-botsev-osnovnite-tseli-na-balgarskata-armiya-sa-motiviran-lichen-sastav-i-modernizatsiya-savmestima-s-nashite-partnyori-ot-nato.html", "text": "Основните цели на Българската армия са мотивиран личен състав и модернизация, съвместима с нашите партньори от НАТО. Това каза началникът на отбраната ген. Андрей Боцев на церемония в Президентството, по време на която бе удостоен с висше офицерско звание „генерал“ от президента Румен Радев, предаде репортер на Агенция „Фокус“.\r\nГен. Боцев благодари на президента от свое име и от името на колегите си за високата чест, доверие и признание, с което ги удостоява с тези висши военни звания. „Искам да Ви уверя, че във времевия отрязък, който ни давате, ние ще имаме възможност като ръководители на българската армия да постигнем своите стратегически виждания и набелязаните цели. Обещавам с достойнство и чест да защитаваме авторитета на българската армия, да го издигаме и да работим в направленията, по които сме обещали преди една година“, каза още той и посочи, че основните цели са мотивиран, подготвен личен състав в българската армия, възстановяване и надграждане на отбранителните способности и модернизация, съвместима с нашите партньори от НАТО. \r\n„Също така искам да подчертая и вярвам, че синхронът в работата, който съществуваше тази година между политическото и военното ръководство и с институции като Президентството, ще продължи и занапред. В този случай успехите ни са сигурни. С колегите ще положим всички усилия за изпълнение на поставените задачи и мероприятия, които сме си наложили за излизане от това състояние на българската армия. Мисля, че през изтеклата година с военното и цивилно ръководство направихме първите крачки в правилната посока. Надявам се и занапред да постигнем още по-високи успехи.  Г-н президент, можете да сте убеден, че няма да ви подведем“, заяви началникът на отбраната.\r\nЦветилена СИМЕОНОВА", "date": "2018.05.05", "title": "Ген. Андрей Боцев: Основните цели на Българската армия са мотивиран личен състав и модернизация, съвместима с нашите партньори от НАТО"}
{"url": "http://www.focus-news.net/news/2018/05/05/2518565/premierat-boyko-borisov-shte-tarsim-reshenie-s-koeto-da-zapazim-arheologiyata-na-avtomagistrala-struma-kakto-napravihme-navsyakade-v-balgariya.html", "text": "Толкова много археология изкарахме, че се чудим как да я опазим и развием. Това каза пред журналисти премиерът Бойко Борисов, след като инспектира участъка от автомагистрала „Струма“ при откритите останки от древно селище до село Покровник, предаде репортер на Радио „Фокус“ – Пирин. „Вариант е да вържем магистралата с въжета, да виси, но не може. Ще търсим вариант или отдолу да обикаля някъде, но ако и там попаднем на същото, какво правим?“, попита премиерът Борисов. „Те казват, че знаят от 70-те години, че тук има селище. Трактористите са си орали нивите и комунистите изобщо не ги интересувало за такова нещо. Не са правили магистрала“, допълни още той. \r\nПремиерът уточни, че до този момент близо 3,1 млн. лева са дадени за осъществяването на археологическите разкопки. „Това струва пари на данъкоплатеца, за да го има като ценност. Във всички случи ще се дават пари, въпросът е да намерим по-евтин вариант“, каза премиерът. \r\n„Ако минем отдолу – ново отчуждаване. Тук сме дали вече над 20 млн. лева за отчуждителни процедури. Ако можех да я нарисувам с флумастер, ще седна и ще нарисувам, но когато се строи, се пуши. Карат се камиони“, коментира още той. \r\n„Ще търсим решение, с което да запазим археологията, както направихме навсякъде в България. Един месец съм дал срок на археолози и инженери. Ако трябва да местим магистралата ще видим колко струва, ако трябва наново да отчуждаваме“, смята премиерът Борисов.", "date": "2018.05.05", "title": "Премиерът Бойко Борисов: Ще търсим решение, с което да запазим археологията на автомагистрала „Струма“, както направихме навсякъде в България"}
{"url": "http://www.focus-news.net/news/2018/05/05/2518572/veliko-tarnovo-mezhdu-12-i-16-leva-e-tsenata-na-kilogram-agneshko-v-magazinnata-mrezha-v-grada-den-predi-gergyovden.html", "text": "Между 12 и 16 лева е цената на килограм агнешко в магазинната мрежа във Велико Търново ден преди Гергьовден, показа репортерска проверка на Радио „Фокус“ – Велико Търново. Най-голямо търсене, и съответно предлагане, има на плешки, бут или половин агне. Търговците казват, че хората, които нямат възможност да си позволят агнешко месо за празничната трапеза, търсят дроб сърма. Цената и варира от 5 до 7 лева, в зависимост от това дали е българско производство или внос. \r\nНай-евтина е дроб сърмата с произход Нова Зеландия. Пакетът обаче съдържа само черен и бял дроб и сърце. Животновъди от региона се оплакаха, че новозеландското месо е заляло българския пазар. Те заявиха, че 20% от консумацията на овче месо в България е внос от Австралия и Нова Зеландия. То се предлага на цени, доста по-ниски от пазарната стойност. Производителите подчертаха обаче, че то е с ниско качество. Местото се внася замразено от Нова Зеландия, а в същото време се предлага в България като охладено. Допълнително се пръска с препарати, за да изглежда по-свежо. Те напомниха, че при купуването на агнешко месо трябва да се следи за печат върху него. Цветът пък е гаранция, че месото е свежо и не е било замразявано. Животновъдите подчертаха, че цената на живото агне е между 5 и 7 лева, което означава. Няма драстична промяна в цените на агнешкото месо в момента в сравнение с тези за Великден . Тогава килограм прясно българско агнешко месо се търгуваше за около 15 лева.\r\nВ момента Областната дирекция „Безопасност на храните“ извършва  проверки за нерегламентирана продажба на агнешко месо. Проверяват се пазарите на живи животни. Следи  се за идентификацията на живите животни, включително паспорти, ветеринарномедицински свидетелства за придвижване на животни към и от пазара и отразяването им в Интегрираната информационна система на БАБХ – ВетИС, съответствието на транспортните средства, с които се придвижват животните, както и ветеринарно-санитарните изисквания и водения регистър от собственика или управителя на пазара.\r\nНадежда КРЪСТЕВА", "date": "2018.05.05", "title": "Велико Търново: Между 12 и 16 лева е цената на килограм агнешко в магазинната мрежа в града ден преди Гергьовден"}
{"url": "http://www.focus-news.net/news/2018/05/05/2518574/orf-desetki-hilyadi-se-vklyuchiha-v-natsionalen-marsh-sreshtu-emanyuel-makron.html", "text": "Десетки хиляди демонстранти излязоха по улиците в Париж, за да се включат в „националния марш“ срещу планираните реформи на президента Еманюел Макрон, предава ORF, най-голямата обществена медия в Австрия. \r\nУчастниците се събраха пред сградата на операта, откъдето започна „националният марш\" до площад „Бастилията\". За гарантиране на обществения ред бяха задействани около две хиляди полицейски служители, но на първо време протестът бе мирен. Сходни акции бяха организирани и в други градове в страната, отбелязва медията. \r\nУчастниците в Париж изразиха остри критики към Макрон, които те описаха като „президент на богатите\". Те обвиняват държавния глава в извършването на „социален преврат\" и призовават за конституционна реформа. ORF подчертава, че „националният марш“ срещу Макрон е организиран броени дни преди първата годишнина от избирането му за държавен глава на Франция. \r\nНаблюдателите виждат демонстрацията като тест за това дали фрагментираните леви могат да се обединят в своя протест срещу либералния Макрон. Лявата партия „Непокорна Франция“ подкрепи протестния марш, в който се включи дори нейният лидер Жан-Люк Меланшон.\r\nМакрон се намира на хиляди километри от случващото се в страната му. Държавният глава на Франция завърши посещение в отвъдморска територия Нова Каледония в южната част на Тихия океан.Тереза Герова", "date": "2018.05.05", "title": "ORF: Десетки хиляди се включиха в „национален марш“ срещу Еманюел Макрон"}
{"url": "http://www.focus-news.net/news/2018/05/05/2518566/dots-d-r-zdravko-dimitrov-polovinata-obekt-skaptopara-e-prouchen-ostavat-ni-3-mesetsa-i-shte-uspeem-da-spazim-sroka-da-razkopaem-vsichko-i-da-ustanovim-kakvo-e.html", "text": "Половината обект „Скаптопара“ е проучен, остават ни 3 месеца и ще успеем да спазим срока, да разкопаем всичко и да установим какво е. Това каза пред журналисти археологът доц. д-р Здравко Димитров от Националния археологически институт с музей при БАН, който ръководи разкопките на древното селище „Скаптопара\" край благоевградското село Покровник, , предаде репортер на Радио „Фокус“ – Пирин. „Копаем вече тук една година. Половината обект е проучен, остават ни 3 месеца и ще успеем да спазим срока, да разкопаем всичко, да установим какво е. Наблизо има термални извори. Тук намерихме и гробница, в която е погребан най-вероятно военен или един от богатите хора на това село. Има много голяма вероятност да съвпаднат тези неща, които откриваме с историческите сведения“, допълни още той. „Нагоре към възвишенията не сме копали още. Колегите са правили теренни обходи, тъй като се обхожда цялото трасе. До възвишенията, до започването на гората, всичко е част от това селище като по-съществената част е нагоре. Най-вероятно основните сгради се намиран нагоре по склона, тъй като има много каменни останки. Тук сме намерили около 50 съда. Нагоре продължават\", коментира той. \"Докато трактористите, които са орали тук през всичките тези години непрекъснато са излизали останки. Комплексът е рядък случай. Той е запазен и неограбван. И ние успяхме да го опазим с охрана, осигурена от Общината. После ще правим и ДНК анализи на намерените находки. Освен находките от гробниците имаме и около 2000 находки от целите разкопки – монети, фигури, съдове“, каза още Димитров.", "date": "2018.05.05", "title": "Доц. д-р Здравко Димитров: Половината обект „Скаптопара“ е проучен, остават ни 3 месеца и ще успеем да спазим срока, да разкопаем всичко и да установим какво е"}
{"url": "http://www.focus-news.net/news/2018/05/05/2518576/burgas-intenziven-e-trafikat-po-osnovnite-patni-arterii-v-oblastta.html", "text": "Интензивен е трафикът по основните пътни артерии в област Бургас, каза за Радио „Фокус“-Бургас дежурният в Областно пътно управление-Бургас. Засилено движение на моторни превозни средства се наблюдава в отсечката Бургас-Малко Търново, където се работи по изграждане на второ платно в участъка Поморие-Ахелой. Движението на автомобили е отклонено по алтернативни маршрути, както следва: Бургас-Ахелой през Каблешково; Поморие-Ахелой през Каменар. Ремонтните дейности в този участък трябва да приключат до 18 юни тази година.\r\nПродължава да е затворен за ремонтни дейности и пътят Ветрен-Бургас. Движението в участъка от км 487+500 до км 490+700 се осъществява в една лента. Водачите трябва да се движат с повишено внимание и съобразена скорост, съобразно създадената организация на движение.\r\nНе е натоварен трафикът в град Бургас. Няма задръствания по основните улици и булеварди в града. Пътната инфраструктура е суха и нормално проходима. Всички светофарни уредби са в изправност.\r\nВеселина НИКОЛОВА", "date": "2018.05.05", "title": "Бургас: Интензивен е трафикът по основните пътни артерии в областта"}
{"url": "http://www.focus-news.net/news/2018/05/05/2518578/plovdiv-tseh-za-prerabotka-na-plastmasovi-otpadatsi-se-e-samovazplamenil-v-selo-shishmantsi-nyama-postradali.html", "text": "Цех за преработка на пластмасови отпадъци се е самовъзпламенил в село Шишманци, община Раковски. Това съобщиха за Радио „Фокус“ – Пловдив от Областната дирекция на МВР. Сигналът за пожара е подаден около 16.00 часа. Няма данни за пострадали хора. На място са екипи на пожарната и полицията. Към момента няма задимяване на автомагистрала „Тракия“ в района.", "date": "2018.05.05", "title": "Пловдив: Цех за преработка на пластмасови отпадъци се е самовъзпламенил в село Шишманци, няма пострадали"}
{"url": "http://www.focus-news.net/news/2018/05/05/2518571/inzh-doncho-atanasov-api-85-mln-lv-shte-struva-variantat-am-struma-pri-skaptopara-da-minava-pod-selishteto.html", "text": "85 млн. лв. ще струва вариантът АМ „Струма“ при „Скаптопара“ да минава под селището. Това каза пред журналисти, председателят на УС на Агенция „Пътна инфраструктура“ инж. Дончо Атанасов след като инспектира участъка от автомагистрала „Струма“ при откритите останки от древно селище до село Покровник, предаде репортер на Радио „Фокус“ – Пирин.  \r\nИнж. Атанасов заяви, че ще бъде намерено решение.  „Мислили сме го, аз съм тук всяка седмица. Предполагам с археолозите да го решим, министър Банов е тук. Да направим една комисия с инженери, археолози и да го съхраним – това е история“, добави той. \r\nРегионалният министър Николай Нанков , министър на културата Боян Банов, премиерът Бойко Борисов и инж. Дончо Атанасов коментираха, че ако се построи мост, селището ще бъде унищожено чисто технологично, а и опасно. \r\n„Моето е предложение е това – горе разкопаваме, местим най-ценното там“, добави инж. Атанасов.", "date": "2018.05.05", "title": "Инж. Дончо Атанасов, АПИ: 85 млн. лв. ще струва вариантът АМ „Струма“ при „Скаптопара“ да минава под селището"}
{"url": "http://www.focus-news.net/news/2018/05/05/2518575/voa-donald-tramp-razkri-opredeleni-sa-datata-i-myastoto-na-sreshtata-s-kim-chen-un.html", "text": "Държавният глава на САЩ Доналд Тръмп разкри, че датата и мястото за провеждането на срещата му със севернокорейския лидер Ким Чен-ун вече са определени, предава Voice of America.\r\n„Ще бъде много скоро. Имам датата. Имам мястото. Всичко е договорено“, заяви Тръмп. Притиснат от журналистите да разкрие допълнителни подробности за историческата среща, американският президент отказа да представи допълнителни подробности.\r\nПреди да напусне Вашингтон за еднодневно посещение в Далас, Тексас, президентът посочи, че местоположението и датата за историческата среща са съгласувани с властите на Северна Корея. Тръмп увери, че правителствата на САЩ и Северна Корея са в постоянен контакт, а дискусиите помежду им включват и въпроса за освобождаването на трима американски граждани, задържани от управляващите в Пхенян.Тереза Герова", "date": "2018.05.05", "title": "VOA: Доналд Тръмп разкри: Определени са датата и мястото на срещата с Ким Чен-ун"}
{"url": "http://www.focus-news.net/news/2018/05/05/2518573/dots-d-r-zdravko-dimitrov-arheolog-selishteto-skaptopara-e-izvestno-ot-1973-g-no-nikoga-ne-e-prouchvano.html", "text": "Това селище е известно от 1973 г. и никога не е проучвано. Това каза пред журналисти археологът доц. д-р Здравко Димитров от Националния археологически институт с музей при БАН, който ръководи разкопките на древното селище „Скаптопара\" край благоевградското село Покровник, предаде репортер на Радио „Фокус“ – Пирин. „Вариантите са няколко – или трябва да остане, или трябва да се премести. Не вярвам, че някой иска да разрушим това място. Няма спор, че трябва да има магистрала, това изобщо не се коментира. Трябва да се спазят сроковете – ние ще ги спазим. Моята роля е да го проуча – ще го проуча, ще го завършим. При всички положения ще трябват и други финанси, за да се пренесе. Ако се остави тук пък трябва да се социализира“, допълни още той. „Трябва да дойдат реставратори и архитекти и да го заснемат, така че проблемът никак не е лесен. Това селище е известно от 1973 г. и никога не е проучвано. Имаше тук и едни 25,26 собственици, заради които с отчуждаването имаше проблеми, за да можем да влезем ние и да проучим. Тогава се разкри всичко. Трябва да се запази тази гробница, но трябва архитектите и реставраторите да решат кое колко ще струва“, каза още Димитров.", "date": "2018.05.05", "title": "Доц. д-р Здравко Димитров, археолог: Селището \"Скаптопара\" е известно от 1973 г., но никога не е проучвано"}
{"url": "http://www.focus-news.net/news/2018/05/05/2518579/kyustendil-intenziven-e-trafikat-po-avtomagistrala-struma-glaven-pat-e-79-i-po-napravlenieto-sofiya-kyustendil.html", "text": "Интензивен е трафикът по автомагистрала „Струма“ и гравен път Е-79 в Кюстендилска област, както и по направлението София – Кюстендил. Това съобщиха за Радио „Фокус” от Областно пътно управление – Кюстендил. Слабо натоварен е трафикът в посока от и за ГКПП „Гюешево”. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни. Преминаването трябва да се извършва с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Въведеното ограничение е в сила до 8 септември 2018 година. Движението се осъществява в една лента в района на Рилски манастир от км 27+600 до км 27+800, поради свличане на скални маси. Регулирано е с пътни знаци в срок до 11 април.\r\nКристина МИТКОВА", "date": "2018.05.05", "title": "Кюстендил: Интензивен е трафикът по автомагистрала „Струма“, главен път Е-79 и по направлението София – Кюстендил"}
{"url": "http://www.focus-news.net/news/2018/05/05/2518570/the-boston-globe-bivshiyat-darzhaven-sekretar-na-sasht-dzhon-keri-e-razgovaryal-s-iranskiya-vanshen-ministar-v-opit-da-spasi-yadrenata-sdelka-s-teheran.html", "text": "Желанието да спаси едно от най-значимите му постижения като държавен секретар на САЩ е отвело Джон Кери, първият дипломат на Вашингтон в администрацията на предходния президент Барак Обама, в Ню Йорк, където преди две седмици е провел среща с министъра на външните работи на Иран Мохамад Джавад Зариф, съобщава американското издание The Boston Globe, като отбелязва, че дипломацията „в сянка“ не е типична за Кери.\r\nСрещата между Джон Кери и Мохамад Джавад Зариф се е състояла в седалището на ООН, където двамата са обсъдили начините за запазване на споразумението за ядрената програма на Иран. Разговорът помежду им е бил вторият, проведен в рамките на два месеца, твърди източник, запознат с хода на дискусиите между двамата дипломати. \r\nЯдрената сделка с Иран, постигната през 2015 г., е изправена пред най-сериозното й изпитание. Поради тази причина Кери се е натоварил с мисия да я съхрани, използвайки своите контакти, създадени по време на мандата му на ръководител на американската дипломация. По този начин Кери ще се опита да упражни натиск върху администрацията на президента Доналд Тръмп отвън, коментират от редакцията. На свой ред настоящият държавен глава на САЩ води кампания за излизане на страната от сделката. Крайният срок за взимането на решението е 12 май тази година, когато Вашингтон ще обяви дали ще продължи да спазва условията й.Тереза Герова", "date": "2018.05.05", "title": "The Boston Globe: Бившият държавен секретар на САЩ Джон Кери е разговарял с иранския външен министър в опит да спаси ядрената сделка с Техеран"}
{"url": "http://www.focus-news.net/news/2018/05/05/2518586/blagoevgrad-intenzivno-e-dvizhenieto-v-uchastaka-na-glaven-pat-e-79-i-avtomagistrala-struma-v-oblastta.html", "text": "Интензивно е движението в участъка на главен път Е-79 и автомагистрала „Струма“ в Благоевградска област в посока Гърция и Банско. Пътните настилки в областта са сухи и нормално проходими. Това съобщиха за Радио „Фокус“-Пирин от Областно пътно управление-Благоевград. В региона няма затворени пътища. Проход Предела е отворен за преминаването на всички видове моторни превозни средства. През деня няма регистрирани тежки пътни инциденти.\r\nПолицейското присъствие в Благоевградския регион е засилено с цел недопускането на пътни инциденти. Движението по път IІІ-198 Петрич – ГККП „Златарево“ в района на ГККП „Златарево“ на км 93+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите треябва да се движат с повишено внимание и съобразена скорост в свободната лента, съобразно създадената организация на движение.\r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се наблюдава на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“.\r\nКристина МИТКОВА", "date": "2018.05.05", "title": "Благоевград: Интензивно е движението в участъка на главен път Е-79 и автомагистрала „Струма“ в областта"}
{"url": "http://www.focus-news.net/news/2018/05/05/2518585/kurir-makedoniya-srabskiyat-premier-predlozhi-ostavkata-si-aleksandar-vuchich-ya-othvarli.html", "text": "Премиерът на Сърбия Ана Бърнабич разкритикува яростно министъра на иновациите и технологичното развитие Ненад Попович заради дискриминационно му отношение към ЛГБТ-общността и родителските й права. „Войната\" между тях по -късно продължи в рамките на заседание на правителството и се размина на косъм с оставката на Бърнабич, пишат сръбските медии, като отбелязват, че държавният глава на западната ни съседка Александър Вучич е отхвърлил предложението й, отбелязва скопското електронно издание „Курир“.\r\nРазправията около въпроса как „Роко има две майки, а Анна има двама бащи\" предизвика полемика между министъра на иновациите Ненад Попович и премиера Ана Бърнабич, а техният сблъсък стана повод и за директна атака на министрите Зорана Михайлович и Ядранка Йоксимович срещу министър-председателя на Сърбия. Спорът се нажежи до такава степен, че за малко не завърши с оставката на Бърнабич. \r\n„Това е без съмнение един от най-трудните дни за мен, след като съм в правителството от 2016 г. И, разбира се, откакто съм министър-председател на това правителство“, призна Бърнабич след бурното заседание на правителството в Белград. \r\nСръбският „Курир\" пише, че заседанието на правителството е било напрегната и неприятно, а Бърнабич и Попович са си разменили по няколко „по-неприятни изречения“, след което в полемиката им са се включили останалите министри.\r\nСлед заседанието Бърнабич е разговаряла с президента. Тя заяви, че за нея е „безкрайно значимата подкрепа на Вучич\", с която, както посочи тя, се консултира често. \r\n„И този път говорихме за цялостната ситуация. Той ме призова да кажа как се чувствам след всичко, което се случи на правителствена сесия преди това. Имам разбирането и подкрепата му и вярвам, че това е основният момент, който дава на Сърбия сила, заради която си заслужава да се продължи борбата“, подчерта Бърнабич. Тереза Герова", "date": "2018.05.05", "title": "„Курир“ (Македония): Сръбският премиер предложи оставката си, Александър Вучич я отхвърли"}
{"url": "http://www.focus-news.net/news/2018/05/05/2518584/pazardzhik-obshtina-velingrad-poluchava-13-miliona-leva-za-remont-na-vodoprovodi-ot-pudoos.html", "text": "Предприятието за управление на дейности по опазване на околната среда (ПУДООС) е отпуснало безвъзмездна финансова помощ от 1 309 059 лева на Община Велинград, съобщиха от Общината. Средствата  ще бъдат използвани за реализация на проект:„Реконструкция и подмяна на водопроводната мрежа по улици- „Осми март”, „3-ти март”, „Буков дол”, „Милош Папаров” и „Христо Смирненски”. За същите улици с постановление на Министерски съвет (МС), правителството е отпуснало средства за тяхната цялостна промяна която включва нова улична настилка. С осигурените средства по ПУДООС на практика преди полагането на асфалта ще бъде подменена цялата водопроводна система и канал на тези улици. По този начин от Община Велинград ще извършат пълна реконструкция на подземната и надземната инфраструктура на 5-те улици. Реализацията и съчетаването на средствата по ПУДООС и тези от постановлението на МС дава възможност за избягване за в бъдеще на нови разкопавания за отстраняване на водопроводни аварии.", "date": "2018.05.05", "title": "Пазарджик:  Община Велинград получава 1.3 милиона лева за ремонт на водопроводи от ПУДООС"}
{"url": "http://www.focus-news.net/news/2018/05/05/2518588/pregled-na-mezhdunarodnite-novini-do-18-chasa-agentsiya-fokus.html", "text": "Предстоящата среща на върха на Европейския съюз и страните от Западните Балкани в София ще бъде изключително важна. Това заяви Върховният представител на Европейския съюз по въпросите на външните работи и политиката на сигурност Федерика Могерини, която се намира в България във връзка с неформална среща на министрите на отбраната на страните от Общността, предава Радио „Свободна Европа“ в македонската си редакция.\r\nИталианският дипломат подчерта, че срещата на 17 май ще бъде показател за това, че ЕС и неговите партньори от Западните Балкани споделят не само един географски район, но и общи цели.\r\n„Целият регион има европейска ориентация. Виждаме колко близко свързани са Западните Балкани с Европа и смятам, че в интерес на Западните Балкани, но и на целия ЕС, е да работим на базата на доверие и те да имат надежда за европейска перспектива\", заяви Могерини на срещата в София, организирана от българския министър на отбраната Красимир Каракачанов.\r\n*** Най-малко 350 участници в протести на опозицията в Русия са задържани, след като полицията се опита да разпръсне неразрешен митинг в Москва със сълзотворен газ.\r\nОпозиционният лидер Алексей Навални, неговият съратник Николай Ляскин и редица техни поддръжници са задържани в Москва. Независимата мониторингова група OVD-Info заяви, че в национален мащаб повече от 350 души са били задържани от полицията.\r\n*** Премиерът на Сърбия Ана Бърнабич разкритикува яростно министъра на иновациите и технологичното развитие Ненад Попович заради дискриминационно му отношение към ЛГБТ-общността и родителските й права. „Войната\" между тях по -късно продължи в рамките на заседание на правителството и се размина на косъм с оставката на Бърнабич, пишат сръбските медии, като отбелязват, че държавният глава на западната ни съседка Александър Вучич е отхвърлил предложението й.\r\nРазправията около въпроса как „Роко има две майки, а Анна има двама бащи\" предизвика полемика между министъра на иновациите Ненад Попович и премиера Ана Бърнабич, а техният сблъсък стана повод и за директна атака на министрите Зорана Михайлович и Ядранка Йоксимович срещу министър-председателя на Сърбия. Спорът се нажежи до такава степен, че за малко не завърши с оставката на Бърнабич. \r\n„Това е без съмнение един от най-трудните дни за мен, след като съм в правителството от 2016 г. И, разбира се, откакто съм министър-председател на това правителство“, призна Бърнабич след бурното заседание на правителството в Белград. \r\nСръбският „Курир\" пише, че заседанието на правителството е било напрегната и неприятно, а Бърнабич и Попович са си разменили по няколко „по-неприятни изречения“, след което в полемиката им са се включили останалите министри.\r\nСлед заседанието Бърнабич е разговаряла с президента. Тя заяви, че за нея е „безкрайно значимата подкрепа на Вучич\", с която, както посочи тя, се консултира често. \r\n„И този път говорихме за цялостната ситуация. Той ме призова да кажа как се чувствам след всичко, което се случи на правителствена сесия преди това. Имам разбирането и подкрепата му и вярвам, че това е основният момент, който дава на Сърбия сила, заради която си заслужава да се продължи борбата“, подчерта Бърнабич.\r\n*** Ден след изригването на вулкана Килауеа, Големият остров от Хавайския архипелаг бе разтърсен от две силни земетресения, докато течащата лава създаде заплахи от пожари и принуди жителите да напуснат острова заради „изключително високите нива“ от серен диоксид.\r\nОт редакцията отбелязват, че островът често е разлюляван от трусове, но в деня след изригването на Килауеа той е ударен от две силни земетресения. Първото от тях, регистрирано в 11.30 часа местно време в петък, е било с магнитуд от 5,6 по скалата на Рихтер, а второто, час по-късно, е било със сила от 6,9 по Рихтер. Агенцията за гражданска защита на Хавай съобщи, че заплахата от цунами е била ниска след земетресенията. \r\nКилауей избухна в четвъртък, като изпрати в небето бели облаци пара и вулканична пепел, които принудиха аварийните служители да наредят задължителна евакуация на населението в източната част на Големия остров.\r\nАварийните служби съобщиха и за опасно високи нива на серен диоксид в района на евакуацията, като предупредиха: „Възрастните хора, младежите и хората с респираторни проблеми трябва да спазват задължителната заповед за евакуация и да напуснат района\". На жителите бе наредено да се евакуират в близките центрове за убежище, а регионалното Министерство на образованието обяви, че няколко училища ще бъдат затворени поради „вулканична дейност\".\r\n*** Желанието да спаси едно от най-значимите му постижения като държавен секретар на САЩ е отвело Джон Кери, първият дипломат на Вашингтон в администрацията на предходния президент Барак Обама, в Ню Йорк, където преди две седмици е провел среща с министъра на външните работи на Иран Мохамад Джавад Зариф.\r\nСрещата между Джон Кери и Мохамад Джавад Зариф се е състояла в седалището на ООН, където двамата са обсъдили начините за запазване на споразумението за ядрената програма на Иран. Разговорът помежду им е бил вторият, проведен в рамките на два месеца, твърди източник, запознат с хода на дискусиите между двамата дипломати. \r\nЯдрената сделка с Иран, постигната през 2015 г., е изправена пред най-сериозното й изпитание. Поради тази причина Кери се е натоварил с мисия да я съхрани, използвайки своите контакти, създадени по време на мандата му на ръководител на американската дипломация. По този начин Кери ще се опита да упражни натиск върху администрацията на президента Доналд Тръмп отвън, коментират от редакцията. На свой ред настоящият държавен глава на САЩ води кампания за излизане на страната от сделката. Крайният срок за взимането на решението е 12 май тази година, когато Вашингтон ще обяви дали ще продължи да спазва условията й.\r\n*** Трансформирането на Косовските сили за сигурност  (КСС) в армия е вътрешен въпрос на институциите на Прищина, а не на НАТО. Тази позиция бе обявена от представил на Алианса.\r\nСъщият източник посочва, че НАТО не решава структурата, мандата и мисията на КСС, това е право на вътрешните институции на Косово\". НАТО подкрепя трансформирането на КСС в рамките на мандата, който има, но ако той бъде променен, Съветът на НАТО ще разгледа новата ситуация и ще реши за позицията си\", се посочва в отговора на западния отбранителен съюз.\r\nИзточникът допълва още, че според Основния закон на Косово, формирането на Въоръжени сили на Косово може да се случи само с конституционни промени, за които е необходимо мнозинство от две трети в парламента, заедно и с мнозинство от две трети от депутатите на етническите общности в страната.\r\n***", "date": "2018.05.05", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/05/05/2518581/bisera-borisova-psiholog-detsata-sa-po-skloni-da-pravyat-ekstremni-neshta-koito-mogat-da-badat-opasni-za-tyah.html", "text": "Децата са по-склони да правят екстремни неща, които могат да бъдат опасни за тях, а целта е да привлекат внимание. Това каза за Радио „Фокус“ – Пирин Бисера Борисова, психолог. По думите й причината за това се корени дълбоко в техните души. „Много млади хора имат занижената оценка, тук говорим за възраст между 12 и 16 години, защото това е период, в който те търсят себе си. Това от своя страна ги кара да вършат неща, с които да привличат внимание“, коментира тя. Борисова допълни, че това е период на  идентификация на идентичността. Психологът обясни, че освен това в този период се развива едно силно желание да бъдат харесвани от другите, да бъдат различни, да проявяват някаква форма на героизъм. \r\n„Причините могат да се коренят в това, че децата днес са залети със страшно много информация, което води до едно пренасищане, съответно до скука, до едно еднообразие, една липса на знание как да запълват свободното си време по по-адекватен начин. „Тук влияние оказва и това, че те желаят да изпъкнат в очите на връстниците и приятелите си. Това е свързано с едно силно вродено желание да намерят своята индивидуалност, да принадлежат съответно на някаква група от хора“, коментира тя. Борисова каза още, че за съжаление това се е превърнало негативна тенденция. По думите й в тази връзка трябва да се знае от родителя, че  децата са по-податливи на чуждото мнение, което важи и за проява на девиантно поведение. „Много е важно този адреналин, който те търсят за забавление да бъде пренасочено в друга посока“, подчерта тя.\r\nКристина МИТКОВА", "date": "2018.05.05", "title": "Бисера Борисова, психолог: Децата са по-склони да правят екстремни неща, които могат да бъдат опасни за тях"}
{"url": "http://www.focus-news.net/news/2018/05/05/2518582/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от „Гранична полиция“. Без проблеми се извършва и преминаването на моторни превозни средства през ГКПП „Кулата“, както и през останалите пунктове по българо-гръцката граница.\r\nКристина МИТКОВА", "date": "2018.05.05", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/05/05/2518583/shumen-vremenno-dvizhenieto-na-pat--4-targovishte-shumen-pri-razklona-za-s-cherencha-se-izvarshva-v-edna-lenta-poradi-otstranyavane-na-avariral-tezhkotovaren-avtomobil.html", "text": "Временно движението на път І-4 Търговище - Шумен при разклона за с. Черенча се извършва в една лента поради отстраняване на аварирал тежкотоварен автомобил. Това съобщиха от пресцентъра на \"Пътна инфраструктура\" и призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.05.05", "title": "Шумен: Временно движението на път І-4 Търговище - Шумен при разклона за с. Черенча се извършва в една лента поради отстраняване на аварирал тежкотоварен автомобил"}
{"url": "http://www.focus-news.net/news/2018/05/05/2518587/pazardzhik-normalno-natovaren-e-trafikat-po-glavnite-patishta-v-oblastta.html", "text": "Нормално натоварен е трафикът по главните пътища в област Пазарджик, предаде репортер на Радио „Фокус“ – Пазарджик. Полицейски патрули следят за спазване ограниченията на скоростта в района на Затвора в Пазарджик и на ханче Септември на главен път Белово-Пазарджик-Пловдив. По пътя Пазарджик-Пещера движението е по-интензивно, повече автомобили се движат в посока Пещера, заради тържествата по повод празника на града.\r\nВаня НИКОЛОВА", "date": "2018.05.05", "title": "Пазарджик: Нормално натоварен е трафикът по главните пътища в областта"}
{"url": "http://www.focus-news.net/news/2018/05/05/2518580/the-washington-post-den-sled-izrigvaneto-na-vulkana-kilauea-nay-golemiyat-ostrov-ot-havayskiya-arhipelag-be-raztaren-ot-seriya-zemetreseniya.html", "text": "Ден след изригването на вулкана Килауеа, Големият остров от Хавайския архипелаг бе разтърсен от две силни земетресения, докато течащата лава създаде заплахи от пожари и принуди жителите да напуснат острова заради „изключително високите нива“ от серен диоксид, пише американското издание The Washington Post.\r\nОт редакцията отбелязват, че островът често е разлюляван от трусове, но в деня след изригването на Килауеа той е ударен от две силни земетресения. Първото от тях, регистрирано в 11.30 часа местно време в петък, е било с магнитуд от 5,6 по скалата на Рихтер, а второто, час по-късно, е било със сила от 6,9 по Рихтер. Агенцията за гражданска защита на Хавай съобщи, че заплахата от цунами е била ниска след земетресенията. \r\nКилауей избухна в четвъртък, като изпрати в небето бели облаци пара и вулканична пепел, които принудиха аварийните служители да наредят задължителна евакуация на населението в източната част на Големия остров.\r\nАварийните служби съобщиха и за опасно високи нива на серен диоксид в района на евакуацията, като предупредиха: „Възрастните хора, младежите и хората с респираторни проблеми трябва да спазват задължителната заповед за евакуация и да напуснат района\". На жителите бе наредено да се евакуират в близките центрове за убежище, а регионалното Министерство на образованието обяви, че няколко училища ще бъдат затворени поради „вулканична дейност\".Тереза Герова", "date": "2018.05.05", "title": "The Washington Post: Ден след изригването на вулкана Килауеа, най-големият остров от Хавайския архипелаг бе разтърен от серия земетресения"}
{"url": "http://www.focus-news.net/news/2018/05/05/2518577/federika-mogerini-sreshtata-es-zapadni-balkani-v-sofiya-e-izklyuchitelno-vazhna.html", "text": "Предстоящата среща на върха на Европейския съюз и страните от Западните Балкани в София ще бъде изключително важна. Това заяви Върховният представител на Европейския съюз по въпросите на външните работи и политиката на сигурност Федерика Могерини, която се намира в България във връзка с неформална среща на министрите на отбраната на страните от Общността, предава Радио „Свободна Европа“ в македонската си редакция.\r\nИталианският дипломат подчерта, че срещата на 17 май ще бъде показател за това, че ЕС и неговите партньори от Западните Балкани споделят не само един географски район, но и общи цели.\r\n„Целият регион има европейска ориентация. Виждаме колко близко свързани са Западните Балкани с Европа и смятам, че в интерес на Западните Балкани, но и на целия ЕС, е да работим на базата на доверие и те да имат надежда за европейска перспектива\", заяви Могерини на срещата в София, организирана от българския министър на отбраната Красимир Каракачанов.Тереза Герова", "date": "2018.05.05", "title": "Федерика Могерини: Срещата ЕС-Западни Балкани в София е изключително важна"}
{"url": "http://www.focus-news.net/news/2018/05/05/2518589/insp-tsvyatko-deshev-rdpbzn-plovdiv-pozharat-v-selo-shishmantsi-ne-e-v-sashtiya-tseh-koyto-gorya-prez-minalata-godina.html", "text": "Пожарът в село Шишманци не е в същия цех, който горя през миналата година. Това каза за Радио „Фокус“ – Пловдив инсп. Цвятко Дешев, говорител на Регионална дирекция „Пожарна безопасност и защита на населението“ (РДПБЗН)-Пловдив. По думите му сигналът за пожар в цех на Завода за преработка на пластмасови отпадъци е подаден около 16.00 часа. „Пожарът е малък, изпратен е един екип от пожарникари, който ще се справи“, коментира Дешев. Няма пострадали хора, нито опасност за населението.\r\nТони МИХАЙЛОВ", "date": "2018.05.05", "title": "Инсп. Цвятко Дешев, РДПБЗН-Пловдив: Пожарът в село Шишманци не е в същия цех, който горя през миналата година"}
{"url": "http://www.focus-news.net/news/2018/05/05/2518591/veliko-tarnovo-natovaren-e-trafikat-po-glaven-pat-sofiya-varna-na-teritoriyata-na-oblastta.html", "text": "Натоварен е трафикът по главен път София – Варна на територията на област Велико Търново, предаде репортер на Радио „Фокус“ – Велико Търново. Засилено е движението и по пътя Велико Търново – Русе и през Прохода на Републиката. Патрули на „Пътна полиция“ са разположени по натоварените участъци и в районите с концентрация на пътни произшествия. Условията за пътуване на територията на областта са добри. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nОграничено е движението в участък от пътя Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nПреминаването в участък от път Севлиево – Велико Търново – Антоново, в района на село Шереметя, се осъществява в една лента по поради частични ремонтни дейности. Движението се регулира чрез светофарна уредба.\r\nДвижението в участък от  пътв Севлиево – Велико Търново – Антоново, в района на село Козаревец се осъществява в една лента поради частични ремонтни дейности. Трафикът в района се регулира от сигналисти.\r\nНадежда КРЪСТЕВА", "date": "2018.05.05", "title": "Велико Търново: Натоварен е трафикът по главен път София – Варна на територията на областта"}
{"url": "http://www.focus-news.net/news/2018/05/05/2518594/die-zeit-trima-irakchani-sa-arestuvani-v-avstriya-po-podozreniya-v-terorizam.html", "text": "Австрийската полиция арестува трима граждани на Ирак по подозрение в тероризъм, съобщава германският национален ежедневник Die Zeit. \r\nСъгласно разпространената информация, тримата арестувани мъже са на възраст малко над 20 г. Те са пребивавали в център за прием на търсещи убежище в Юденбург, разположен на около 190 километра югоизточно от Залцбург. Арестът им е извършен в петък. И тримата са разследвани за предполагаемо членство в терористична организация. Прокуратурата обаче отказа да представи допълнителни подробности.\r\nСпоред вестник  иракчаните са членове на близкоизточната радикална групировка „Ислямска държава“. Тереза Герова", "date": "2018.05.05", "title": "Die Zeit: Трима иракчани са арестувани в Австрия по подозрения в тероризъм"}
{"url": "http://www.focus-news.net/news/2018/05/05/2518595/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo.html", "text": "Интензивен е трафикът на изход за товарни автомобили на ГКПП „Капитан Андреево“. Това съобщиха от пресцентъра на ГД „Гранична полиция“. Данните са към 18.00 часа. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.\r\nОт ГД „Гранична полиция“ напомнят, че всички непълнолетни български граждани, излизащи от страната с единия родител или без родителите си, трябва да бъдат снабдени с нотариално заверено съгласие от отсъстващия родител и да носят оригинал и копие на този документ, като копието остава на граничния пункт.", "date": "2018.05.05", "title": "ГД „Гранична полиция“: Интензивен е трафикът на изход за товарни автомобили на ГКПП „Капитан Андреево“"}
{"url": "http://www.focus-news.net/news/2018/05/05/2518593/ria-novosti-liderat-na-armenskata-opozitsiya-obeshta-da-sastavi-pravitelstvo-na-natsionalnoto-saglasie.html", "text": "Лидерът на арменската опозиция Никол Пашинян, издигнат като кандидат за поста министър-председател, обеща да състави правителство на националното съгласие, ако бъде избран, предава РИА Новости. \r\nСъгласно думите му, има няколко варианта за състава на бъдещия кабинет, но изборът на един от тях ще зависи от политическата ситуация. \r\n„Когато видя, че са създадени пълноценни условия за провеждането на демократични, легитимни и прозрачни избори, ще подам оставка“, обеща Пашинян. \r\nВторият тур на изборите за премиер на Армения ще се състои на 8 май. Пашинян е единствен кандидат за поста. На първия тур той бе подкрепен от 45 депутата при необходими 53 гласа „за“. Ако и при втория опит народните представители не успеят да утвърдят ръководител на кабинета, законодателният орган ще бъде разпуснат. Агенция „Фокус“ припомня: \r\nПротестите в Армения започнаха на 13 април. Опозицията се противопостави на избора на Серж Саркисян, бивш президент, за министър-председателския пост, като го обвини в неефективно управление и влошаване на икономическата ситуация в страната.\r\nВъпреки това на 17 април парламентът утвърди Саркисян за премиер на Армения. В отговор опозицията обяви началото на „Кадифена революция“. Едва седмица по-късно, на 23 април, Саркисян подаде оставка.Тереза Герова", "date": "2018.05.05", "title": "РИА Новости: Лидерът на арменската опозиция обеща да състави правителство на националното съгласие"}
{"url": "http://www.focus-news.net/news/2018/05/05/2518592/plovdiv-zasileno-e-politseyskoto-prisastvie-po-patishtata-v-oblastta-trafikat-e-natovaren-po-vsichki-napravleniya.html", "text": "Засилено е полицейското присъствие по пътищата в Пловдивска област, съобщиха за Радио „Фокус“ – Пловдив от сектор „Пътна полиция“ към Областната дирекция на МВР. По най-невралгичните пътни участъци в областта са позиционирани полицейски патрули, които извършват засилени проверки за нарушения, в това число превишаване на скоростта, употреба на алкохол и упойващи вещества, също за неправоспособност и поставени обезопасителни колани. Специализираните полицейски операции ще продължат и през следващите два почивни дни. Призовават се водачите да шофират с повишено внимание  и съобрасена скорост, да бъдат толерантни на пътя, както и да не предприемат рискови маневри.\r\nКъм този час трафикът е най-натоварен по автомагистрала „Тракия“, а също и по пътищата Пловдив-Карлово и Пловдив-Асеновград-Смолян Очаква се движението по посочените направления да бъде интензивно и през следващите два дни. Остава валидно въведеното ограничение за движение с до 90 км/ч по автомагистрала „Тракия“, в участъка от Пловдив до Стара Загора. Причината са наложителни ремонтни дейности. Забранено е преминаването на камиони над 12 тона в посочения участък – от км 134 до км 156. Тежкотоварните превозни средства трябва да използват обходни маршрути. Пътуващите по направленията Асеновград-Смолян, Юговско ханче-Югово-Лъки-Здравец и Кричим-Стамболийски трябва да бъдта особено бдителни, тъй като има опасност от образуването на свлачища и срутища.\r\nКъм този час в Областното пътно управление няма постъпили сигнали за сериозни пътни инциденти.\r\nТрафикът на територията на град Пловдив също е натоварен към този час на деня. По-засилено е автомобилното движение в централната градска част, както и по входно-изходните артерии.\r\nТони МИХАЙЛОВ", "date": "2018.05.05", "title": "Пловдив: Засилено е полицейското присъствие по пътищата в областта, трафикът е натоварен по всички направления"}
{"url": "http://www.focus-news.net/news/2018/05/05/2518597/premierat-boyko-borisov-inspektira-razkopkite-na-antichniya-grad-herakleya-sintika.html", "text": "Премиерът Бойко Борисов за пръв път посети античен град Хераклея Синтика, предаде репортер на Радио „Фокус“ – Пирин. На обекта той бе посрещанат от кмета на Община Петрич Димитър Бръчков, доц. д-р Людмил Вагалински, директор на Националният археологически институт с музей към БАН и ръководител на разкопките и директорът на Исторически музей – Петрич Сотир Иванов, както и от заместник-кметовете на общината, политици, общественици и граждани. Екипът, който в момента проучва обекта запозна  министър-предесдателят със своята работа. Показани му бяха ѝ артефакти, открити през 11-те години, в които обектът се проучва, сред които намерената златна верижка през археологически сезон 2017 година. Доц.д-р Людмил Вагалински разведе премиерът сред разкопките, като го запозна и с надгробната плоча на Касандър, която бе спасена от иманяри. Заедно с премиерът обекта посетиха още регионалният министър Николай Нанков, министърът на културата Боил Банов, министъра на финансите Владислав Гораново и инж. Дончо Атанасов, председател на УС на агенция „Пътна инфраструктура“. Преди посещението на обекта, премиерът Борисов е бил и в град Петрич. \r\nЛивия НИНОВА", "date": "2018.05.05", "title": "Премиерът Бойко Борисов инспектира разкопките на античния град Хераклея Синтика"}
{"url": "http://www.focus-news.net/news/2018/05/05/2518596/blagoevgrad-obshtinsko-uchenichesko-sastezanie-zashtita-pri-bedstviya-pozhari-i-izvanredni-situatsii-se-provede-v-obshtina-simitli.html", "text": "Общинско ученическо състезание ”Защита при бедствия, пожари и извънредни ситуации” се проведе традиционно и тази година в община Симитли. Това съобщиха от пресцентъра на Общината. Домакин на надпреварата беше СУ „Св. Св. Кирил и Методий” - село Крупник. Състезанието се проведе на два етапа – теоретична с решаване на тест с тридесет въпроса, и практическа – в пет центъра, където учениците показаха завидни знания и умения за защита при бедствия, защита при промишлени аварии, индивидуални средства за защита и тел. 112, първа помощ и пожарна безопасност.\r\nПри оспорвана надпревара на първо място с убедителна игра и сериозно отношение към състезанието се класира отборът на СУ „Св. Св. Кирил и Методий” - гр. Симитли с 352 точки. След тях на второ място са отборът от училище СУ “Св. Св. Кирил и Методий” - село Крупник с 348,5 точки. Трети бяха състезателите от ОУ ”Св. Паисий Хилендарски” - село Долно Осеново с 299 точки.\r\nПървенците ще представят община Симитли на областното състезание, което ще се проведе в Благоевград. Децата показаха много теоретични и практически познания, за това как да се действа при бедствия и аварии. И трите отбора получиха награда от директора на училището в Крупник Венцислав Кълбов – за първенците от училището домакин бяха топки, шах и монополи.\r\nНавръх международния празник на пожарникарите, състезанията бяха съвместно с началника на РСПБЗН – Благоевград – гл. инсп. инж. Боян Кондуров и пожарникари от пожарната в Благоевград. За всички участници имаше грамоти от кмета на Община Симитли Апостол Апостолов за положения труд и ентусиазъм.", "date": "2018.05.05", "title": "Благоевград: Общинско ученическо състезание ”Защита при бедствия, пожари и извънредни ситуации” се проведе в Oбщина Симитли"}
{"url": "http://www.focus-news.net/news/2018/05/05/2518599/predstoyashti-sabitiya-v-stranata-za-6-may-agentsiya-fokus.html", "text": "*** \r\nОт 09.00 часа пред Паметника на незнайния воин ще се проведе празничния водосвет на бойните знамена по повод Деня на храбростта и празник на Българската армия – 6 май. \r\n*** \r\nОт 10.00 часа на площад „Княз Александър I“ започва военният парад на Българската армия. \r\n***  \r\nОт 12.00 часа пред сградата на Администрацията на президента на Република България ще бъде извършена тържествена смяна на почетния гвардейски караул. \r\n*** \r\nОт 11.00 часа, в местност, намираща се на изхода на Асеновград, по пътя за Кърджали, с конни надбягвания продължават събитията от празничната програма на Община Асеновград по повод 6 май. Тържествата на този ден ще започнат в 11.30 часа на пл. „Акад. Николай Хайтов“ в града със слово на командира на Четвърти артилерийски полк в Асеновград и с тържествен ритуал по издигане на националното знаме. Малко след това, около 11.40 часа, на площада ще започне празничен концерт. \r\n*** \r\nОт 11.30 часа - на площад „Св. Св. Кирил и Методий”, представителни блокове с бойните знамена на военни формирования от Бургаския гарнизон ще участват във военен ритуал „Водосвет и благославяне на бойните знамена”.\r\nНегово Високопреосвещенство Сливенския митрополит Йоаникий ще благослови бойните знамена и представителните части.\r\n*** \r\n12.30 часа от площад \"Тройката\" марш на ловците. В чест на 145 години от рождението на композитора Георги Шагунов, членовете на Сдружение \"Общество за духовни изяви\" и Сдружението на ловците и риболовците. \r\n*** \r\n17.00 часа - Чудотворната икона Света Богородица \"Скоропослушница\" е в Бургас.\r\n*** \r\nОт 9.00 часа в храм ''Св. Атанасий'' ще се отслужи тържествена литургия за Свети Георги Победоносец. \r\n*** \r\nОт 10.00 часа на пл. \"Св. Св. Кирил и Методий\" ще бъде отслужен водосвет и благославяне на бойните знамена. \r\n*** \r\nОт 10.40 часа по маршрут от площад „Св. св. Кирил и Методий“, по бул. „Мария Луиза“, до Паметника на приморци, загинали в Сръбско-Българската война 1885г. ще има шествие. \r\n*** \r\nОт 11.00 часа на Паметника на приморци  ще се проведе военен ритуал по поднасяне на венци и цветя. \r\n*** \r\nОт 14.00 часа в парк „Света гора“ ще се проведе инициатива на ''TurnovoRuns'' „Бягане в най-зеления коридор“.  \r\n*** \r\nОт 21.00 часа от площад „Цар Асен I” ще може да се наблюдава Аудиовизуалният спектакъл „Царевград Търнов – звук и светлина“ – безплатна прожекция по случай Деня на храбростта и празник на Българската армия – 6 май. \r\n*** \r\nВ Хотел „Рачев Болярски Резиденс“ в село Арбанаси ще се проведе 11-та Световна конференция на малината на IRO /Международна организация на\r\nмалинопроизводителите.\r\n***  \r\nОт 11.00 часа на площада пред читалището ще се проведе празничен концерт „Гергьовска люлка“. \r\n*** \r\nОт 12.30 часа в спортна зала „Фестивална” заместник-кметът на Община Видин Венци Пасков ще награди победителите във финалите по баскетбол за юноши от ХI-ХII клас от 34-те държавни ученически игри.\r\n*** \r\nОт 15:30 часа кметът на Община Видин Огнян Ценков ще приветства участниците в Международния фолклорен фестивал „Гергьовден” в с. Антимово.\r\n***  \r\nОт 11.00 часа пред НЧ „Развитие 1869“ ще се проведе концерт на духовия оркестър при читалището. \r\n***  \r\nОт 12.00 часа пред паметника на загиналите във войните, който се намира на ул. „Александър Стамболийски” в гр. Гоце Делчев, с полагане на венци и цветя пред паметника на загиналите във войните ще бъде отбелязан Денят на храбростта и Българската армия.\r\n***  \r\nОт 10.00 часа на площад „Свобода” ще бъде отбелязан Деня на храбростта и празник на българската армия.\r\n*** \r\nОт 11.00 часа на централния площад „К. Величков“ в Пазарджик започва празничен концерт по повод 6 май.\r\n***  \r\nОт 09.00 часа пловдивският митрополит Николай ще оглави богослужение за Гергьовден в град Брацигово. Владиката ще отслужи архиерейска света литургия в храм „Св. Йоан Предтеча”. \r\n*** \r\nВ 9.00 часа в храм „Свети Георги“ в Пещера започва празнична литургия. В 10.30 часа започва концерт по повод празника на града.\r\n***  \r\nОт 20.30 часа на площад „България“ ще започне тържествена заря проверка, в която ще участва 61 Стрямска механизирана бригада под командването на бригаден генерал Пламен Йорданов. Строят ще приеме председателят на Народното събрание Цвета Караянчева. Концертната програма в центъра на града ще започне в 19.00 часа. \r\n***  \r\nОт 10.15 часа от пл. „Алеко“ до пл. „Велешана“,  пред паметника на 33-ти Свищовски полк, ще тръгне  парад – общоградско шествие по повод Деня на храбростта и празник на Българската армия.\r\n*** \r\n От 10.30 часа  на пл. „Велешана“, пред паметника на 33-ти Свищовски полк, тържествено ще бъде отбелязан Деня на храбростта и празник на Българската армия.\r\n*** \r\nОт 11.30 часа в градската градина ще се проведе Празничен концерт на Духовия оркестър към 55-ти Инженерен полк – Белене по повод Деня на храбростта и празник на Българската армия. \r\n*** \r\nОт 11.30 часа край параклиса \"Св. Георги\" в подножието на \"Бармук баир\" Сдружение \"Св. Георги Победоносец\" - Сливен организира за пета година празник \"На хубав ден Гергьовден\". \r\n***  \r\nОт 15.00 часа на стадиона в село Жельо войвода ще се проведат народни борби. \r\n***  \r\nОт 11.00 часа пред санаториума председателят на ПГ на ГЕРБ и зам.-председател на партията Цветан Цветанов ще бъде гост на празника на Община Баните и на минералната вода.\r\n***  \r\nОт 11.00 часа, пред паметника на Незнайния воин, площад \"Свобода\", Община Хасково и Военно формирование 52740 организират тържествено честване по повод Деня на храбростта и празника на българската армия. \r\n***  \r\nОт 10.00 часа на площада пред читалището ще се проведе празник „ Гергьовден- Ден на село Мадара“. \r\n***  \r\nОт 10.30 часа на площада пред Община Ямбол  ще се състои  тържествен ритуал по случай 6-ти май.", "date": "2018.05.05", "title": "Предстоящи събития в страната за 6 май (Агенция „Фокус“)"}
{"url": "http://www.focus-news.net/news/2018/05/05/2518598/sreshtata-gotemolar-zaharieva-dogovorat-za-dobrosasedski-otnosheniya-mezhdu-balgariya-makedoniya-tryabva-da-bade-primer-za-regiona.html", "text": "България получи изключително висока оценка за подписването на Договора за приятелство, добросъседство и сътрудничество с Република Македония. В изявление от Министерството на външните работи в София се посочва, че в рамките на среща между ръководителя на българската дипломация Екатерина Захариева и заместник-генералния секретар на НАТО Роуз Готемолър споразумението е посочено като пример за региона, отбелязва скопският телевизионен канал A1 On. \r\nГотeмолyр и Захариева са обсъдили политиката на отворените врати на НАТО и евроатлантическата перспектива на страните от Западните Балкани, става ясно още от разпространеното съобщение от външнополитическото ведомство в София. \r\nЗахариева, според съобщението, каза на Готомолер, че България не е променила позициите си на подкрепа за НАТО. За това свидетелства решението за увеличаване на заплатите на българските войници с 100 млн. лв., което е увеличило разходите за отбрана на страната до два процента от БВП, съгласно изискванията на НАТО. На свой ред Готемолър е подчертала, че оценява подкрепата на София за отбранителния съюз на Запада. Тереза Герова", "date": "2018.05.05", "title": "Срещата Готемолър-Захариева: Договорът за добросъседски отношения между България Македония трябва да бъде пример за региона"}
{"url": "http://www.focus-news.net/news/2018/05/05/2518590/afp-broyat-na-zadarzhanite-na-protestite-v-rusiya-nadhvarli-hilyada-dushi.html", "text": "Над хиляда протестиращи, включили се в демонстрациите, организирани от руския опозиционен лидер Алексей Навални в навечерието на инаугурацията на Владимир Путун, са задържани от правоохранителните органи, предава AFP, като се позовава на данни от независима мониторингова група.\r\nУточнява се, че към настоящия момент общо 1029 души са задържани от полицията в 19 града на страната. Над 470 от тях са участници в акцията в Москва. Данните са на независимата мониторингова група OVD-Info.\r\nПо-рано бе съобщено, че в руската столица са задържани Алексей Навални, неговият съратник Николай и редица техни поддръжници.Тереза Герова", "date": "2018.05.05", "title": "AFP: Броят на задържаните на протестите в Русия надхвърли хиляда души"}
{"url": "http://www.focus-news.net/news/2018/05/05/2518602/ea-daily-mayk-pompeo-zashtiti-diplomatsiyata-na-silata-na-sasht-koyato-reshava-problemi-bez-nito-edin-izstrel.html", "text": "Назначеният наскоро на поста държавен секретар на САЩ Майк Помпео защити „дипломация на силата“, която, съгласно думите му, ще допринесе за решаването на глобалните проблеми „по мирен път, без нито дори един изстрел“. Съответното изявление Помпео направи в рамките на среща с американския дипломатически корпус във Вашингтон, отбелязва електронното издание EA Daily.\r\nВъншната политика на САЩ е изправена пред редица предизвикателства, твърди първият дипломат на САЩ. „Времената са турболентни. Изисква се силно лидерство. Важно е нашият екип (в Държавния департамент) да неутрализира заплахите, с които се сблъскваме – смело и решително“, категоричен бе Помпео. \r\n„За щастие имаме президент, който вярва в мускулната дипломация, който използва всички инструменти на националната мощ (на САЩ) за прокарване на жизненоважните интереси и ценности на Америка“, допълни американският държавен секретар.\r\nКоментирайки вече постигнатите с помощта на „дипломация на силата“ успехи на Корейския полуостров, бившият директор на ЦРУ напомни за неотдавнашното си пътуване до Близкия изток. Там е необходимо „да се сдържа дестабилизиращото поведение на Иран в Сирия, Йемен и в целия регион“, заяви Помпео пред американските дипломати. Тереза Герова", "date": "2018.05.05", "title": "EA Daily: Майк Помпео защити „дипломацията на силата“ на САЩ, която решава проблеми „без нито един изстрел“"}
{"url": "http://www.focus-news.net/news/2018/05/05/2518600/bisera-borisova-psiholog-semeystvoto-i-uchilishteto-sa-osnovni-faktori-koito-okazvat-vliyanie-varhu-zhivota-na-detsata.html", "text": "Семейството и училището са основни фактори, които оказват влияние върху живота на децата. Това каза за Радио „Фокус“ – Пирин психологът Бисера Борисова. По думите й родителите трябва да намерят по-добър начин да общуват с децата си. „Необходимо е родителите да разговарят повече с тях като приятели, а не да се държат наставнически. Не трябва да се дават директни съвети и забрани, тъй като тези забрани водят до проявата на бунт. Добре би било родителите да приемат спокойно това търсене в младия човек на себе си“, коментира психологът. Тя допълни, че родителят трябва да потърси причините за поведението на децата, особено когато те рискуват живота си, за да впечатлят другите. Борисова заяви, че родителите е необходимо да информират децата си за опасностите, които околната среда носи, тъй като те са все още в една много крехка възраст и не си дават сметка какво може да се случи с тях и кое е животозастрашаващо. „Всеки един родител се старае да предпази детето си, като му дарява прекомерната си обич, но тази форма на обич трябва да бъде адекватна спрямо съответното дете, защото всеки един от нас е вселена“, допълни тя. Бисера Борисова апелира към всички родители да обръщат повече внимание на децата си и да им показват любов и разбирателство, за да може децата да не прибягват до екстремни неща, търсейки вниманието на родителите си.\r\nСпоред нея задоволяването на всяка потребност води до изпразване на духовното равнище на детето. По думи на Бисера Борисова това води до скука и еднообразие, поради което децата започват да търсят алтернатива да разнообразяват живота си. „Те трябва да пренасочат този адреналин в друга посока. Те трябва да се отдадат на различни извънкласни занимания или спорт, тъй като адреналин децата могат да получават и от екстремен спорт, но той трябва да бъда контролиран от експерти“, заяви тя.  По думите й влияние върху развитието на детето оказва и контактът му с  природата. Тя каза още, че родителите трябва да помагат на децата да водят интересен начин на живот, тъй като те не винаги могат сами да организират ежедневието си. „Все още нямат този опит и това знание да го правят сами, затова е важно в тази възраст на децата да им се обръща повече внимание“, подчерта Бисера Борисова.\r\nКристина МИТКОВА", "date": "2018.05.05", "title": "Бисера Борисова, психолог: Семейството и училището са основни фактори, които оказват влияние върху живота на децата"}
{"url": "http://www.focus-news.net/news/2018/05/05/2518618/shumen-vazstanoveno-e-dvizhenieto-po-pat-4-targovishte-shumen-pri-razklona-za-s-cherencha.html", "text": "Възстановено е движението по път І-4 Търговище - Шумен при разклона за с. Черенча, съобщиха от пресцентъра на Агенция \"Пътна инфраструктура\".", "date": "2018.05.05", "title": "Шумен: Възстановено е движението по път І-4 Търговище - Шумен при разклона за с. Черенча"}
{"url": "http://www.focus-news.net/news/2018/05/05/2518619/premierat-boyko-borisov-shte-uchastva-v-otbelyazvaneto-na-hramoviya-praznik-na-manastira-sv-vmch-georgi-zograf-v-sveta-gora-na-6-may.html", "text": "Министър-председателят Бойко Борисов ще участва в традиционното честване на празника на манастир „Св. вмч. Георги Зограф” в Света гора, съобщиха от правителствената информационна служба. На 6 май той ще присъства на литургията и литийното шествие до малкия храм “Св. Георги”. Премиерът ще присъства и на откриването на Южното манастирско крило, за чието възстановяване българското правителство отпусна 940 000 лева през миналата година. Предвидена е и среща между българския министър-председател и духовното ръководство на Света гора. В делегацията, ръководена от премиера Борисов, са включени министрите Владислав Горанов, Николай Нанков, Кирил Ананиев, Ивайло Московски и Боил Банов.", "date": "2018.05.05", "title": "Премиерът Бойко Борисов ще участва в отбелязването на храмовия празник на манастира „Св. вмч. Георги Зограф” в Света гора на 6 май"}
{"url": "http://www.focus-news.net/news/2018/05/05/2518601/premierat-boyko-borisov-100-hil-lv-shte-otpusnem-za-prouchvaneto-na-antichen-grad-herakleya-sintika.html", "text": "В сряда на Министерски съвет ще разгледаме въпроса за отпускането на 100 хил. лева за археологическите проучвания на античен град Хераклея Синтика. Това каза премиерът Бойко Борисов по време на обиколката си на обекта, който към момента се проучва от 3 археолози и 15 работници, предаде репортер на Радио „Фокус“ – Пирин. В разговор с директорът на НАИМ към БАН и ръководител на проучванията доц. д-р Людмил Вагалински, министър-председателят заяви, че обектът може да се развие, така че да привлича още повече туристи заради близостта, която има до местността Рупите и комплекс Ванга. „Представете си ако разкрием обектът как той ще изглежда и какво ще е за Петрич - ще идват повече хора, които да разглеждат обекта, да обядват, да вечерят, да си купят череши“, каза още премиерът Борисов. По този начин ще се стимулира туризмът и местната икономика, което допълнително ще спомогне за развитието на Община Петрич. \r\nЛивия НИНОВА", "date": "2018.05.05", "title": "Премиерът Бойко Борисов: 100 хил. лв. ще отпуснем за проучването на античен град Хераклея Синтика"}
{"url": "http://www.focus-news.net/news/2018/05/05/2518621/viktor-bozhinov-rezhisyor-vliyanieto-na-kinoto-za-razvitieto-na-balgarskiya-turizam-stava-vse-po-aktivno-prez-poslednite-godini.html", "text": "Влиянието на киното за развитието на българския туризъм става все по-активно през последните години. Това каза за Радио „Фокус“ – Велико Търново режисьорът Виктор Божинов. Той подчерта, че общото между двете индустрии е доброто преживяване и добрата емоция, които потребителят търси. По думите му ползите, които българският туризъм може да извлече от киноиндустрията, са големи. Затова е необходимо по-голямо сътрудничество между двата бранша, както и да се обърне внимание на киното като такова. „Възможностите трябва да бъдат организирани. Нашата държава може да предложи невероятни места за снимане на филми, така че в последствие хората, които са били впечатлени от даден филм, да искат да посетят тези места. Има международен опит в тази насока, който можем да почерпим, така че взаимно да си помагат филмовата и туристическата индустрия“, допълни режисьорът. Виктор Божинов посочи, че в момента сътрудничеството между държавата и киноиндустрията е добро. По думите му това е в следствие на развитието на българското кино и на интереса от страна на чужди продукции да снимат в България.  Той припомни, че в края на миналата година е била приета нотификация, касаеща държавната помощ за българско кино. Промените в закона бяха поискани от редица кинорежисьори с отворено писмо до парламента и премиера. Те настояваха за нов модел за финансиране на производството на филми.  „Тепърва предстоят промени в Закона за филмовата индустрия. Вярвам, че доброто сътрудничество с държавата ще продължи. Трябва просто да бъдем смели и да вървим напред“, посочи Виктор Божинов.\r\nНадежда КРЪСТЕВА", "date": "2018.05.05", "title": "Виктор Божинов, режисьор: Влиянието на киното за развитието на българския туризъм става все по-активно през последните години"}
{"url": "http://www.focus-news.net/news/2018/05/05/2518622/pazardzhik-ot-nachaloto-na-godinata-riosv-pazardzhik-e-nalozhila-sanktsii-za-blizo-100-hil-lv.html", "text": "РИОСВ – Пазарджик наложи санкции за близо 100 хил. лв. от началото на годината, съобщи за Радио „Фокус“ – Пазарджик Цветана Чочева от Екоинспекцията. Тя обясни, че РИОСВ – Пазарджик е проверила 241 обекта от началото на годината до края на април, като почти половината са инспектирани извънредно. „Издадени са 95 предписания за установени несъответствия по прилагане на екологичното законодателство и са съставени 15 акта за констатирани административни нарушения. През периода са издадени 26 наказателни постановления за нарушаване на екологичното законодателство, при които са наложени санкции на стойност 96 100 лв. Събраните суми от санкции през периода са 46 785 лева“, допълни Чочева. Тя уточни, че на „зеления“ телефон и на електронната поща на РИОСВ – Пазарджик са подадени 34 сигнала и 7 жалби, по които са извършени проверки или са предприети действия от експертите на инспекцията.\r\nВаня НИКОЛОВА", "date": "2018.05.05", "title": "Пазарджик: Oт началото на годината РИОСВ – Пазарджик e наложилa санкции за близо 100 хил. лв."}
{"url": "http://www.focus-news.net/news/2018/05/05/2518620/sport-reyndzhars-predstavi-dzherard.html", "text": "Стивън Джерард официално е новият мениджър на шотландския гигант Рейнджърс. Разговорите между легендарния халф на Ливърпул и клуба от Глазгоу приключиха успешно вчера и от 1 юни той ще започне работа на \"Айброкс\". Бившият съотборник на 37-годишния Стиви Джи в Ливърпул - Гари Макалистър, ще влезе в щаба му. \r\nРейнджърс е трети с 65 точки, колкото има и следващият в таблицата - Хибърниън. Втори е Абърдийн с 3 повече, а до края на сезона остават още 3 кръга. \r\nВенцислав ДРАГОМАНОВ", "date": "2018.05.05", "title": "Спорт: Рейнджърс представи Джерард"}
{"url": "http://www.focus-news.net/news/2018/05/05/2518623/plyus-info-makedoniya-loshoto-vreme-na-balkanite-otne-choveshki-zhivot-11-godishno-momiche-zagina-ot-udar-na-malniya-v-bosna-i-hertsegovina.html", "text": "Бурите с дъждове, силен вятър и гръмотевици, които обхванаха части от Балканите в последните два дни, отнеха един човешки живот, съобщава македонската електронна медия „Плюс Инфо“.\r\nВ близост до град Пърнявор в Босна и Херцеговина е загинало 11-годишно момиченце, поразено от мълния. Инцидентът се е случил в петък, съобщават местните медии. \r\nВ сръбската столица Белград падна градушка с големина на лешник. Метеоролозите прогнозират покачване на температурите, но предупредиха, че гръмотевичните бури се насочват към западните части на Сърбия. Тереза Герова", "date": "2018.05.05", "title": "„Плюс Инфо“ (Македония): Лошото време на Балканите отне човешки живот – 11-годишно момиче загина от удар на мълния в Босна и Херцеговина"}
{"url": "http://www.focus-news.net/news/2018/05/05/2518624/na-neformalnata-sreshta-na-evropeyskite-voenni-ministri-balgariya-prizova-za-mir-na-balkanite-i-normalizirane-na-otnosheniyata-s-turtsiya-obzor.html", "text": "В София се проведе Неформална среща на министрите на отбраната на страните от ЕС. На откриването й премиерът Бойко Борисов заяви: „Мирът е най- свещеното нещо, за което се борим на Балканите“. Той изтъкна, че между отделни страни от региона има нерешени проблеми, а даването на евроатлантическа перспектива означава затваряне на страницата с войните. Според премиера общата европейска отбрана и фондовете са положителна стъпка напред, но далеч не са всичко, което може да се постигне. „2% от БВП са много пари и годишно ако погледнем бюджета на ЕС ще излязат трилиони за въоръжение. Не считам, че е нужно всяка държава да купува на килограм. Колегите от НАТО биха могли да направят много по-точен разчет за коя държава какво би било приоритет“, каза още той. Бойко Борисов призова ЕС да положи усилия за нормализиране на отношенията с Турция. По думите му Турция е най-силната военна машина в южния фланг на НАТО и трябва да се положат усилия в политически план. „Иначе рисковете в тази част на Европа, на Балканите, включително Гърция и Кипър стават много сериозни“, изтъкна премиерът. Министърът на отбраната Красимир Каракачанов посочи, че на Неформалната среща на военните министри от ЕС България е декларира позициите си, в унисон с партньорите ни. Коментирани са темите за Европейската агенция по отбрана, управлението на постоянното структурно сътрудничество и военната мобилност. Разгледани са перспективите пред операциите по управление на кризи. Красимир Каракачанов каза още, че на 7 юни заедно с Европейската агенция по отбрана в Брюксел България ще бъде домакин на Симпозиум по военната мобилност. Зам.-председателят на ЕК Федерика Могерини заяви, че срещата на 17 май е белег, че ЕС и Западните Балкани споделят не само географско пространство, но и политически цели и съдба. Тя уточни, че срещата няма да бъде посветена на разширяването на ЕС, но един от елементите й ще бъде европейската перспектива на региона. „В интерес не само на Западните Балкани, но и на Европа е да работим заедно, да има европейска перспектива за региона. Вярвам, че срещата ще бъде много важна, а и успешна“, посочи Могерини. Тя каза още, че до средата на юни ще представи детайлно предложение за Европейския инструмент за мир. Инструментът ще финансира работата по отбраната и засега се подкрепя от всички страни членки. \r\nБиляна ИВАНОВА", "date": "2018.05.05", "title": "На Неформалната среща на европейските военни министри България призова за мир на Балканите и нормализиране на отношенията с Турция (ОБЗОР)"}
{"url": "http://www.focus-news.net/news/2018/05/05/2518625/pazardzhik-na-tsentralniya-ploshtad-v-peshtera-zapochna-tarzhestvenata-zarya-proverka-po-povod-praznika-na-grada.html", "text": "На централния площад \"България\" в Пещера започна тържествената заря-проверка по повод 6 май - Деня на Пещера, предаде репортер на Радио \"Фокус\" - Пазарджик. Стотици жители на града присъстват на площада, където са строени войници от 61 Стрямска механизирана бригада под командването на бригаден генерал Пламен Йорданов. Председателят на Народното събрание Цвета Караянчева прие строя и поздрави войниците. На площада са кметът на община Пещера Николай Зайчев и председателят на Общинския съвет Цветана Лепарова. Сред официалните гости са областният управител Стефан Мирев, депутатът от ГЕРБ Десислава Костадинова, депутатът от БСП Йордан Младенов, Надя Клисурска, депутат от БСП, и заместник-министърът на вътрешните работи Стефан Балабанов.\r\nВаня НИКОЛОВА", "date": "2018.05.05", "title": "Пазарджик: На централния площад в Пещера започна тържествената заря проверка по повод празника на града"}
{"url": "http://www.focus-news.net/news/2018/05/05/2518626/temata-balgariya-v-balkanskite-medii-neformalnata-sreshta-na-evropeyskite-ministri-na-otbranata-es-zapadnite-balkani-i-protest-na-balgarskite-prevozvachi-sreshtu-novite-razporedbi-na-bryuksel-agentsiya-fokus.html", "text": "Това, което правим в Западните Балкани, е за мира. Но за да има мир, трябва да имаме силни армии и държавите от Западните Балкани да си сътрудничим. Това заяви българският премиер Бойко Борисов на неформалната среща на министрите на отбраната на Европейския съюз, която се провежда в София, предава македонската електронна медия  „Плюс Инфо“.\r\nСъгласно думите му, няма по-добро място да се говори за мир, отколкото в стая, в която са се събрали министри на отбраната, като същевременно Борисов подчерта значението и усилията за мир в региона. \r\n„Искам да потърся вашата подкрепа, защото никой по-добре от вас не познава военните опасности, опасността от война на Балканите, и когато с вашите правителства обсъждате тази тема, моля да не я подценявате“, призова министър-председателят на България.  \r\n*** Предстоящата среща на върха на Европейския съюз и страните от Западните Балкани в София ще бъде изключително важна. Това заяви Върховният представител на Европейския съюз по въпросите на външните работи и политиката на сигурност Федерика Могерини, която се намира в България във връзка с неформална среща на министрите на отбраната на страните от Общността, предава Радио „Свободна Европа“ в македонската си редакция.\r\nИталианският дипломат подчерта, че срещата на 17 май ще бъде показател за това, че ЕС и неговите партньори от Западните Балкани споделят не само един географски район, но и общи цели.\r\n„Целият регион има европейска ориентация. Виждаме колко близко свързани са Западните Балкани с Европа и смятам, че в интерес на Западните Балкани, но и на целия ЕС, е да работим на базата на доверие и те да имат надежда за европейска перспектива\", заяви Могерини на срещата в София, организирана от българския министър на отбраната Красимир Каракачанов.\r\n*** На 15 и 16 май тази година българските превозвачи ще протестират срещу опитите на Брюксел да въведе сериозни ограничения в областта на транспорта, които ще предизвикат лавина от фалити на стотици хиляди превозвачи в България. Поради тази причина представители на бизнеса планират да блокират пътища към столицата София, основните магистрали и регионални пътища, както и входно-изходните артерии на страната, отбелязва скопското електронно издание „Нова Македония“.\r\nПричината за протеста са новите разпоредби, които трябва да бъдат приети от Европейския парламент, известни като „Първи пакет за мобилност\" и „Втори пакет за мобилност\". И двата пакета са насочени предимно срещу интересите на България, казват българските асоциации. Ако бъдат приети, те ще ударят между 200 и 300 хиляди български семейства. Приемането на тези правила ще принуди фирмите за транспорт на камиони и автобуси да увеличат разходите за дейността са. \r\nТова е наложително заради новите изисквания за ограничаване на времето за работа и почивка на водачите, които драстично ще увеличат разходите на превозвачите, като се започне от това, че след две седмици, прекарани из европейските пътища водачът трябва да се върне в България, за да почива. На второ място, на водачите трябва да се осигури хотел за 45 часа седмично почивка, разходите за това, разбира се, трябва да бъдат поети от превозвачите.\r\nСпоред мнението на много шофьори, които от години работят на Запад, условията в половината от хотелите са много по-лоши от тези в шофьорската кабина, в която водачът има интернет, телевизия, хладилник, удобно легло и всички нормални условия за почивка.\r\nТези и други ограничителни мерки се предприемат, за да изтласкат българските превозвачи извън европейския пазар. Основният мотив е да се защитят икономическите интереси на няколко конкретни държави, като Германия и Франция. Не става въпрос за политика, основана на стари европейски ценности. Най-малкото, така съставени, тези два „пакета\" драстично противоречат на основната цел на ЕС за свободно движение на хора, стоки и капитали, отбелязват българските превозвачи.\r\n*** България получи изключително висока оценка за подписването на Договора за приятелство, добросъседство и сътрудничество с Република Македония. В изявление от Министерството на външните работи в София се посочва, че в рамките на среща между ръководителя на българската дипломация Екатерина Захариева и заместник-генералния секретар на НАТО Роуз Готемолър споразумението е посочено като пример за региона, отбелязва скопският телевизионен канал A1 On. \r\nГотeмолyр и Захариева са обсъдили политиката на отворените врати на НАТО и евроатлантическата перспектива на страните от Западните Балкани, става ясно още от разпространеното съобщение от външнополитическото ведомство в София. \r\nЗахариева, според съобщението, каза на Готомолер, че България не е променила позициите си на подкрепа за НАТО. За това свидетелства решението за увеличаване на заплатите на българските войници с 100 млн. лв., което е увеличило разходите за отбрана на страната до два процента от БВП, съгласно изискванията на НАТО. На свой ред Готемолър е подчертала, че оценява подкрепата на София за отбранителния съюз на Запада.\r\n***", "date": "2018.05.05", "title": "Темата България в балканските медии – неформалната среща на европейските министри на отбраната, ЕС-Западните Балкани и протест на българските превозвачи срещу новите разпоредби на Брюксел (Агенция „Фокус“)"}
{"url": "http://www.focus-news.net/news/2018/05/05/2518629/bisera-borisova-psiholog-mnogo-e-vazhno-oshte-ot-ranna-detska-vazrast-detsata-da-badat-nasarchavani-da-se-razvivat.html", "text": "Много е важно още от ранна детска възраст, преди да влезнат в така нареченото тийнейджърство, децата да бъдат насърчавани да се развиват, но не в посоката, която родителите са избрали за тях, а там, където са техните таланти и желания. Това каза за Радио „Фокус“ - Пирин психологът Бисера Борисова. По думите й много е важно децата още от малки да изграждат една увереност и стабилност. „Разбира се, трябва да бъдат информирани за това, кое е вредно, кое е полезно, кое е добро и кое е неправилно, тъй като те все още нямат стабилна изградена ценностна система, за да разбират тези неща“, коментира тя.  Бисера Борисова обясни, че това трябва да се случва още от ранна детска възраст, за да може те да бъдат подготвени още от малки. „Необходимо е децата да чувстват сигурност, разбиране и обич от страна на родителя“, подчерта тя. Психологът каза още, че на децата не трябва да им се забранява социалната реализация в обществото и социалните мрежи, тъй като всяка една забрана води до бунт. „Търсенето на повече харесване в социалните мрежи, говори за една занижена самооценка, затова е изключително важно те да растат като уверени личности още от ранна възраст“, коментира Борисова. Психологът апелира към всички родители да подкрепят децата си, да ги накарат да чувстват принадлежност към дадена група, но задължително участието им в тази група не трябва да е свързано с екстремни и опасни деяния.\r\nКристина МИТКОВА", "date": "2018.05.05", "title": "Бисера Борисова, психолог: Много е важно още от ранна детска възраст децата да бъдат насърчавани да се развиват"}
{"url": "http://www.focus-news.net/news/2018/05/05/2518628/veliko-tarnovo-daritelsko-sdruzhenie-sv-ivan-rilski-zapochva-da-razdava-bezplatni-lekarstva-na-vazrastni-hora-i-sotsialni-institutsii-v-obshtinata.html", "text": "Дарителско сдружение „Св. Иван Рилски“ започва да раздава безплатни лекарства на възрастни хора и социални институции в община Велико Търново след  Гергьовден. Дейностите ще се реализират по проект „С грижа за възрастните хора“, който сдружението спечели пред една от големите фармацевтични компании в България. Това съобщи за Радио „Фокус“ – Велико Търново председателят Благовеста Факирова. Лекарства от първа необходимост ще получат обитателите на Дома за възрастни хора „Венета Ботева“ и белодробната болница във Велико Търново, както и на Дома за възрастни хора и Кризисния център в село Балван. Медикаменти без лекарско предписание ще бъдат раздадени и на възрастни хора от великотърновските села. „Ще раздадем лекарства на хора, които нямат възможност да си закупят такива. За съжаление, не можем да обхванем голям кръг от такива хора, тъй като имаме лимит. Затова кметовете на селата ни насочват къде има възрастни хора, които са в по-тежко положение и имат нужда от подпомагане“, допълни Благовеста Факирова. Тя посочи, че тази година ще бъдат раздадени повече мазила за облекчаване на болките в ставите. Предвижда се да бъдат заредени с бинтове, риванол, прах за рани, течен парацетамол, аналгин, сиропи за кашлица и алергозан и аптечките в 20-те центъра за работа с деца и младежи на територията на община Велико Търново.\r\nФакирова припомни, че вече 10 години Сдружение „Св. Иван Рилски“ подпомага с лекарства възрастните хора от общината, благодарение на партньорството с фармацевтичната компания. Миналата година медикаменти са раздадени в селата Нацовци, Големани, Въглевци. Всички пенсионерски клубове са били снабдени с апарати за кръвно налягане, а в по-големите населени места като Килифарево и Вонеща вода са получили и глюкомери за измерване на кръвната захар. По думите на Факирова благодарение на лекарствата, които получават, възрастните хора успяват да спестят пари и да си закупят храна, с която да изкарат тежките зимни месеци.\r\nНадежда КРЪСТЕВА", "date": "2018.05.05", "title": "Велико Търново: Дарителско сдружение „Св. Иван Рилски“ започва да раздава безплатни лекарства на възрастни хора и социални институции в общината"}
{"url": "http://www.focus-news.net/news/2018/05/05/2518630/kmetat-na-peshtera-nikolay-zaychev-korenite-i-istoriyata-sa-orisali-peshtera-na-uspeh.html", "text": "Стотици жители на Пещера са се събрали на централния площад в града за тържествената заря по повод 6 май - Денят на град Пещера, предаде репортер на Радио \"Фокус\" - Пазарджик. В словото си по повод празника на града кметът на Община Пещера Николай Зайчев каза, че  6 май е не само Ден на град Пещера, но и Гергьовден и Празник на храбростта и българската армия, празник, който традиционно събужда надеждите на целия ни народ за плодородие и успех. \"Денят на Свети Георги Победоносец е двойно по-значим за пещерци, защото на тази дата нашия град празнува и своя празник. За нас този ден е ново начало, но и ден на размисъл и равносметка за постигнатото – от всеки от нас и от всички заедно. Не би било пресилено да се каже, че корените и историята ни са орисали Пещера на успех. Силният дух на града е заредил пещерци със сила да се борят за мечтите си и да не спират по средата на пътя. Да се справят в трудни времена. И да мислят за себе си като общност от хора с общи цели. Имаме и предизвикателство, което устоя на времето – да бъдем мултиетническа община без етническо напрежение и конфликти. Няма бъдеще без достойно минало и настояще. Нашите предци са изнесли подобаващо на плещите си тежката отговорност да ни завещаят  постигнатото от тях. Кога ако не днес трябва да отдадем почитта си и признателността си към достойните и храбри пещерци, чиито думи и дела и днес предаваме от уста на уста и от поколение на поколение! Нека не забравяме, че местният ни патриотизъм е най-добрият учебник за нашите деца! Пещера днес е модерен европейски град. Заслугата за това е на всички ни. Веднъж набрали скорост за развитие във вярната посока, всички ние искаме и повече, и по-бързо да се случват нещата в нашия град. Заради децата ни и доброто им бъдеще.  Днес ние по-често от всеки друг път говорим открито за проблемите си – за социалните, за икономическите, за екологичните. Радваме се на всяка стъпка по пътя към тяхното разрешаване, вадим си поуки и умножаваме усилията си. Европейските практики неусетно навлязоха в стандартите ни на мислене и работа. Пещера е един от малките градове в страната, които натрупаха най-много опит по работа с европейски проекти. Фактът, че продължаваме да печелим европейски пари с идеите си идва да подскаже, че опитът ни вече работи за нас. Успехът при нас все по-малко е партийно дело и все повече – резултат от работата на всички пещерци. Това е верният път, по който макар и бавно вървим към европейските стандарти на труд и живот.За нас българите 2018 година минава под знака на българското председателство на Европейския съвет. През тези 6 месеца България ръководи успешно съвета на Европа и представляваше Съвета в отношенията му с Европейската комисия и Европейския парламент. На практика България бе медиатор и успя да сближи различните позиции по време на заседанията. Приоритети в програмата на българското председателство са бъдещето на Европа и младите хора, сигурност и стабилност в силна и единна Европа\", каза също Зайчев. Той каза също, че за него като кмет на община Пещера е висока отговорност и голяма чест да е в услуга на града и на всеки един от жителите му \"Моят труд и този на служителите на общината е възможен само благодарение на Вашата подкрепа и препоръки. Участвайте в управлението. Търсете отговорност. Бъдете настоятелни, бъдете претенциозни. Бъдете добронамерени, изпълнени с човешка обич, почтеност и топлина. Не ни спестявайте критики, но споделяйте с нас и добрите си идеи за града. Това е нашият град, който искаме заедно да управляваме като добри стопани\", допълни Зайчев. \r\nВаня НИКОЛОВА", "date": "2018.05.05", "title": "Кметът на Пещера Николай Зайчев: Корените и историята са орисали Пещера на успех"}
{"url": "http://www.focus-news.net/news/2018/05/05/2518627/ministar-predsedatelyat-boyko-borisov-pristigna-v-sveta-gora.html", "text": "Министър-председателят Бойко Борисов пристигна в Света гора, където ще участва в традиционното честване на празника на манастир „Св. вмч. Георги Зограф”, съобщиха от правителствената информационна служба. В рамките на посещението си той ще се срещне с духовното ръководство на Света гора и ще присъства на литургията и литийното шествие за 6 май – Гергьовден. На празника ще бъде открито и Южното манастирско крило, за чието възстановяване българското правителство отпусна 940 000 лева през миналата година.", "date": "2018.05.05", "title": "Министър-председателят Бойко Борисов пристигна в Света гора"}
{"url": "http://www.focus-news.net/news/2018/05/05/2518632/prezidentat-rumen-radev-udostoi-11-voennosluzheshti-s-visshe-ofitsersko-zvanie-obzor.html", "text": "В навечерието на Деня на храбростта и празника на Българската армия - 6 май, президентът Румен Радев удостои 11 военнослужещи с висше офицерско звание. Държавният глава се обърна към военнослужещите, като ги приветства за усилията, които полагат в своята високо отговорна дейност. „Искам да заявя, че в същото време очакванията към вас са огромни – българският народ очаква от своите висши военнослужещи сигурност в един несигурен свят. Министърът на отбраната и неговият екип очаквaт от вас висок професионализъм, експертиза и отговорност при ръководството на българската армия. Вашите подчинени очакват лидерство и грижа за тяхното професионално и кариерно развитие, за повишаване на техния социален статус и мотивация. Обществото ни очаква визия и отдаденост за изграждането на модерни въоръжени сили, за законност, прозрачност, ефективност и ефикасност в реализацията на процесите по модернизация. Като президент и върховен главнокомандващ очаквам от вас да се водите изцяло от интересите на народа и да отстоявате офицерската си чест“, каза още той.\r\nНачалникът на отбраната Андрей Боцев получи най-висшето звание – генерал. Той благодари на президента от свое име и от името на колегите си за високата чест, доверие и признание, с което ги удостоява с тези висши военни звания. „Искам да Ви уверя, че във времевия отрязък, който ни давате, ние ще имаме възможност като ръководители на българската армия да постигнем своите стратегически виждания и набелязаните цели“, каза още той и посочи, че основните цели са мотивиран и подготвен личен състав в българската армия, възстановяване и надграждане на отбранителните способности и модернизация, съвместима с партньорите ни от НАТО.\r\nПрезидентът Румен Радев удостои oще бригаден генерал Иван Лалов с висше офицерско звание „генерал-майор, полковник Митко Григоров - с висше офицерско звание „бригаден генерал“, и полковник Веселин Стоев  - с висше офицерско звание „бригаден генерал“. Бригаден генерал Иван Ортомаров бе назначен на длъжността заместник-командир на Корпус за бързо развръщане на НАТО в Солун, Република Гърция, и удостоен с висше офицерско звание „генерал-майор“. Президентът назначи и полковник Васил Лазаров на длъжността съветник на Върховния главнокомандващ на въоръжените сили по военната сигурност, като го удостои с висше офицерско звание „бригаден генерал“, както и назначи полковник Пламен Ангелов на длъжността директор на служба „Военна информация“ и го удостои с висше офицерско звание „бригаден генерал“. С указ на държавния глава полковник Маргарит Михайлов бе назначен на длъжността директор на дирекция „Операции и подготовка“ на Министерството на отбраната и удостоен с висше офицерско звание „бригаден генерал“. Румен Радев назначи и капитан I ранг Георги Пенев на длъжността  заместник-командир на Военноморските сили, като го удостои с висше офицерско звание „флотилен адмирал“, както и полковник Димитър Петров - на длъжността командир на 3-та авиационна база, и го удостои с висше офицерско звание „бригаден генерал“.\r\nЦветилена СИМЕОНОВА", "date": "2018.05.05", "title": "Президентът Румен Радев удостои 11 военнослужещи с висше офицерско звание (ОБЗОР)"}
{"url": "http://www.focus-news.net/news/2018/05/05/2518634/plovdivskiyat-mitropolit-nikolay-shte-oglavi-bogosluzhenie-za-gergyovden-v-grad-bratsigovo.html", "text": "Пловдивският митрополит Николай ще оглави богослужение за Гергьовден в град Брацигово. Това съобщиха за Радио „Фокус“ – Пловдив от Пловдивската митрополия. Владиката ще отслужи архиерейска света литургия в храм „Св. Йоан Предтеча” от 09.00 часа.\r\nПо същото време, но в храм „Св. Георги Победоносец“ в пловдивското село Белащица, Знеполският епископ Арсений също ще възглави архиерейска света литургия по повод празника.\r\nТази вечер в 18.00 часа в храм „Св. Георги Победоносец” в град Пловдив Пловдивският митрополит Николай ще отслужи Празнична вечерня с петохлебие.", "date": "2018.05.05", "title": "Пловдивският митрополит Николай ще оглави богослужение за Гергьовден в град Брацигово"}
{"url": "http://www.focus-news.net/news/2018/05/05/2518633/predsedatelyat-na-parlamenta-tsveta-karayancheva-peshtera-e-edno-prekrasno-katche-ot-balgariya-s-hilyadoletna-istoriya.html", "text": "Председателят на Народното събрание Цвета Караянчева честити не пещерци 6 май - Денят на Пещера, предаде репортер на Радио \"Фокус\" - Пазарджик. В словото си по време на тържествената заря проверка на централния площад в града тя каза, че Пещера е едно прекрасно кътче от България с хилядолетна история, а жителите му са потомци на будители и революционери. \"Тук всеки камък е история, а миналото и настоящето са вплетени в пъстра броеница. Поздравявам ви, защото вие сте и пазители на тази твърдина на българщината, вие сте будни българи, които ни изпълват с вяра, че България ще пребъде\", каза също Караянчева. По думите и днес повече от всичко са ни нужни светлите примери на достойни българи от нашето Възраждане, защото трябва да продължим тяхното дело, да отстояваме техните принципи на българска солидарност. \"Честит празник, бъдете здрави, почитайте традициите, бъдете добри стопани на своя град и нека Свети Георги ви закриля\", каза също председателят на Народното събрание.\r\nВаня НИКОЛОВА", "date": "2018.05.05", "title": "Председателят на Парламента Цвета Караянчева: Пещера е едно прекрасно кътче от България с хилядолетна история"}
{"url": "http://www.focus-news.net/news/2018/05/05/2518635/plovdiv-shest-sluchaya-na-laymska-bolest-i-marsilska-treska-sa-registrirani-v-oblastta.html", "text": "Случаи на лаймска болест и марсилска треска са регистрирани в Пловдив през последния отчетен период от 26 април до 3 май. Това съобщиха за Радио „Фокус“ – Пловдив от Регионалната здравна инспекция. Засегнати от лаймска болест са трима жители на града. Случаите на марсилска треска са също три, два от които извън областния град. Това са най-разпространените заболявания, предавани чрез кърлежи, предупреждават от Регионалната здравна инспекция.\r\nПоследните данни сочат още, че случаите на варицела и чревни инфекции бележат леко увеличение. За последния отчетен период случаите на варицела са 101 - срещу 96 в последната седмица на април. Броят на засегнатите от чревни инфекции е 37 души през последната седмица - срещу 33 през предходния отчетен период. Спад се отчита при болните от скарлатина. През последния отчетен период са засегнати 12 души, като в края на април са били общо 15. Три са случаите на вирусен хепатит.\r\nТони МИХАЙЛОВ", "date": "2018.05.05", "title": "Пловдив: Шест случая на лаймска болест и марсилска треска са регистрирани в oбластта"}
{"url": "http://www.focus-news.net/news/2018/05/05/2518639/pazardzhik-inspektori-na-iara-sa-ustanovili-nezakonen-ribolov-v-yazovir-batak.html", "text": "Инспектори на ИАРА-Пазарджик при проверка на яз.Батак по суша и по вода са съставили акт на лице, извършващо любителски риболов с неразрешени средства в местност „Македонски Борум“, съобщиха от ИАРА. При проверка по суша е открито лице, извършващо риболов с въдица по време на забрана в местност „Студенец“. На лицето е съставен акт, а уловената риба костур е пусната обратно във водата. След подаден сигнал, е извършена проверка по суша и вода на яз.Батак. В местност „Констандовски залив“ са открити множество рибари, извършващи така нареченото търмъчене или с куки тройки и риболов с парашути по време на забрана. След появата на служебната лодка нарушителите са избягали в близката гора. По късно в същия залив са открити една мрежа с обща дължина около 50 м – големина на окото 60 мм и 53 кошове за раци. Уловената риба – около 9 кг, както и уловените раци – около 20 кг, са върнати обратно в язовира. Съставен е констативен протокол срещу неизвестни нарушители и уредите са иззети.", "date": "2018.05.05", "title": "Пазарджик: Инспектори на ИАРА са установили незаконен риболов в язовир „Батак“"}
{"url": "http://www.focus-news.net/news/2018/05/05/2518631/afp-shestnayset-minyori-zagivat-pri-srutvane-na-mina-v-pakistan.html", "text": "Шестнайсет миньори загиват, а девет други са ранени при срутване на въглищна мина в Пакистан, предава AFP.\r\nИнцидентът е станал в района около град Куета – столицата на богатата на нефт и газ провинция Балуджистан.\r\nПо време на инцидента в мината е имало 25 миньори, ранените са откарани в болница веднага, състоянието на двама от тях е сериозно. Юлиян Марков", "date": "2018.05.05", "title": "AFP: Шестнайсет миньори загиват при срутване на мина в Пакистан"}
{"url": "http://www.focus-news.net/news/2018/05/05/2518637/dimitar-brachkov-kmet-na-petrich-gradat-ima-svoyata-yasna-viziya-kam-koyato-se-stremi.html", "text": "В денят, който съчетава славна история, чест и храброст, така присъщи за всеки един от нас, Петрич има своята ясна визия, към която се стреми, защото всеки един от нас е уверен и има самочувствието да посрещне предизвикателствата на времето. Това каза по време на тържествата в Петрич кметът на Община Петрич Димитър Бръчков, предаде репортер на Радио „Фокус”- Пирин. „Да отговори на новото и да бъде отговорен за действията си, но никога не забравяйте историята и традициите”, каза Бръчков. По думите му общата кауза е доброто развитие на Петрич и просперитетът му. „Така трябва да формираме бъдещето на тези млади хора, че след време да имат самочувствие и да кажат, че са удовлетворени своето развитие, а от това по- морална награда за нас няма да бъде. Пожелавам Ви преди всичко здраве и да бъдете добри в помислите си и по- единни в действията си, защото Петрич ще пребъде”, каза още Бръчков. \r\nЛора КАЛЧЕВА", "date": "2018.05.05", "title": "Димитър Бръчков, кмет на Петрич: Градът има своята ясна визия, към която се стреми"}
{"url": "http://www.focus-news.net/news/2018/05/05/2518638/plovdiv-gradat-shte-se-vklyuchi-v-mezhdunarodnoto-sabitie-nosht-na-literaturata-na-9-may.html", "text": "На 9 май Пловдив ще се включи в международното събитие „Нощ на литературата“. Това съобщиха за Радио „Фокус“ – Пловдив от Дирекция „Култура и културно наследство“ към Общината. Международната проява цели да популяризира съвременни европейски автори. Във всеки от участващите градове се организират интересни за четене места, където в ролята на четци влизат популярни личности – актьори, радио- и телевизионни водещи, музиканти, популярни личности и други. В Пловдив четенето ще бъде осъществено на няколко интересни локации – Балабановата къща, Народна библиотека „Иван Вазов“, в читалищата „Възраждане“, „Петко Р. Славейков“, „Алеко Константинов“, „Христо Г. Данов“, „Шалом Алейхем“, също в книжарници, клубове и заведения. В ролята на четящи ще влязат писателите Елена Диварова, Александър Секулов, Начо Христосков и Пенка Калинкова, също актьорите Ивайло Христов и Красимир Василев.\r\nТази година България ще се включи в международното събитие „Нощ на литературата“ за седми път. На 9 май за времето от 18.00 до 22.00 часа европейска преводна литература ще се чете в Пловдив и още 11 български града – Бургас, Варна, Велико Търново, Габрово, Добрич, Пазарджик, Перник, Русе, София, Стара Загора и Шумен. В Пловдив проявата „Нощ на литературата“ е част от Културния календар на Община Пловдив за 2018 година.\r\nТони МИХАЙЛОВ", "date": "2018.05.05", "title": "Пловдив: Градът ще се включи в международното събитие „Нощ на литературата“ на 9 май"}
{"url": "http://www.focus-news.net/news/2018/05/05/2518640/afp-frantsiya-osazhda-komentarite-na-donald-tramp-za-teroristichnata-ataka-v-zalata-bataklan-prez-2015-godina.html", "text": "Франция осъжда коментарите на Доналд Тръмп за терористичната атака в залата Батаклан през 2015 година, направени по време на негова реч пред Националната асоциация на притежателите на огнестрелно оръжие в Тексас в петък, предава AFP.\r\nНа конференцията американският президент казва: „Никой не притежава оръжие в Париж и ние всички си спомняме, че повече от 130 души (бяха убити - бел. ред.), плюс огромното количество хора, които бяха ужасно, ужасно ранени. Забелязвате, че никой не говори за тях“.\r\n„Те бяха брутално убити от малка група въоръжени терористи. Те имаха време да ги застрелят един по един“, след което Доналд Тръмп имитира стрелба и казва:“Бум. Ела тук. Бум, ела тук. Бум“.\r\nГоворителят на френското Министерство на външните работи Агнес фон дер Мул заявява: „Франция изразява твърдо неодобрение на коментарите на президента Тръмп относно атаките на 13 ноември 2015 в Париж и настоява за респект към паметта на жертвите“.  Юлиян Марков", "date": "2018.05.05", "title": "AFP: Франция осъжда коментарите на Доналд Тръмп за терористичната атака в залата Батаклан през 2015 година"}
{"url": "http://www.focus-news.net/news/2018/05/05/2518643/donald-tramp-ne-e-svalena-nito-edna-amerikanska-raketa-v-siriya.html", "text": "Американският президент е заявил на кръгла маса в Кливлънд, че нито една американска „невидима ракета“ не била свалена от сирийската противовъздушна отбрана по време на американските удари срещу обекти на Башар Асад, за които се предполага, че са използвани за производство и съхранение на химически оръжия, предава TACC.\r\n„Неотдавна вие можехте да наблюдавате например това, което направихме в Сирия, когато те (Сирийското правителство – бел.ред.) казаха, че са свалили 40 ракети. Аз не мисля така. Позвъних (в Пентагона) и попитах колко са свалили. Нито една. Това се казват стелт-ракети. Ние изстреляхме 109 (ракети) и 109 са попаднали в целта“, казва Тръмп, като настоява, че американската военна техника и въоръжение са най-добрите в света. Юлиян Марков", "date": "2018.05.05", "title": "Доналд Тръмп: Не е свалена нито една американска ракета в Сирия"}
{"url": "http://www.focus-news.net/news/2018/05/05/2518642/sport-aleks-fergyusan-e-operiran-v-rezultat-na-mozachen-kravoizliv.html", "text": "Легендарният треньор на Манчестър Юнайтед сър Алекс Фъргюсън е бил \"опериран в резултат на мозъчен кръвоизлив\", съобщава бившият му клуб в събота вечер, пише британският вестник The Guardian.\r\n\"Всичко върви  добре\", но 76-годишният Фъргюсън \"трябва да прекара известно време в отделението за интензивни грижи, за да оптимизира възстановяването си \", съобщават от  Манчестър Юнайтед в изявление, като молят да се зачита \"неприкосновеността  на семейството му \". Юлиян Марков", "date": "2018.05.05", "title": "Спорт: Алекс Фергюсън е опериран в резултат на мозъчен кръвоизлив"}
{"url": "http://www.focus-news.net/news/2018/05/05/2518644/", "text": "Шест души от „Хамас“ са загинали при експлозия в централната част на Ивицата Газа, предава AFP.\r\nОт Министерството на здравеопазването на Палестинската автономия са потвърдили смъртта на шест души, като се съобщава за още трима ранени. От военното крило на групировката „Хамас“ са потвърдили, че става дума за техни членове. \r\nИнцидентът е станал по време на „сложна разузнавателна операция“ на бригадите „Езедин ал Касам“, като от групировката обвиняват за експлозията „ционисткият враг“, без да уточняват в какво точно обвиняват Израел. Юлиян Марков", "date": "2018.05.05", "title": "AFP: Шест души от „Хамас“ са загинали при експлозия в Ивицата Газа"}
{"url": "http://www.focus-news.net/news/2018/05/05/2518636/afp-vladimir-putin-shte-prieme-benyamin-netanyahu-v-moskva-na-9-may.html", "text": "Владимир Путин ще приеме Бенямин Нетаняху в Москва на 9 май, предава AFP.\r\nЗа предстоящата среща съобщават от офиса на израелския премиер. Двамата лидери ще обсъдят обстановката в Близкия Изток и по-специално ситуацията в Сирия, както и ефективността на ядреното споразумение с Иран, по което Русия е страна. Срещата ще се състои само 3 дни преди крайния срок, в който се очаква САЩ вероятно да се оттеглят от споразумението.\r\nАгенцията припомня, че Израел нанесе въздушни удари по ирански бази в Сирия на 9 и 30 април, при които загинаха ирански и сирийски военнослужещи, а Русия призова Израел да не дестабилизира района допълнително. Израел от своя страна на всяка цена се опитва да попречи на Иран и подкрепяната от тях шиитска групировка Хизбула да се установят трайно в Сирия и да застрашават непосредствено израелската територия. Юлиян Марков", "date": "2018.05.05", "title": "AFP: Владимир Путин ще приеме Бенямин Нетаняху в Москва на 9 май"}
{"url": "http://www.focus-news.net/news/2018/05/05/2518641/afp-poveche-ot-1-600-sa-zadarzhani-v-rusiya-po-vreme-na-protestite-sreshtu-vladimir-putin.html", "text": "Повече от 1 600 са задържани в Русия по време на протестите срещу Владимир Путин, като само в Москва задържаните са над 700, като самият Алексей Навални е сред задържаните, предава AFP.\r\nПолицията е използвала палки срещу протестиращите, като е влачила по земята към полицейските автомобили в опит да разпръсне тълпата, събрала се на Пушкинския площад на многолюден протест срещу президента Владимир Путин преди встъпването му в четвърти президентски мандат в понеделник.\r\nПривърженици на Путин, облечени като казаци – паравоенна класа, която е служела като елитна кавалерия в Царска Русия, са навлезли сред протестиращите, като са използвали камшици и юмруци срещу участниците в протеста по данни на международната правозащитна организация Амнести Интернешънъл. \r\nДвама журналисти на AFP са видели да бъде използван за кратко някакъв газ, но не е станало ясно кой го е използвал. Юлиян Марков", "date": "2018.05.05", "title": "AFP: Повече от 1 600 са задържани в Русия по време на протестите срещу Владимир Путин"}
