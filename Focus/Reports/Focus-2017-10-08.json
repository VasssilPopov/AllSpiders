{"url": "http://www.focus-news.net/news/2017/10/08/2444379/volfgang-shoyble-svetovnata-ikonomika-e-v-risk-ot-nova-finansova-kriza.html", "text": "Глобалният дълг и нестабилният пазар на заеми може да тласне света към нова финансова криза, заяви настоящият финансов министър на Германия Волфганг Шойбле в интервю за британска медия, цитиран от Politico.eu.\r\n„Икономистите по целия свят за притеснени от повишения риск, идващ от акумулацията на все повече ликвидност и увеличаването на публичния и частен дълг“, заяви Шойбле. „Аз също съм притеснен от това“.\r\nГерманецът, който трябва да стане говорител на германския Бундестаг в евентуално ново правителство, предупреди за балоните създадени в новите икономики, благодарение на наливането на пари в икономиката от централните банки. Освен това той алармира за потенциална слабост в еврозоната, тъй като банките имат проблеми с неизплащането на отпуснати кредити.\r\nШойбле ще присъства на последната си среща на финансовите министри от Еврогрупата в понеделник.\r\nПревод и редакция:", "date": "2017.10.08", "title": "Волфганг Шойбле: Световната икономика е в риск от нова финансова криза"}
{"url": "http://www.focus-news.net/news/2017/10/08/2444347/chastichni-mestni-izbori-2017-g-s-4919-izbiratelna-aktivnost-priklyuchi-izborniyat-den-v-selo-popovich-obshtina-byala-oblast-varna.html", "text": "С 49,19% избирателна активност приключи изборният ден в село Попович, община Бяла, област Варна. Това съобщиха за Радио „Фокус“ – Варна от Общинска избирателна комисия - Бяла. Към 20.00 часа за кмет на кметство Попович са гласували 183 души от имащите право на глас 372 избиратели. В населеното място бе разкрита една избирателна секция. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: С 49,19%  избирателна активност приключи изборният ден в село Попович, община Бяла, област Варна"}
{"url": "http://www.focus-news.net/news/2017/10/08/2444348/chastichni-mestni-izbori-2017-g-sas-7226-izbiratelna-aktivnost-priklyuchi-izborniyat-den-v-selo-nivyanin-obshtina-borovan-oblast-vratsa.html", "text": "Със 72,26 % избирателна активност приключи изборният ден в село Нивянин, община Борован, област Враца, каза за Радио „Фокус“ – Видин заместник-председателят на Общинската избирателна комисия Калин Ценов. Той посочи, че изборният ден е преминал спокойно и без нарушения. Няма подадени жалби. \"В 20.00 часа изборният ден е приключил, не е имало хора пред избирателната секция\", обобщи Ценов. \r\nАнна ЛОЗАНОВА", "date": "2017.10.08", "title": "Частични местни избори 2017 г: Със 72,26 % избирателна активност приключи изборният ден в село Нивянин, община Борован, област Враца"}
{"url": "http://www.focus-news.net/news/2017/10/08/2444349/blagoevgrad-v-dt-n-vaptsarov-premierno-shte-bade-predstavena-postanovkata-v-polite-na-vitosha-po-p-k-yavorov.html", "text": "В Драматичен театър „Н. Вапцаров“ премиерно ще бъде представена постановката „В полите на Витоша” по П. К. Яворов. Това съобщи за Радио „Фокус“ – Пирин Симона Спасова, експерт „Връзки с обществеността“ към културната институцията. Представлението ще бъде играно на 12 и 13 октомври. „Режисьорът Маргарита Мачева стартира репетиции за представлението през месец юни, а това ще бъде нейният втори проект на сцената на благоевградски театър като част от трупата. Първото заглавие, „Вампир”, се превърна в диамант за репертоара на театъра“, каза още Спасова. Спектакълът „В полите на Витоша”  е съвременна и модерна интерпретация на една от най-известните любовни истории в България – историята на Пейо Яворов и Мина Тодорова. Той е вълнуващ разказ за силната любов и обстоятелствата, които застават на пътя й.\r\nЛивия НИНОВА", "date": "2017.10.08", "title": "Благоевград: В ДТ „Н. Вапцаров“ премиерно ще бъде представена постановката „В полите на Витоша” по П. К. Яворов"}
{"url": "http://www.focus-news.net/news/2017/10/08/2444350/tass-hds-i-hss-sa-blizo-do-kompromis-po-migratsionnata-politika.html", "text": "Представителите на германските партии Християн-демократически съюз (ХДС) и Християн-социален съюз (ХСС) провеждат важна среща в Берлин, на която са се приближили до постигането на компромис по въвеждането на квоти за пристигащите в страната бежанци, предава ТАСС, позовавайки се на информация от немската агенция DPA, която я е получила от самите партии. Именно бежанският въпрос се счита за най-проблемния, по пътя към формирането на бъдещата правителствена коалиция в ФРГ.\r\nЛидерите на ХДС са се съгласили с колегите си от ХСС за въвеждане на лимит, в размер от 200 хиляди бежанци годишно. Това се приближава към желанията на баварския премиер Хорст Зеехофер, а преди срещата Ангела Меркел беше против.\r\nОт началото на миграционната криза през 2015 година, в Германия се влезли повече от 1,3 милиона бежанци. За 2015 година те са 890 хил., 2016 – 350 хиляди, а от началото на 2017, още около 100 хиляди човека.\r\nХДС и ХСС са част от един политически Съюз, оглавяван от Ангела Меркел.\r\nПревод и редакция:", "date": "2017.10.08", "title": "ТАСС: ХДС и ХСС са близо до компромис по миграционната политика"}
{"url": "http://www.focus-news.net/news/2017/10/08/2444351/chastichni-mestni-izbori-2017-g-tsvetislava-tsvetkova-ot-gerb-e-noviyat-kmet-na-obshtina-tran.html", "text": "Цветислава Цветкова от ГЕРБ е новият кмет на община Трън, съобщиха за Агенция „Фокус“ от ОИК – Трън. Тя е получила 1353 гласа в подкрепа на своята кандидатура. Цветислава Цветкова е временно изпълняващ длъжността кмет на общината, а преди това бе зам.-кмет. В кметската надпревара участва и независимият кандидат Станислава Асенова Алексиева. Алексиева, която е секретар на Община Трън, издигната от Инициативен комитет „Да, за Трънско“, получи 748 гласа в своя подкрепа. За Божидар Илиев Страхилов, който бе кандидат за кметския пост от Инициативния комитет „Заедно за доброто на Трънско“ и бе подкрепен от БСП, получи 438 гласа. ПП „Нова сила“ издигна за свой кандидат Арлин Григоров Антонов, който е бивш диpeĸтop нa Haциoнaлнaтa cлyжбa зa cигypнocт и бивш народен представител. Той получи едва 55 гласа. \r\nДo избopите в Tpън ce cтигнa, cлeд ĸaтo нa 2 юни тази година ĸмeтът Cтaниcлaв Hиĸoлoв пoдaдe оставката си c лични мoтиви. Николов е подсъдим за катастрофа с дете от преди почти две години.", "date": "2017.10.08", "title": "Частични местни избори 2017 г.: Цветислава Цветкова от ГЕРБ е новият кмет на община Трън"}
{"url": "http://www.focus-news.net/news/2017/10/08/2444352/afp-konsulstvata-na-sasht-v-turtsiya-spryaha-da-izdavat-vizi-za-vsichki-osven-za-imigranti.html", "text": "Консулствата на САЩ спряха всички услуги по издаването на визи за турски граждани, освен за имигранти, след като един от служителите на мисията беше арестуван от турските власти, предава AFP, позовавайки се на съобщение от посолството на Съединените щати в Турция.\r\nОт посолството заявиха, че „скорошните събития“ са принудили американското правителство да преразгледа \"aнгажимента\" на Турция за сигурността на американските мисии и персонал в страната.\r\nПревод и редакция:", "date": "2017.10.08", "title": "AFP: Консулствата на САЩ в Турция спряха да издават визи за всички, освен за имигранти"}
{"url": "http://www.focus-news.net/news/2017/10/08/2444353/brig-gen-plamen-bogdanov-nvu-vasil-levski-e-parviyat-voenen-universitet-v-evropa-vklyuchil-se-v-mezhdunarodni-programi-za-obmen.html", "text": "НВУ „Васил Левски“ е първият военен университет в Европа, включил се в международни програми за обмен. Това обясни за Радио „Фокус“ – Велико Търново началникът на висшето учебно заведение бриг. ген. Пламен Богданов. Той уточни, че към момента успешно се реализира програмата „Еразъм +“. „НВУ има договори с над 30 университета в Европа и всяка година броят на мобилностите както за студентите, така и на курсантите, които активно участват в тях, се увеличават. По същия начин имаме и чуждестранни курсанти и студенти, които провеждат обучение при нас в рамките на програма „Еразъм“, обобщи началникът и подчерта, че в университета се реализират и други европейски програми, които подобряват образователния процес. Той подчерта, че висшето училище си сътрудничи много добре с местната власт и бизнеса на регионално и национално ниво. „Участваме съвместно с Бюрата по труда, където са нашите факултети, в т.нар. трудови борси. Освен това, ние сами, чрез нашия Кариерен център, провеждаме такива борси. Сътрудничим си не само с регионалния бизнес, тъй като ние сме национален университет. В резултат на дългогодишната работа имаме разкрити специалности за бакалаври и магистри, които подготвят кадри за нашата отбранителна индустрия. Те са свързани с използване, експлоатация и поддръжка на оръжие, боеприпаси и т.н“, коментира още бриг. ген. Пламен Богданов.\r\nЛуиза ТРАНЧЕВА", "date": "2017.10.08", "title": "Бриг. ген. Пламен Богданов: НВУ „Васил Левски“ е първият военен университет в Европа, включил се в международни програми за обмен"}
{"url": "http://www.focus-news.net/news/2017/10/08/2444354/chastichni-mestni-izbori-2017-g-kandidatite-na-gerb-i-dps-otivat-na-balotazh-v-selo-chukarka-obshtina-aytos-oblast-burgas.html", "text": "Кандидатите на ГЕРБ и ДПС отиват на балотаж в село Чукарка, община Айтос, област Бургас, съобщиха за Агенция „Фокус“ от ОИК – Айтос. Издигнатият от ПП ГЕРБ Сюлейман Емин Садула събра 109 гласа, а подкрепеният от ДПС Октай Ислям Якуб – 106. \r\nВ кметската надпревара участваха още кандидатът на ПП „Воля“ Ахмед Галиб Боз и кандидатът на БСП Севим Хюсеин Мустафа. До изборите в селото се стигна, след като правомощията на кмета на селото Джемил Хюсеин Хамид бяха предсрочно прекратени, поради неявяването му на работа.", "date": "2017.10.08", "title": "Частични местни избори 2017 г.: Кандидатите на ГЕРБ и ДПС отиват на балотаж в село Чукарка, община Айтос, област Бургас"}
{"url": "http://www.focus-news.net/news/2017/10/08/2444355/kyustendil-prez-oktomvri-uchastnitsite-v-detskata-muzeyna-rabotilnitsa-shte-izrabotvat-antichni-mozayki.html", "text": "През октомври участниците в детската музейна работилница в Кюстендил ще изработват антични мозайки. Това каза пред Радио „Фокус” – Кюстендил Мирослава Таскова, експерт към Регионален исторически музей –  Кюстендил. По думите й октомврийската музейна работилница ще отвори врати в края на следващата седмица. Тя е посветена на състоялия се Празник на плодородието в Кюстендил. „Този месец ние изработваме с децата антични мозайки. Плодородието в изкуството съществува от векове. Това го показват разкритите археологически находки – монети, подови мозайки, керамични и бронзови предмети и съдове, мраморни изображения и др. Те са и причина октомврийската работилница за деца към Регионален исторически музей – Кюстендил да бъде посветена на изработването на копия на римски подови мозайки, открити в сгради от антична Пауталия”, каза Мирослава Таскова. По думите й с разнообразието си от цветове и форми мозайките отразяват специфичните за града белези – лековитите минерални извори и плодородието.\r\nВенцеслав ИЛЧЕВ", "date": "2017.10.08", "title": "Кюстендил: През октомври участниците в детската музейна работилница ще изработват антични мозайки"}
{"url": "http://www.focus-news.net/news/2017/10/08/2444356/chastichni-mestni-izbori-2017-g-kandidatite-na-bsp-i-gerb-otivat-na-balotazh-v-selo-popovich-obshtina-byala-oblast-varna.html", "text": "Кандидатите на БСП и ГЕРБ отиват на балотаж след провелите се днес частични местни избори в село Попович, община Бяла, област Варна, съобщиха за Агенция „Фокус“ от ОИК – Айтос. Кандидатът на БСП Еленка Стойчева събра 82 гласа, а кандидатът на ГЕРБ  Мирослав Юриев Иванов – 51. В село Попович за кметското място се бореше и издигнатият от ДПС Исмаил Абил Мехмед. Причина за предсрочните избори в населеното място е подадената оставка на предишния кмет Крум Крумов.", "date": "2017.10.08", "title": "Частични местни избори 2017 г: Кандидатите на БСП и ГЕРБ отиват на балотаж в село Попович, община Бяла, област Варна"}
{"url": "http://www.focus-news.net/news/2017/10/08/2444357/hurryiet-vanshnite-ministri-na-turtsiya-i-sasht-sa-obsadili-aresta-na-sluzhitel-na-amerikansko-konsulstvo-po-telefona.html", "text": "Държавният секретар на САЩ Рекс Тилърсън е говорил с турския си колега Мевлют Чавушоглу по телефона, след като служител на американското консулство в Истанбул беше арестуван от турските власти и обвинен в шпионаж, пише турското издание Hurryiet.\r\nТелефонният разговор между двамата министри се е осъществил по желание на Тилърсън.\r\nВ разговор с журналисти в Афионкархисар, където управляващата „Партия на Справедливостта и развитието“(АКП) провежда симпозиум, Чавушоглу е потвърдил за проведения разговор. Той е споделил, че двамата са обсъждали последните развития в Ирак и Сирия, както и „двустранни консулски въпроси“, без да дава повече детайли.\r\n„Говоря с Рекс Тилърсън на всеки 10 дни. Поддържаме добра комуникация“, каза той.\r\nТелефонният разговор се проведе съвсем скоро, след като отношенията между двете страни продължиха да се влошават, този път заради ареста на консулския служител на САЩ Метин Топуз заради връзките му с някои от лидерите на терористичната организация на Фетулах Гюлен, която е държана отговорна за миналогодиншния опит за преврат в Турция.\r\nКогато бе потърсен за интервю от France 24, Чавушоглу заяви, че е поискал детайли за делото на Топуз и е видял, че има „сериозни доказателства“ за връзките му с мрежата на базирания в САЩ ислямски проповедник Фетулах Гюлен.\r\n„В Турция никой не може да бъде хвърлен в затвора, арестуван или задържан без сериозни предварителни разследвания и доказателства или без сериозно обвинение. В края на краищата, не политиците, не аз, нито Държавния департамент на САЩ ще дават присъдата, а независимият съд“, отбеляза той.\r\nОт своя страна, Джон Бас, посланикът на САЩ за Турция, изрази смущението си от ареста на Топуз, който е дългогодишен служител на истанбулското консулство.\r\n„Дълбоко съм смутен, че някои хора в турското правителство предпочитат да водят това дело през медиите, а не по нормалния начин – чрез дело пред съдия. Това не е преследване на справедливостта, а ми се струва, че по-скоро е преследване на отмъщение“, заяви Бас.\r\nПревод и редакция:", "date": "2017.10.08", "title": "Hurryiet: Външните министри на Турция и САЩ са обсъдили ареста на служител на американско консулство по телефона"}
{"url": "http://www.focus-news.net/news/2017/10/08/2444358/pazardzhik-blizo-3-tona-ot-dekar-sa-dobivite-ot-tikvi-prez-tozi-zemedelski-sezon-v-oblastta.html", "text": "Близо 3 тона от декар са добивите от тикви през този земеделски сезон в Пазарджишко, съобщи за Радио „Фокус“ – Пазарджик Иван Кабуров, земеделски производител. Състоянието на реколтата е добро. „Цената на тиквите към момента е 0.20 лв. без ДДС, а с начислението тя стига до 0.24 лв. за килограм. Най-често площите, засадени с тикви, са от холандските сортове „Матилда” и „Самсон”, които са устойчиви на болести. Тяхната големина е стандартна и калибрирана – от 3 до 5 кг”, уточни Кабуров. Той каза също, че основните изкупватели на продукцията от тикви са големите хранителни вериги, които търсят еднотипни тикви със стандартна големина. Това са кръглите тикви, докато тези от вида „цигулка” се продават предимно на кооперативните пазари.\r\nАлбена ЖИЛЕКОВА", "date": "2017.10.08", "title": "Пазарджик: Близо 3 тона от декар са добивите от тикви през този земеделски сезон в областта"}
{"url": "http://www.focus-news.net/news/2017/10/08/2444359/chastichni-mestni-izbori-2017-g-kalina-hristova-ot-gerb-e-noviyat-kmet-na-selo-general-kiselovo-obshtina-valchi-dol-oblast-varna.html", "text": "Калина Христова от ГЕРБ е печели частичните местни избори в село Генерал Киселово, община Вълчи дол, област Варна. Това съобщиха за Агенция „Фокус“ от ОИК – Вълчи дол. Кандидатът на ГЕРБ получава 103 гласа в своя подкрепа. Кандидатът на БСП Петранка Господинова получи едва 17 гласа. \r\nТова бе вторият предсрочен вот в селото, след като избраният през 2015 г. кмет Димитър Тодоров напусна поста си заради нова работа, а наследникът на поста му Стоян Едров се оттегли по здравословни причини.", "date": "2017.10.08", "title": "Частични местни избори 2017 г: Калина Христова от ГЕРБ е новият кмет на село Генерал Киселово, община Вълчи дол, област Варна"}
{"url": "http://www.focus-news.net/news/2017/10/08/2444360/rumyana-zheleva-ou-hristo-botev-tselogodishno-ekipat-na-uchilishteto-v-s-popovitsa-provezhda-reditsa-initsiativi-za-nasarchavane-i-povishavane-na-gramotnostta-pri-detsata.html", "text": "Целогодишно екипът на ОУ „Христо Ботев“ в с. Поповица провежда редица инициативи за насърчаване и повишаване на грамотността при децата. Това каза за Радио „Фокус“ – Пловдив директорът на учебното заведение Румяна Желева. По думите й част от тези инициативи се провеждат по време на Националната седмица на четенето в България, инициирани от Министерството на образованието и науката. „Организираме  „гостуване” на големи ученици при такива от начален етап. Големите им четат откъси от любими изучавани литературни произведения – разкази и приказки. Целогодишно се правят изложби, организират се посещения на ученици в библиотеки и читалища, представят се книги, изнасят се беседи. Основната цел на всичко това е насърчаване и повишаване на грамотността при децата“, посочи Румяна Желева. Тя посочи, че училището вече планира с какво да се включи в Националната седмица на четенето в България. „Изготвяме план. Ще спазим традицията и ще проведем вече провеждани събития, но искаме да направим и нещо по-различно. Важно е да се отбележи, че проявите по време на отбелязването на Националната седмица на четенето са различни на различните места – в занималните се провеждат един тип инициативи, в часовете по български и литература – съвсем други.  Провеждат се изнесени уроци, пишат се есета, четат се откъси от книги – изявите са десетки и разнообразни по същност, но с една обща цел“, коментира Румяна Желева. Тя посочи, че освен в регламентираните учебни часове, прояви за насърчаване на грамотността се провеждат и като извънкласна дейност – „маратон“ по четене, драматизация по приказка, запознаване с биографиите и творчеството на бележити автори в областта на детската литература.\r\nТони МИХАЙЛОВ", "date": "2017.10.08", "title": "Румяна Желева, ОУ „Христо Ботев“: Целогодишно екипът на училището в с. Поповица провежда редица инициативи за насърчаване и повишаване на грамотността при децата"}
{"url": "http://www.focus-news.net/news/2017/10/08/2444361/chastichni-mestni-izbori-2017-g-gerb-pecheli-izborite-na-parvi-tur-v-obshtina-valchi-dol-oblast-varna.html", "text": "Георги Тронков от ГЕРБ печели изборите на първи тур в община Вълчи дол, област Варна. Това съобщиха за Агенция „Фокус“ от ОИК – Вълчи дол. В надпреварата за кметския пост участваше и издигнатата от Инициативен комитет и подкрепена от БСП Людмила Петкова.\r\nГеорги Тронков към момента е председател на Общинския съвет – пост, който заема вече втори мандат. Людмила Петкова е общински съветник и член на общинските комисии „Устройство на територията и общинска собственост” и „Образование, култура, спорт и туризъм“. До изборите в общината се стигна, след като на 18 май тази година след кратко боледуване почина кметът Тошко Янев.", "date": "2017.10.08", "title": "Частични местни избори 2017 г.: ГЕРБ печели изборите на първи тур в община Вълчи дол, област Варна"}
{"url": "http://www.focus-news.net/news/2017/10/08/2444080/predstoyashti-sabitiya-v-stranata-za-8-oktomvri-agentsiya-fokus.html", "text": "***\r\nОт 11.00 часа, в централата на ПП ГЕРБ (пл. \"България\"1, НДК Административна сграда, ет. 17) Председателят на Парламентарната група на ГЕРБ и зам.-председател на партията Цветан Цветанов, вицепремиерът Томислав Дончев и министърът на финансите Владислав Горанов ще дадат пресконференция. \r\n***\r\nМежду 11.00 и 17.00 часа, в столичното Ларго (античен комплекс „Сердика“ в подлеза на метростанция “Сердика”) Ability Fest Sofia 2017 ще се разгърне като празник на уменията и различията. \r\n***\r\nОт 18.00 часа в Богословския факултет на Софийския университет „Св. Климент Охридски“ Известният гръцки теолог проф. Николаос Лудовикос ще изнесе беседа. \r\n***\r\nОт 18.30 часа в столичния клуб „ Студио 5“ народният певец Димитър Аргиров ще отбележи своята 50-годишнина с концерт. \r\n***\r\nОт 11.00 часа в Държавен куклен театър „Дора Габе“ ще се проведе спектакълът „Забързана приказка“. \r\n***\r\nОт 09.00 часа Константийският епископ Яков ще оглави архиерейска света Литургия в катедрален храм „Успение на Пресвета Богородица“. \r\n***\r\nОт 10.00 часа, на паркинга на завода на LIEBHERR в зона „Марица“, част от ТИЗ,   200 бегачи от 50 отбора се включват в най-голямото фирмено състезание - Business Run, което ще се проведе за първи път в Пловдив.\r\n***\r\nОт 10.00 часа на Гребния канал в Пловдив Общината организира отбелязване на Световния ден на ходенето пеша. Мероприятието цели да насърчи гражданите към активен и здравословен начин на живот.\r\n***\r\nОт 11.00 часа ще се открие изложбата с избрани фотографии от биенале „Фодар”- 2017 „Факт, фикция, истина”  на втория етаж в къщата с постоянна експозиция на художник Енчо Пиронков (ул. „Васил Кънчев”№ 1 в Стария град ).\r\n***\r\nОт 17.30 часа в парк „Пети октомври“ ще се проведе общоградската инициатива „Хора за хората“.", "date": "2017.10.08", "title": "Предстоящи събития в страната за 8 октомври (Агенция „Фокус“)"}
{"url": "http://www.focus-news.net/news/2017/10/08/2444081/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Египетският външен министър Самех Шукри заяви, че „никой не може да предвиди“ какво ще се случи в Кюрдистан. Той посочи, че ситуацията в Близкия изток е „изменчива“, пише  Ahram.\r\n„Египет изразява своята загриженост относно референдума за независимост на Кюрдистан от миналия месец“, заяви министърът по време на интервю за местни медии.  Същевременно той посочи, че все още е рано да се говори за окончателно решение на случващото се в Сирия.\r\n„Трудно е да се каже, че всичко е свършило в Сирия – там все още има терористични организации, външна намеса от Иран, Русия, САЩ, Запада“, добави той. Според него военното решение не е отговор за случващото се в Сирия, но същевременно тероризмът в нея трябва да бъде изкоренен.\r\n*** Близо 120 бойци на „Ислямска държава“ и 60 чуждестранни наемници са загинали при серия от руски въздушни удари за последните 24 часа, заявиха от Министерството на отбраната на Русия, цитирани от Saudi Gazette.\r\n„Команден пункт на терористите и до 80 бойци, включително деветима от Северен Кавказ, бяха елиминирани в областта на Маяден“, заявиха от Москва. Още 40 бойци на терористичната групировка са неутрализирани около град Албу Камал.\r\nВ резултат на въздушните удари повече от 60 чуждестранни наемници от бившия Съветски съюз, Тунис и Египет, са убити южно от Дейр ез Зор.\r\nОт руското министерство казаха, че голям брой „чуждестранни наемници“ пристиган в Албу Камал от Ирак. \r\nАгенция „Фокус“ припомня, че Маяден е един от последните бастиони на „Ислямска държава“ в Сирия. Градът се намира в богатата на петролни залежи провинция Дейр ез Зор. Този пункт се смята за „военната столица“ на „Ислямска държава“ в Сирия.\r\n*** След като дефицитът в текущата сметка на Турция скочи с над 300%, има ревизия на ограниченията в бюджета за 2017 год. за нови задължения най-много до 5% и този лимит вече е увеличен със същия размер, пише вестник „Джумхуриет”. В днешния брой на „Държавен вестник” е публикувано решение на Министерския съвет, с което Съветничеството по хазната добавя нови 5% към лимита за нетна задлъжнялост през 2017-та и той вече става общо 10% от консолидирания бюджет. Мотивите са „нуждите на управлението на дълговете и отчитане на текущото развитие”.\r\nВчера Съветничеството по хазната оповести силно смущаващи данни за текущия дефицит на Турция през първите девет месеца на годината. В сравнение със същия период на миналата година той е скочил с 320% - от 7.220 млрд. турски лири (около 3.320 млрд. лева), на 30.317 млрд. турски лири (около 14 млрд. лева), посочва още „Джумхуриет”.\r\n*** Иран заяви, че няма да позволи чужда намеса в отбранителните си дела, предава Iran Daily .\r\n„Ще продължим с пълна сила политиките за засилване на отбранителния капацитет на нашата страна, и няма никога да позволим намеса на други в този сектор“, заяви говорителят на иранското МВнР Бахрам Касеми.\r\nТой добави, че Иран няма да приеме преговори за отбранителните и ракетните си програми, тъй като те са важни за военната сила на страната, предвид сложната ситуация в Близкия изток.\r\n„Нашите политики не са насочени срещу нито една страна. Нашите военни политики са изцяло за защитни цели. Те не са насочени и няма да бъдат насочени в нарушение на резолюция 2231 на Съвета за сигурност на ООН“, добави той.", "date": "2017.10.08", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/10/08/2444082/bsp-signalizira-za-novi-rodninski-naznacheniya-v-darzhavni-strukturi-obzor.html", "text": "БСП сигнализира за нови роднински назначения в държавни структури. По време на пресконференция в централата на партията депутатът от ПГ на „БСП за България” Таско Ерменков представи информация за роднински назначения в „Булгаргаз”, „Булгартранзгаз”, Столична община и Комисията за защита на конкуренцията (КЗК). По думите му бившият заместник-кмет на Столична община Юлия Ненкова, която сега е председател на КЗК е наследена от Ралица Стоянова, която е новият заместник-кмет на столицата. Той поясни, че Стоянова пък е сестра на Стоян Стоянов, който е началник на правен отдел в КЗК. Същевременно Ерменков обясни, че Георгица Стоянова - член на КЗК е съпруга на Владимир Малинов, който е началник на правен отдел в „Булгартранзгаз” ЕАД. „Дали тази връзка не е причина за едно неприятно за България събитие – процедура на ЕК срещу България по делото „Булгартрансгаз“, в която ЕК настоява той да бъде приватизиран“, попита народният представител. Той посочи и връзка между народния представител от ГЕРБ Снежана Дукова със сина й Илиян Дуков, който е член на Съвета на директорите в „Булгаргаз“ ЕАД. Таско Ерменков обяви, че БСП дава една седмица на ГЕРБ и чака премиерът да събере Изпълнителната комисия на ГЕРБ, която да реши кадровите проблеми. По думите му в БСП са получени вече над 100 сигнала от всички областни и общински градове. „Имаме цялата информация за схеми, за хранилки в общински и държавни предприятия. Крайно време е да се сложи край на този октопод – шуробаджанашките схеми, с които крадат пари“, допълни Ерменков. Народният представител от ПГ на „БСП за България” Георги Свиленски призова премиерът Бойко Борисов да поиска вот на доверие от парламента, за да види колко от депутатите му го подкрепят, а колегата му Таско Ерменков изрази съмнение, че министър-председателят може да поиска вот на доверие след като не може да свика Изпълнителната комисия на партията.\r\nДеница КИТАНОВА", "date": "2017.10.08", "title": "БСП сигнализира за нови роднински назначения в държавни структури (ОБЗОР)"}
{"url": "http://www.focus-news.net/news/2017/10/08/2444083/tass-dvama-ohraniteli-sa-stanali-zhertva-na-napadenie-sreshtu-kralski-dvorets-v-sauditska-arabiya.html", "text": "Министерството на вътрешните работи на Саудитска Арабия потвърди, че днес сутринта е имало нападение срещу кралския дворец Дар ас Салям в град Джида. В заявление на ведомството се съобщава, че двама служители на кралската охрана за загинали, а още трима са ранени, предава ТАСС.\r\nСпоред данните на вътрешното ведомство, в около 03,25 местно време (02,25 българско) въоръжен човек е пристигнал на автомобил до поста на охраната, на задната порта на двореца, излязъл е от него и е започнал да стреля по кралската гвардия. „Оценявайки оперативно ситуацията, гвардейците са отвърнали на огъня и са застреляли нападателя“, пише в съобщението. В него се съобщава, че са загинали двама души, единият от които е бил сержант, а още трима са ранени.\r\nЛичността на нападателя е установена. Това е 28-годишният поданик на кралството Масуд бен Хасан ал Амери. Той е бил въоръжен с автомат Калашников, а освен това в него са намерили три бутилки с подпалваща течност. По случая се води разследване.\r\nПревод и редакция:", "date": "2017.10.08", "title": "ТАСС: Двама охранители са станали жертва на нападение срещу кралски дворец в Саудитска Арабия"}
{"url": "http://www.focus-news.net/news/2017/10/08/2444084/reuters-turskiyat-vanshen-ministar-tvardi-che-tselta-na-turtsiya-v-idlib-e-da-predotvrati-novi-sblasatsi.html", "text": "Министърът на външните работи на Турция Мевлют Чавушоглу заяви, че подкрепата за някои от сирийските бунтовници и голямата военна операция в сирийската провинция Идлиб, целят да предотвратят нови сблъсъци и да подтикнат страните към политическо решение на проблемите, предава Reuters.\r\nОсвен това, той сподели, че предстоящите стъпки, които трябва да се предприемат на място, ще бъдат определени по време на работата на Въоръжените сили на Турция и разузнавателното управление на страната.\r\nПревод и редакция:", "date": "2017.10.08", "title": "Reuters: Турският външен министър твърди, че целта на Турция в Идлиб е да предотврати нови сблъсъци"}
{"url": "http://www.focus-news.net/news/2017/10/08/2444085/reuters-ogromna-eksploziya-v-gazova-stantsiya-raztarsi-stolitsata-na-gana.html", "text": "Газова станция, в ганайската столица Акра, експлодира в събота вечерта, изпращайки огромно огнено кълбо в небето над града, което причини масова паника сред местното население, предава Reuters, позовавайки се на думите на свидетел на събитието.\r\nНай-малко шест пожарни камиона и няколко линейки са пристигнали на мястото на произшествието, близо до Унивеститета на Гана. Все още не е ясно дали има жертви.\r\nПревод и редакция:", "date": "2017.10.08", "title": "Reuters: Огромна експлозия в газова станция разтърси столицата на Гана"}
{"url": "http://www.focus-news.net/news/2017/10/08/2444086/rudawkyurdistan-deset-kyurdski-deputati-mozhe-da-zagubyat-mestata-si-v-parlamenta-v-bagdad-zashtoto-sa-glasuvali-v-kyurdskiya-referendum.html", "text": "В парламента на Ирак е сформирана комисия, която посочи десет имена на кюрдски депутати, гласували в референдума за независимост на Кюрдистан, проведен на 25 септември. Въпросът, дали да се отнемат правата им, ще бъде разгледан по време на парламентарно заседание, предава кюрдската информационна агенция Rudaw. \r\nАлия Носаиф, депутат от шиитската фракция в парламента заяви, че временна комисия от народни представители е назовала 10 кюрдски депутата, които са участвали в гласуването за независимост на Иракски Кюрдистан.\r\nЕдин от посочените депутати, Мутана Амин, е заявил, че за него е „голяма чест“ да бъде наказан заради Кюрдистан.\r\n„Те бяха шокирани и искат да си отмъстят по този начин, надявайки се да пречупят волята ни“, каза Амин.\r\nТой е описал мярката на народното събрание, като „нелегална и добавяща още напрежение в парламента на Ирак“ и призова кюрдските депутати от всички партии да бойкотират парламентарните заседания.\r\nПопитан защо депутати от определни партии не са в списъка на тези, които трябва да бъдат наказани, Амин каза, че Багдад се опитва да създаде разделение сред кюрдите.\r\n„С тази си позиция, Багдад иска да създаде разделителни линии сред нас, демонстрирайки че наказанията не са срещу всички кюрди, а само за част от тях“, подчерта той, описвайки случая, като “политика на измамата“ на Багдад.\r\nПревод и редакция:", "date": "2017.10.08", "title": "Rudaw(Кюрдистан): Десет кюрдски депутати може да загубят местата си в парламента в Багдад, защото са гласували в кюрдския референдум"}
{"url": "http://www.focus-news.net/news/2017/10/08/2444087/tass-sili-na-odkb-shte-provedat-ucheniya-vzaimodeystvie-2017-na-poligoni-v-armeniya.html", "text": "Учения на Колективните сили за оперативно реагиране на Организацията на Договора за колективна сигурност (КСОР ОДКБ) ще започнат днес на полоигоните Баграмян и Алагяз в Армения. Маневрите ще се проведат в рамките на стратегическите учения на ОДКБ „Бойно братство-2017“ и ще завършат на 13 октомври, предава ТАСС, позовавайки се на съобщение от прес-службата на Южния военен окръг (ЮВО) на Русия.\r\nНа 7 октомври, в рамките на „Бойно братство“, които се провеждат от 3 октомври, завърши първият практически етап – тактико-специалните учения „Търсене-2017“, по време на които екипи на специалните сили на страните от ОДКБ са отработили разбиването на база на незаконни въоръжени формирования.\r\n„Практическите действия на КСОР, в хода на провеждането на съвместните оперативно-тактически учения „Взаймодействие-2017“, ще бъдат отработени на два полигона: Баграмян и Алагяз (намираща се на територията на руската база Гюмри в Армения). В хода на разиграването на практически действия, на полигона в Алагяз ще бъдат отработени три тактически задачи, от подразделения на Въоръжените сили на четири държави“, казаха от ЮВО.\r\nПревод и редакция:", "date": "2017.10.08", "title": "ТАСС: Сили на ОДКБ ще проведат учения „Взаимодействие-2017“ на полигони в Армения"}
{"url": "http://www.focus-news.net/news/2017/10/08/2444088/afp-ispanskiyat-premier-ne-izklyuchva-otnemaneto-na-avtonomiyata-na-kataloniya.html", "text": "Министър-председателят на Испания Марино Рахой каза, че не изключва отнемането на регионалната автономия на Каталония, ако лидерите ѝ продължат да заплашват с обявяване на независимост, предава AFP.\r\n„Не изключвам нищо“, заяви той, в интервю за испанското издание El Pais, когато бе попитан дали има намерение да се възползва от конституционния текст, позволяващ подобно действие.\r\n„Но аз трябва да действам в подходящото време... Иска ми се заплахата от референдума за независимост да бъде ликвидирана възможно най-скоро“, добави той.\r\nПревод и редакция:", "date": "2017.10.08", "title": "AFP: Испанският премиер не изключва отнемането на автономията на Каталония"}
{"url": "http://www.focus-news.net/news/2017/10/08/2444089/irna-savetnik-na-prezidenta-na-iran-pozdravi-evreite-za-nova-godina.html", "text": "Президентски съветник поздрави евреите с настъпването на тяхната Нова година и им пожела щастие, предава иранската държавна агенция IRNA.\r\nСпециалният съветник на президента на Иран за етническите и религиозни малцинства Али Юнеси публикува съобщение до медиите, в което отбелязва, че евреите имат хилядолетна история в Иран.\r\nТой подчерта, че когато евреите са били преследвани из целия свят, Иран е останал сигурно и мирно място за тях и това е причината, поради която те продължават да живеят там и до днес.\r\nЮнеси призова последователите на всички религии да разпространяват мир, справедливост и надежда по света.\r\nВ Иран живеят хиляди евреи, най-вече в Техеран, но и в Исфахан и Шираз, големи градове, намиращи се на юг от столицата.\r\nЕврейската общност в Иран е едно от трите официално признати религиозни малцинства и има представител в парламента. Християните арменци имат двама народни представители, а Асирийците-халдейци и Зороастрийците имат по един.\r\nРош Хашана е еврейската Нова година. Тя се празнува два дни и започва на първия ден от Тишрей, който е първия месец от светския календар на евреите, но седмия от религиозния.\r\nПревод и редакция:", "date": "2017.10.08", "title": "IRNA: Съветник на президента на Иран поздрави евреите за Нова година"}
{"url": "http://www.focus-news.net/news/2017/10/08/2444090/tass-redzhep-taiyp-erdogan-e-uveren-che-vladimir-putin-shte-prodalzhi-da-ima-ogromen-prinos-za-raztsveta-na-rusiya.html", "text": "Президентът на Турция Реджеп Таийп Ердоган поздрави руския си колега Владимир Путин за рождения му ден. Текста на посланието, което е изпратил, е предаден от агенция ТАСС, която го е получила от турското посолство в Москва.\r\n„Дълбокоуважаеми Президенте! Сърдечно ви поздравявам за 65-годишния ви юбилей и в този щастлив ден приветствам вас и вашето семейство от цялата си душа. Уверен съм, че като толкова опитен държавник, вие и в поредната година от своето рождение, ще продължите да имате огромен принос за разцвета и благополучието на своята страна“, пише в писмото.\r\n„Драги приятелю! Искрено съм убеден в това, че всички срещи и преговори, които ни събират, представляват много ценна възможност, позволяваща ни да изявим общите си възгледи – отбелязва Ердоган – В тази връзка, вярвам с цялото си сърце в това, че предстоящото заседание на Съвета за сътрудничество на високо ниво ще повиши нивото на взаимоотношенията между нашите страни, укрепили се още повече с вашата последна визита в Анкара“.\r\nТурският президент пожелава „разцвет и благополучие на дружеския руски народ“, а на лидера на страната – „крепко здраве, мир над главата, щастие и успехи“.\r\nПресслужбата на Кремъл не е съобщавала за постъпили поздравления от Ердоган.\r\nПревод и редакция:", "date": "2017.10.08", "title": "ТАСС: Реджеп Таийп Ердоган е уверен, че Владимир Путин ще продължи да има огромен принос за разцвета на Русия"}
{"url": "http://www.focus-news.net/news/2017/10/08/2444091/donald-tramp-iska-mi-se-reks-tilarsan-da-beshe-malko-po-tvard.html", "text": "Президентът на САЩ Доналд Тръмп заяви, че понякога му се иска Държавният секретар Рекс Тилърсън да е „малко по-твърд“, пише американското издание The Hill, цитирайки думите на президента, изказани по време на разговор с репортери.\r\n„Ние имаме много добри взаимоотношения“, каза Тръмп. „Може и да имаме различия по някои въпроси, а понякога ми се иска той да беше малко по-твърд.“\r\n„Но освен това, ние имаме много добри отношения“, подчерта Тръмп.\r\nЗабележките на американския президент идват след появилите се информации, че двамата имат напрегнати отношения. Дори се появиха твърдения, че Тилърсън е нарекъл Тръмп „глупак“ и обмисля да напусне президентската администрация.\r\n„Вицепрезидентът никога не ме е убеждавал да остана Държавен секретар, защото никога не съм мислел да напускам“, опроверга слуховете Тилърсън, по време на интервю.\r\nПревод и редакция:", "date": "2017.10.08", "title": "Доналд Тръмп: Иска ми се Рекс Тилърсън да беше „малко по-твърд“"}
{"url": "http://www.focus-news.net/news/2017/10/08/2444092/fox-news-yuzhniyat-bryag-na-sasht-se-gotvi-da-posreshtne-uragana-neyt-dokato-vanshnite-mu-kragove-donesoha-proliven-dazhd.html", "text": "Външните кръгове на урагана „Нейт“ засипаха с проливен дъжд части от американските щати Луизиана, Алабама и Мисисипи, докато жителите на южното крайбрежие на САЩ се подготвят за пристигането на урагана, което се очаква сутринта, по българско време, като хората, които се намират в ниските части на щатите избягаха в по-високи райони, предава американската новинарска телевизия Fox News.\r\nКъм момента, „Нейт“ се намира на около 80 километра от устието на река Мисисипи. Ураганът е от първа категория с максимална скорост на ветровете от 140 км/ч, но метеоролозите прогнозират, че може той да се усили до втора категория със скорост на вятъра най-малко 152 км/ч, преди да се приземи.\r\nВ някои райони на Мисисипи е обявено бедствено положение.\r\nПревод и редакция:", "date": "2017.10.08", "title": "Fox News: Южният бряг на САЩ се готви да посрещне урагана „Нейт“, докато външните му кръгове донесоха проливен дъжд"}
{"url": "http://www.focus-news.net/news/2017/10/08/2444093/balgariya-komentari-v-svetovnite-medii-agentsiya-fokus.html", "text": "През октомври 2017 г. в Белогорск премина фестивала „Български срещи“, на който от българска страна е изразен интерес да се организира морска пътническа връзка между Новоросийск, Сочи, Истанбул, Бургас и Варна на Черно море, предаде печатаното в руския град Новоросийск местно издание  „Наша Газета“.\r\nВ Белогорск от четвърт вече действа обществена организация на кримските българи, с които са установени тесни отношения с представителите на историческата родина. „Смятаме, че единствено в хармония между националностите, чрез куртурата, бита и езика е възможно взаимно обогатяване. Опитът, който натрупахме през тези години се стараем да използваме в Русия“, заяви председателят на организацията  Регионална българска национално-културна автономия „Паисий Хилендарски“ Иван Абажер.\r\n*** Президентите на България и на Полша Румен Радев и Анджей Дуда са обсъдили редица въпроси по време на официалното посещение на държавния глава на България във Варшава, предаде  Radio Poland.\r\nСъщевременно Радев е разкритикувал наложените санкции по отношение на Русия. Основните теми на разговора между президентите са били бъдещето на ЕС и на НАТО, сигурността и скорошното ротационно председателство на България в Съвета на ЕС.\r\n*** Съдът в Солун осъди на 10 години затвор 43-годишен български гражданин, признат за виновен, че е държал 26-годишна своя сънародничка за заложник в град Кукуш в северната част на Гърция, предаде  Ekathimerini.\r\nМъжът я е държал заложник три месеца, по времето на които я е карал да върши земеделска работа през деня, а през нощта я е изнасилвал. Жената успява да избяга миналия ноември и сигнализира полицията, която арестува насилника.\r\n*** Румънският външен министър Теодор Мелешану заяви, че след „нелегалното присъединяване“ на Крим се наблюдава натрупване на руски сили и въоръжаване в черноморския регион, който променя предишния баланс на силите в региона, предаде Agerpres. Според него това натрупване не само, че е насочено срещу черноморския регион, но и срещу Средиземноморието и Близкия изток.\r\n„След нелегалното присъединяване на Крим, ние наблюдаваме натрупване на военни сили в Черно море – руско въоръжение и сили. В Черно море има баланс на силите между Русия, Турция, Румъния, България и Украйна, но това, което се случва в момента е трудно за разбиране, защото, според мен, това натрупване не е насочено единствено срещу черноморския регион. Смятам, че натрупването на руските сили е начална точка за особено присъствие в Близкия изток и в Средиземноморието“, заяви Мелешану по време на заседанието на Парламентарната асамблея на НАТО, която се провежда в Букурещ. \r\n„Затова сме и загрижени. Затова и ще искаме НАТО да се намеси повече в осигуряването на сигурността по крайбрежните държави и се надяваме това са се случи в бъдеще“, смята министърът.\r\n***България и Русия имат намерение да работят над пътна картна, както и да синхронизират основните туристически събития, предава ТАСС. Пресслужбата на Министерството на туризма на България заяви, че по време на конференцията „Духовни и историко-патриотични маршрути в България и Русия“, двете страни са се договорили по този въпрос.\r\n„Благодарение на съгласувания календар, ще можем по-ефективно да работим над развитието на туризма“, каза заместник-министърът на туризма на България Милко Теофилов.\r\n„Ще се постараем, да информираме възможно най-много представители на руския туристически бизнес относно българските възможности“, заяви от своя страна директорът на департамента за туризъм и регионална политика към Министерството на културата на Русия, Олга Ярилова.\r\nОт българското министерство отбелязаха, че в рамките на форума е обсъдена и програма по обмен и практика за студенти, които биха могли да работят през летните месеци на българските курорти. С интерес бе прието и предложението за включване на български ученици в програмата „Опознай Русия“, в която участват детски групи от Австрия, Сърбия, Словения и Гърция.", "date": "2017.10.08", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/10/08/2444094/morning-star-kolumbiyskata-politsiya-ubi-devet-fermeri-otglezhdashti-koka.html", "text": "Колумбийската полиция е убила девет фермери, отглеждащи кока, които са протестирали срещу изкореняването на посевите им, пише британското ляво издание Morning Star.\r\nКолумбийска асоциация съобщи, че още 18 души са ранени в сблъсъците с полицията край град Тумако в югозападната част на страната.\r\nСблъсъците са се случили, след като стотици фермери са образували жива верига, за да предотвратят навлизането на екипи за унищожаване на посевите, в районите Алто Мира и Фронтера, в община Тумако.\r\nЗемеделците твърдят, че правителствената програма за унищожаване на коката ще ги лиши от средства за съществуване.\r\nОт колумбийската асоциация казаха, че „след няколко дена на съпротива от страна на селското население“, органите на реда са открили огън по фермерите.\r\nОт прокурорския кабинет на Колумбия заявиха, че няколко от жертвите са простреляни в главата.\r\nОт Министерството на отбраната на Колумбия, което е натоварено с мисия по изкореняването на коката, претендират, че отцепници от фракцията ФАРК, освободителната армия, която беше демобилизирана, са нападнали демонстрацията с импровизирани миномети и картечен огън.\r\nОт ведомството твърдят, че партизаните от бившия Фронт Даниел Алдана са „хвърлили най-малко пет цилиндрични бомби по служителите на силите за сигурност и тълпата, а след това са ги нападнали с недискриминативен огън от пушки и картечници“.\r\nНо, според съобщението от колумбийска асоциация, това не е вярно и се твърди, че армията и полицията са изфабрикували тези обвинения, в опит да оправдаят непозволеното използване на сила и ирационалните си действия“, които са определени като „откровено нарушение на човешките права“.\r\nПревод и редакция:", "date": "2017.10.08", "title": "Morning Star: Колумбийската полиция уби девет фермери, отглеждащи кока"}
{"url": "http://www.focus-news.net/news/2017/10/08/2444095/cbs-news-politsai-razkriha-sadarzhanieto-na-belezhka-ostavena-ot-streletsa-v-las-vegas.html", "text": "Бележка, намерена в хотелската стая на човека, който откри огън по тълпата в Лас Вегас от небостъргач, включва ръчно написани сметки за най-доброто място, в което трябва да се цели, за да причини максимален брой жертви, предава американската новинарска телевизия CBS News.\r\nВ интервю, което ще бъде излъчено днес в популярното предаване „60 минути“, трима от полицаите, които са нахлули в хотелската стая на Стивън Падок в „Мандалай Бей“, разказват подробности за най-смъртоносното нападение в модерната американска история. Служителите на реда са първите, видели мъртвото тяло на нападателя и оръжейния арсенал, който е носел със себе си.\r\nПолицай Дейв Нютън от управлението на Лас Вегас казва, че е забелязал бележка на нощното шкафче на стрелеца, когато са влезнали в стаята. Тя е намерена близо до един от прозорците, който Падок е счупил с чук, за да стреля по тълпата в подножието на сградата с мощни полуавтоматични автомати, на които са правени подобрения за повишаването на скоростта на стрелбата.\r\n„Видях, че е написал дистанцията и височината, на която се намира и изчисления за траекторията на куршумите“, разкри Нютън. „Чрез изчисленията си, той се е ориентирал къде да стреля, за да причини най-много жертви“.\r\nСтаята на Падок е била на 32-ия етаж на хотела, с изглед над тълпата на отсрещната страна на улицата. Повече от 20 хиляди души присъстваха на музикалния фестивал, когато нападателят откри огън. Тълпата е била на около 350 метра от стрелеца и в обсега на скъпите поръчкови оръжия, намерени в стаята.\r\nПревод и редакция:", "date": "2017.10.08", "title": "CBS News: Полицаи разкриха съдържанието на бележка оставена от стрелеца в Лас Вегас"}
{"url": "http://www.focus-news.net/news/2017/10/08/2444096/the-sunday-express-angela-merkel-i-emanyuel-makron-razbiha-nadezhdite-na-tereza-mey-za-barza-sdelka-za-tranziten-period-sled-brekzit.html", "text": "В правителството на Великобритания очакваха, че разговорите за транзитен период след Брекзит ще бъдат обсъдени на срещата на върха на ЕС след две седмици, но въпреки речта на британския премиер Тереза Мей, направена във Флоренция и възприета като позитивна стъпка, група от страни-членки на ЕС, оглавявана от Германия, призова за повече яснота относно парите, които Великобритания смята да отдели, за да покрие финансовите си ангажименти към Брюксел, пише британското издание The Sunday Express.\r\nПоявиха се страхове, че подобна позиция на Берлин, само една седмица след срещата на Мей с германския канцлер Ангела Меркел, на която бяха водени разговори относно Брекзит, в светлината на Флорентинската реч на британския премиер, означава, че предложените 20 милиарда евро няма да са достатъчни, за да покрият дупката в бюджета на ЕС.\r\nНадеждите, че разговорите за Брекзит ще преминат гладко се провалиха, след като двамата главни преговарящи от страна на Великобритания влезнаха в сблъсък за разпределнието на кадрите и ресурсите преди петия кръг от преговорите да започне.\r\nОли Робинс, който напусна позицията си като ръководител на Департамента за излизане от ЕС, се опитва да създаде конкурентен „европейски отдел“, както се разбра от изтекъл имейл.\r\nОт имейла става ясно, че той открито се опитва да привлече бивши колеги от екипа на Министъра по Брекзит Дейвид Дейвис, към себе си.\r\nБоричканията в правителството и позицията на Берлин, дошли след разкритията, по време на конференцията на Консервативната партия, спряха напълно моментума на британския премиер, след речта ѝ във Флоренция.\r\nПревод и редакция:", "date": "2017.10.08", "title": "The Sunday Express: Ангела Меркел и Еманюел Макрон разбиха надеждите на Тереза Мей за бърза сделка за транзитен период след Брекзит"}
{"url": "http://www.focus-news.net/news/2017/10/08/2444097/afp-uraganat-neyt-se-prizemi-kray-yuzhniya-bryag-na-sasht.html", "text": "Ураганът „Нейт“ се приземи при устието на река Мисисипи, в югоизточния край на американския щат Луизиана, предава AFP, позовавайки се на информация от Националния център по ураганите на САЩ.\r\nБурята е със скорост на вятъра около 140 км/ч и се движи на север със скорост 31 км/ч.\r\n„Нейт“ причини масови наводнения в Централна Америка, които станаха причина за смъртта на десетки хора.\r\nПревод и редакция:", "date": "2017.10.08", "title": "AFP: Ураганът „Нейт“ се приземи край южния бряг на САЩ"}
{"url": "http://www.focus-news.net/news/2017/10/08/2444098/valezhite-ot-dazhd-i-snyag-uslozhniha-patnata-obstanovka-v-nyakolko-chasti-na-stranata-obzor.html", "text": "Обилните валежи от дъжд и падналия сняг в няколко района на страната значително усложниха пътната обстановка. За 18-те области, където през деня в сила бе оранжев код за опасни метеорологични явления, сумарните количества валежи бяха между 25л./кв.м. и 60 л./кв.м. Сняг падна на връх Мусала и в прохода „Петрохан“, където заради знеговалежа бе забранено движението на товарни автомобили над 12 т. По-късно преминаването беше ограничено за всички видове превозни средства, в участъка от село Гинци до село Бързия, а причина за това станаха паднали дървета от натрупания по тях мокър сняг. Обходният маршрут е през Искърското дефиле. \r\nОт агенция \"Пътна инфраструктура\" съобщиха, че машини обработват пътната настилка, за да се осигури безопасното пътуване и призоваха шофьорите да се движат с повишено внимание и съобразена скорост. Още преди дни от АПИ препоръчаха на водачите да не тръгват с летни гуми към проходите в страната заради очакваните снеговалежи. Проходите, на които се очакват снеговалежи, са: „Петрохан”, „Троянски”, „Шипка“, „Републиката“, „Ришки”, „Айтоски”, „Котленски”, „Дюлински”, „Твърдишки”, „Обзорски”, „Печинско”, „Вратник”, „Превала”, „Предел”, „Рожен” и „Пампорово”. От АПИ увериха, че пътноподдържащите дружества имат дежурни екипи и са готови да реагират веднага и да обработят настилките, за да се осигури безопасното пътуване на шофьорите.\r\nМокри и хлъзгави бяха пътните настилки в цялата страна. Началникът на отдел „Пътна полиция“ към СДВР комисар Тенчо Тенев обясни, че заради интензивните валежи в столицата на места по улиците са се образували локви, което създава условия за аквапланинг. \r\nУсложнената пътна обстановка доведе и до няколко пътни инцидента. \r\nОколо 10.50 часа на пътя Русе – Бяла катастрофираха два леки автомобила, а вследствие на инцидента пострадаха трима човека, които бяха транспортирани за преглед в лечебно заведение. \r\nВ района на 59 км на АМ \"Тракия\" в посока Пловдив катастрофира лек автомобил. Инцидентът е станал около 14.00 часа. При катастрофата леко е пострадала жена, пътувала в автомобила.\r\nВ участъка при 66-ти километър на автомагистрала „Тракия“ са станали четири пътнотранспортни произшествия, като при едното от тях е пострадала и жена, която е транспортирана с травми и наранявания в болница. \r\nАвтомобил се преобърна в канавката на 17 км на автомагистрала „Хемус“ в посока Ботевград. \r\nПътен инцидент стана и в столицата, където Бетоновоз се преобърна на бул. \"Брюксел\". Камионът се стоварил върху тръби на \"Топлофикация\", а причина за инцидента е засичане от друг водач. Шофьорът на авариралия бетоновоз е с леки наранявания, без опасност за живота. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.08", "title": "Валежите от дъжд и сняг усложниха пътната обстановка в няколко части на страната (ОБЗОР)"}
{"url": "http://www.focus-news.net/news/2017/10/08/2444099/the-sunday-times-tereza-mey-zamislya-da-ponizhi-boris-dzhonsan-v-predvidenite-promeni-v-kabineta-si.html", "text": "Министър-председателят на Великобритания Тереза Мей ще се опита да възстанови авторитета си в правителството, като осъществи промени, в които е готова да отнеме поста на външния министър Борис Джонсън и заяви, че „не е в политиката, за да живее лек живот“, пише британското авторитетно издание The Sunday Times.\r\nВ първото си интервю, след партийната конференция на Консерваторите миналата седмица, премиерът сподели с Съндей Таймс, че подготвя промени на основни хора от правителството, за да е сигурна, че „най-добрите хора са в кабинета ми“.\r\nИзточници от партията на „Торите“ разкриха, че Мей планира да направи промените след срещата на Европейския съвет на 19-20 октомври.\r\nПревод и редакция:", "date": "2017.10.08", "title": "The Sunday Times: Тереза Мей замисля да понижи Борис Джонсън в предвидените промени в кабинета си"}
{"url": "http://www.focus-news.net/news/2017/10/08/2444100/ria-novosti-martin-shults-ima-namerenie-da-ostane-nachelo-na-gsdp-sled-izborite-v-dolna-saksoniya.html", "text": "Лидерът на Германската социал-демократическа партия (ГСДП) Мартин Шулц заяви, че има намерение да остави за себе си поста на председател на партията независимо от изхода на предстоящите местни избори в Долна Саксония, предава РИА Новости, позовавайки се на публикация в немското издание Bild am Sonntag.\r\n„На партийния конгрес през декември отново ще се кандидатирам за председател на партията. Не свързвам това с никакви условия или резултати от избори за ландтаг (регионален парламент)“, заяви Шулц.\r\nГСДП, начело с Шулц, получи 20,5% от гласовете на избирателите в последните парламентарни избори. Това е най-лошият резултат в историята на тази партия от създаването ѝ преди Втората световна война. Политикът е уверен, че именно той е човекът, който може отново да върне авторитета на партията, имала председатели като Вили Брандт, Герхард Шрьодер и др.\r\nПревод и редакция:", "date": "2017.10.08", "title": "РИА Новости: Мартин Шулц има намерение да остане начело на ГСДП след изборите в Долна Саксония"}
{"url": "http://www.focus-news.net/news/2017/10/08/2444101/reuters-vaorazhena-grupirovka-poe-kontrola-nad-libiyski-petrolen-terminal-i-vnushi-strahove-za-nova-migrantska-valna.html", "text": "Съюз от въоръжени групировки, който завзе либийския град Сабрата, който е център за прехвърляне на нелегални мигранти към Европа, след триседмични боеве заяви, че е поел контрола и защитата на петролния и газов терминал Мелита, след като прогони от там съперничещата групировка, предава Reuters.\r\nОрганизацията, наречена Кабинет за операции и нейните съюзници завзеха града от бригадата Анас ал Дабаши, която организираше масов превоз на мигранти, но преди време промени политиката си и започна да блокира потока, след като се споразумя с подкрепяното от част от ООН правителство в Триполи и получи пари от италианските власти.\r\nВ битката са загинали 17 души и са ранени още 164, заяви Омар Абдулджалил, командир на Кабинета за операции, пред репортери в Сабрата, която се намира на запад от бившата столица Триполи.\r\nПредишния пазител на съоръжението, бригадата Дабаши, успя да се задържи там около 2 години, след като пое защитата му през 2015 година. Терминалът е притежание на Либийската национална петролна корпорация и италианската ЕНИ.\r\nИзместването на Дабаши създава нова доза несигурност и страх около контрола на мигрантския поток от Либия.\r\nПревод и редакция:", "date": "2017.10.08", "title": "Reuters: Въоръжена групировка пое контрола над либийски петролен терминал и внуши страхове за нова мигрантска вълна"}
{"url": "http://www.focus-news.net/news/2017/10/08/2444102/tass-ispanskiyat-premier-opredeli-katalonskiya-problem-kato-bitka-za-evropa.html", "text": "Министър-председателят на Испания Мариано Рахой  заяви, че каталонския проблем засяга цяла Европа, предава ТАСС, цитирайки думите на испанския премиер, изказани в интервю за вестник El Pais.\r\n“Това (ситуацията в Каталония) е битка за Европа“, отбеляза той. Според мнението на премиера, „в момента са заложени европейски ценности“. „Трябва да спечелим битката“, добави той.\r\nОсвен това, по думите на Рахой, испанските власти не се нуждаят от помощта на посредник за урегулирането на ситуацията в Каталония. Според него, „трябва да се благодари“ на всички желаещи да изиграят ролята на посредник в решаването на каталонските проблеми. „Искам да кажа само едно нещо за това посредничество: то не ни трябва – подчерта Рахой – На нас ни трябва, тези, които нарушават закона и се поставят над него, да поправят своето положение“.\r\nВ коментар за това, дали ще бъде използван член 155 от конституцията на кралството, позволяваща Каталония да бъде лишена от автономния си статут, той отбеляза, че „не изключва абсолютно нищо от вариантите, които са позволени от закона“. „Трябва всичко да се прави своевременно, това, което е най-важно в даден момент, - каза испанският премиер. – Би било идеално да не приемаме драматични решения“.\r\nОсвен това, той добави, че „гражданската гвардия и националната полиция ще бъдат разположени в Каталония, докато ситуацията не се върне към нормалното си русло“. Рахой също уточни, че не планира да обяви провеждането на нови всеобщи избори заради обстановката в автономния регион.\r\nПревод и редакция:", "date": "2017.10.08", "title": "ТАСС: Испанският премиер определи каталонския проблем като „битка за Европа“"}
{"url": "http://www.focus-news.net/news/2017/10/08/2444103/the-sunday-guardian-tereza-mey-e-postavena-pod-natisk-zaradi-taen-savet-da-bade-spryan-brekzit.html", "text": "Министър-председателят на Великобритания Тереза Мей е поставена под натиск да публикува юридически доклад, в който се твърди, че се съдържа оценка, че парламентът все още може да спре Брекзит преди края на март 2019 година, ако депутатите преценят, че промяната е в полза на националния интерес. Поредната пукнатина в британското правителство се появява, след като започна да става ясно, че разговорите с Брюксел отиват към провал, пише британското левичарско издание The Sunday Guardian.\r\nПритесненията за липса на гъвкавост в преговорната позиция се засилиха, след хаотичната конференция на Консервативната партия в Манечесър и злощастната реч на Тереза Мей в Брюксел. Сега всички се съмняват дали тя има политическия авторитет да придвижи преговорите напред към задоволителна сделка.\r\nПревод и редакция:", "date": "2017.10.08", "title": "The Sunday Guardian: Тереза Мей е поставена под натиск заради „таен съвет“ да бъде спрян Брекзит"}
{"url": "http://www.focus-news.net/news/2017/10/08/2444104/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Колумбийската полиция е убила девет фермери, отглеждащи кока, които са протестирали срещу изкореняването на посевите им, пише британското ляво издание Morning Star.\r\nКолумбийска асоциация съобщи, че още 18 души са ранени в сблъсъците с полицията край град Тумако в югозападната част на страната.\r\nСблъсъците са се случили, след като стотици фермери са образували жива верига, за да предотвратят навлизането на екипи за унищожаване на посевите, в районите Алто Мира и Фронтера, в община Тумако.\r\nЗемеделците твърдят, че правителствената програма за унищожаване на коката ще ги лиши от средства за съществуване.\r\nОт колумбийската асоциация казаха, че „след няколко дена на съпротива от страна на селското население“, органите на реда са открили огън по фермерите.\r\nОт прокурорския кабинет на Колумбия заявиха, че няколко от жертвите са простреляни в главата.\r\nОт Министерството на отбраната на Колумбия, което е натоварено с мисия по изкореняването на коката, претендират, че отцепници от фракцията ФАРК, освободителната армия, която беше демобилизирана, са нападнали демонстрацията с импровизирани миномети и картечен огън.\r\nОт ведомството твърдят, че партизаните от бившия Фронт Даниел Алдана са „хвърлили най-малко пет цилиндрични бомби по служителите на силите за сигурност и тълпата, а след това са ги нападнали с недискриминативен огън от пушки и картечници“.\r\nНо, според съобщението от колумбийска асоциация, това не е вярно и се твърди, че армията и полицията са изфабрикували тези обвинения, в опит да оправдаят непозволеното използване на сила и ирационалните си действия“, които са определени като „откровено нарушение на човешките права“.\r\n*** В правителството на Великобритания очакваха, че разговорите за транзитен период след Брекзит ще бъдат обсъдени на срещата на върха на ЕС след две седмици, но въпреки речта на британския премиер Тереза Мей, направена във Флоренция и възприета като позитивна стъпка, група от страни-членки на ЕС, оглавявана от Германия, призова за повече яснота относно парите, които Великобритания смята да отдели, за да покрие финансовите си ангажименти към Брюксел, пише британското издание The Sunday Express.\r\nПоявиха се страхове, че подобна позиция на Берлин, само една седмица след срещата на Мей с германския канцлер Ангела Меркел, на която бяха водени разговори относно Брекзит, в светлината на Флорентинската реч на британския премиер, означава, че предложените 20 милиарда евро няма да са достатъчни, за да покрият дупката в бюджета на ЕС.\r\nНадеждите, че разговорите за Брекзит ще преминат гладко се провалиха, след като двамата главни преговарящи от страна на Великобритания влезнаха в сблъсък за разпределнието на кадрите и ресурсите преди петия кръг от преговорите да започне.\r\nОли Робинс, който напусна позицията си като ръководител на Департамента за излизане от ЕС, се опитва да създаде конкурентен „европейски отдел“, както се разбра от изтекъл имейл.\r\nОт имейла става ясно, че той открито се опитва да привлече бивши колеги от екипа на Министъра по Брекзит Дейвид Дейвис, към себе си.\r\nБоричканията в правителството и позицията на Берлин, дошли след разкритията, по време на конференцията на Консервативната партия, спряха напълно моментума на британския премиер, след речта ѝ във Флоренция.\r\n*** Министър-председателят на Великобритания Тереза Мей ще се опита да възстанови авторитета си в правителството, като осъществи промени, в които е готова да отнеме поста на външния министър Борис Джонсън и заяви, че „не е в политиката, за да живее лек живот“, пише британското авторитетно издание The Sunday Times.\r\nВ първото си интервю, след партийната конференция на Консерваторите миналата седмица, премиерът сподели с Съндей Таймс, че подготвя промени на основни хора от правителството, за да е сигурна, че „най-добрите хора са в кабинета ми“.\r\nИзточници от партията на „Торите“ разкриха, че Мей планира да направи промените след срещата на Европейския съвет на 19-20 октомври.\r\n*** Министър-председателят на Великобритания Тереза Мей е поставена под натиск да публикува юридически доклад, в който се твърди, че се съдържа оценка, че парламентът все още може да спре Брекзит преди края на март 2019 година, ако депутатите преценят, че промяната е в полза на националния интерес. Поредната пукнатина в британското правителство се появява, след като започна да става ясно, че разговорите с Брюксел отиват към провал, пише британското левичарско издание The Sunday Guardian.\r\nПритесненията за липса на гъвкавост в преговорната позиция се засилиха, след хаотичната конференция на Консервативната партия в Манечесър и злощастната реч на Тереза Мей в Брюксел. Сега всички се съмняват дали тя има политическия авторитет да придвижи преговорите напред към задоволителна сделка.", "date": "2017.10.08", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/10/08/2444105/afp-indoneziyskata-politsiya-arestuva-58-dushi-po-vreme-na-aktsiya-v-gey-sauna.html", "text": "Индонезийската полиция е задържала 58 души, включително няколко чужденци, по време на акция в гей сауна, в последното си действие срещу хомосексуалистите в мюсюлманската стрна, предава AFP, позовавайки се на съобщение от органите на реда.\r\nПолицаите са осъществили операция в сграда в индонезийската столица Джакарта, в която се помещават гей сауна и фитнес, след като са получили сигнал от граждани, че тя се използва като бардак.\r\n„Задържахме 51 клиенти и седем служители, за които се предполага, че са предоставяли порнографски услуги“, каза говорителят на полицейското управление на Джакарта Арго Ювоно.\r\nСред арестуваните има шест чужденци, включително китайци, един тайландец и един холандец.\r\nХомосексуалността и половите актове между еднополови са легални навсякъде в Индонезия, с изключение на консервативната провинция Ацех, но полицията използва суровите закони в страната срещу порнографията или наркотиците, за да инкриминира хората от гей обществото.\r\nГоворителят на полицията заяви, че задържаните служители ще бъдат обвинени по закона за порнографията и може да получат до шест години затвор.\r\nОстава неясно в какво ще бъдат обвинени останалите 52.\r\nПревод и редакция:", "date": "2017.10.08", "title": "AFP: Индонезийската полиция арестува 58 души по време на акция в гей сауна"}
{"url": "http://www.focus-news.net/news/2017/10/08/2444106/donald-tramp-shte-dam-shans-na-mira-predi-da-premestya-amerikanskoto-posolstvo-v-erusalim.html", "text": "Президентът на САЩ Доналд Тръмп каза, че ще направи опит да установи мир между Израел и Палестина преди да премести американското посолство от Тел Авив в Ерусалим, пише американското издание The Hill.\r\n„Искам да дам шанс на мира преди дори да си помисля за преместване на посолството в Ерусалим“, каза Тръмп на бившия губернатор на щата Арканзас Майк Хъкаби, по време на интервю за новото телевизионно предаване на Хъкаби.\r\n„Ако можем да постигнем мир между палестинците и Израел, мисля че това ще доведе до умиротворяване на целия Близък Изток, което в крайна сметка трябва да се случи“, продължи американският държавен глава.\r\nОт изданието припомнят, че по време на предизборната си кампания Тръмп заяви, че ще премести американското посолство в Израел от Тел Авив в Ерусалим, но все още не го е направил.\r\nВъпросът за местоположението на това посолство винаги е бил проблемен между евреите и палестинците.\r\nИзраел гледа на Ерусалим като на своя столица, докато палестинците искат Източен Ерусалим да бъде столица на бъдещата им независима държава.\r\nСАЩ не признава града за столица на еврейската държава и бивши президенти са казвали, че въпросът със статута на града трябва да бъде решен по време на мирни преговори между двете страни.\r\nПревод и редакция:", "date": "2017.10.08", "title": "Доналд Тръмп: Ще дам шанс на мира преди да преместя американското посолство в Ерусалим"}
{"url": "http://www.focus-news.net/news/2017/10/08/2444107/sindzo-abe-svetat-ne-tryabva-da-se-poddava-na-ulovkata-na-severna-koreya-za-vodene-na-pregovori.html", "text": "Международната общност не трябва да се поддава на уловката на Северна Корея за водене на преговори, а е длъжно да усили натиска над Пхенян, заяви министър-председателят на Япония Синдзо Абе по време на интервю за обществена японска телевизия, цитиран от ТАСС.\r\n„Северна Корея многократно води преговори, печелейки време за развиването на своята ракетно-ядрена програма. Международната общност не трябва повече да се хваща на тези уловки, длъжни сме да обединим усилията си и да увеличим натиска“, подчерта той.\r\nЯпонският държавен глава добави, че европейските партньори на Япония – най-вече Франция и Германия – споделят това негово мнение.\r\nПревод и редакция:", "date": "2017.10.08", "title": "Синдзо Абе: Светът не трябва да се поддава на уловката на Северна Корея за водене на преговори"}
{"url": "http://www.focus-news.net/news/2017/10/08/2444108/pregled-na-mezhdunarodnite-novini-do-6-chasa-agentsiya-fokus.html", "text": "Турският президент Реджеп Таийп Ердоган и френския му колега Еманюел Макрон са провели телефонен разговор, по време на който са обсъдили текущата ситуация в Ирак и Сирия, пише турското издание Daily Sabah.\r\nДвамата са изказали гледните си точки за последните събития в региона и са изразили желанието си за развиване на двустранните отношения между Турция и Франция.\r\nСпоред източник от администрацията на турския президент, по време на разговора, Ердоган и Макрон са се съгласили за важността от запазване на териториалния интегритет на Ирак и Сирия.\r\nПо-рано днес, Ердоган заяви, че Турция няма да допусне „операция“ срещу териториалния интегритет на съседите си и обяви, че е в ход \"голяма операция\" на турските въоръжени сили в сирийската провинция Идлиб.\r\n***Президентът на Иран Хасан Роухани изрази задоволството си от политическите и икономическите изгоди, които страната му е получила от ядрената сделка с шестте световни сили, известна като Съвместен всеобхватен план за действие(СВПД) и подчерта, че позитивният ефект от договора е необратим, предава иранската частна информационна агенция Tasnim.\r\nРоухани изнесе реч, в която каза, че в резултат от СВПД, Ислямската република е постигнала „необратими позитиви“, които никой не може да ѝ отнеме.\r\n„Нито (Президентът на САЩ) Тръмп, нито десет други Тръмпа, могат да ни отнемат необратимите позитиви от СВПД“, подчерта той.\r\n„По време на преговорите за ядрената сделка, ние демонстрирахме политическата си сила пред света“, заяви иранският президент и добави, че иранските „дипломати са толкова компетентни и силни, че са постигнали договорка с шестте световни сили“.\r\nЗабележките на Роухани дойдоха, след като САЩ, която е част от ядрената сделка, започна да създава условия за излизането си от нея.\r\n*** Министър-председателят на Гърция Алексис Ципрас се готви за визитата си във Вашингтон и срещата си американския президент Доналд Тръмп в Белия Дом на 17 октомври, предава Greek Reporter.\r\nОчаква се двамата да обсъдят въпроси за регионалната сигурност на Балканите, тероризма, както и за военноморската база Суда на остров Крит.\r\nДруги основни теми, които ще бъдат засегнати, ще са двустранните отношения между Гърция и САЩ, бежанската криза в Европа и бъдещи проекти и инвестиции в енергийната сфера.\r\nПо време на визитата си в САЩ, Ципрас ще бъде придружаван от външния министър на Гърция Никос Козиас, министъра на отбраната и лидер на младшия коалиционен партньор в гръцкото правителство Панос Каменос, министъра на дигиталните политики Никос Папас и финансовия министър Димитрис Пападимитриу.\r\nГръцкият премиер ще проведе серия от срещи между 14 и 18 октомври, започвайки с посещение в Чикаго, където ще се срещне с представители на бизнеса, местни магистрати и членове на гръцко-американската общност. \r\nПреди срещата си с президента Тръмп, Ципрас ще проведе разговор и с вицепрезидента на страната Майк Пенс. Друга многоочаквана среща е тази с президента на Международния валутен фонд (МВФ) Кристин Лагард.\r\n***Германският канцлер Ангела Меркел каза, че е готова да започне предварителни преговори със „Свободната демократическа партия“ (СвПД) и „Зелените“ за сформиране на управляваща коалиция, пише европейското издание на Politico.\r\nГоворейки, по време на среща с членовете на младежкото крило на Християн-демократическия съюз (ХДС) в Дрезден, тя изрази убеждението си, че няма друг реалистичен вариант за сформиране на правителство.\r\n„Ясно е, че социал-демократите(Германската социал-демократическа партия (ГСДП)) няма да са способни да влязат в управлението на национално ниво, поне в близкото бъдеще, така че е най-добре да не губим време да мислим в тази посока повече“, каза Меркел.\r\nПартията на канцлера ХДС ще проведе среща със сестринската си Християн-социален съюз (ХСС) от Бавария в неделя, на която те трябва да изготвят обща позиция за коалиционните преговори, по теми като миграционната политика, за да могат двете партии да започнат предварителните разговори с СвДП и „Зелените“ за сформиране на т.нар. „коалиция Ямайка“.\r\nОт ХСС призоваха за въвеждане на квоти за бежанците, което е в противоречие е с политиката на Меркел. От СвДП и „Зелените“ също изразиха позиция, че не обмислят налагане на ограничения за мигрантите.\r\n„Ще направя всичко по силите си, за да преодолеем различията... С добра воля всичко е възможно“, подчерта Меркел.\r\n*** Централното правителство на Ирак и Кюрдистанското регионално правителство (КРП) проведоха първата си официална среща, след спорния референдум за независимост в кюрдската област, пише турското издание Daily Sabah.\r\nОт кабинета на президента на КРП Масуд Барзани заявиха, че делегацията, водена от самия него, е провела разговори с вицепрезидентите на Ирак Осама ал Нуджайфи и Ияд Алауи, както и с група иракски депутати, в град Сюлеймания, намиращ се в кюрдската област.\r\nДвете страни изглежда са се съгласили за провеждането на поредица срещи, целящи свалянето на напрежението, вдигането на санкциите наложени срещу КРП и незабавно започване на диалог между Ербил и Багдад. \r\nПо време на срещата, ал Нуджайфи е казал, че споделя притесненията на турския президент Реджеп Таийп Ердоган по повод плановете за обявяване на независимост на Иракски Кюрдистан.\r\nВсе пак, иракският вицепрезидент е заявил, че проблемите трябва да бъдат разрешавани чрез диалог и е много важно и за двете страни да стигнат до разбирателство за преодоляване на кризата.\r\n*** Президентът на САЩ Доналд Тръмп публикува криптирано предупреждение към Северна Корея, в продължаващата размяна на реплики между лидерите във Вашингтон и Пхенян. Обитателят на Белия Дом се опита да засили спекулациите за това дали се планира военна операция срещу комунистическата страна, като написа в Туитър, че „само едно нещо ще проработи“ за прекратяването на заплахата от азиатската страна, пише американското издание Washington Examiner.\r\n“Президентите и техните администрации гворят със Северна Корея от 25 години, подписват се споразумения и се дават много пари, но това не дава резултат, договорите се нарушават още преди да е изсъхнало мастилото, което прави американските преговарящи да изглеждат като глупаци“, написа той. „Съжалявам, но само едно нещо ще проработи“.\r\nВ предишния си „туийт“ по въпроса, от четвъртък, американският президент написа, че се приближава „буря“, което беше интерпретирано от някои като кодирано предупреждение за военен конфликт със Северна Корея. От Белия Дом го омаловажиха, наричайки съобщението „общ коментар“.\r\n*** Министър-председателят на Испания Мариано Рахой предупреди, че централното правителство на Испания ще направи така, че всякакво обявяване на независимост от страна на каталонските власти няма да има ефект, предава AFP, позовавайки се на публикация в испанското издание El Pais.\r\n“Правителството ще направи така,  че всякакво обявяване на независимост няма да доведе до нищо“, зави той, в първото си интервю за вестник след референдума за независимот на Каталония, проведен на 1 октомври.\r\n*** Президентът на Турция Реджеп Таийп Ердоган поздрави руския си колега Владимир Путин за рождения му ден. Текста на посланието, което е изпратил, е предаден от агенция ТАСС, която го е получила от турското посолство в Москва.\r\n„Дълбокоуважаеми Президенте! Сърдечно ви поздравявам за 65-годишния ви юбилей и в този щастлив ден приветствам вас и вашето семейство от цялата си душа. Уверен съм, че като толкова опитен държавник, вие и в поредната година от своето рождение, ще продължите да имате огромен принос за разцвета и благополучието на своята страна“, пише в писмото.\r\n„Драги приятелю! Искрено съм убеден в това, че всички срещи и преговори, които ни събират, представляват много ценна възможност, позволяваща ни да изявим общите си възгледи – отбелязва Ердоган – В тази връзка, вярвам с цялото си сърце в това, че предстоящото заседание на Съвета за сътрудничество на високо ниво ще повиши нивото на взаимоотношенията между нашите страни, укрепили се още повече с вашата последна визита в Анкара“.\r\nТурският президент пожелава „разцвет и благополучие на дружеския руски народ“, а на лидера на страната – „крепко здраве, мир над главата, щастие и успехи“.\r\nПресслужбата на Кремъл не е съобщавала за постъпили поздравления от Ердоган.\r\n*** Президентът на САЩ Доналд Тръмп заяви, че понякога му се иска Държавният секретар Рекс Тилърсън да е „малко по-твърд“, пише американското издание The Hill, цитирайки думите на президента, изказани по време на разговор с репортери.\r\n„Ние имаме много добри взаимоотношения“, каза Тръмп. „Може и да имаме различия по някои въпроси, а понякога ми се иска той да беше малко по-твърд.“\r\n„Но освен това, ние имаме много добри отношения“, подчерта Тръмп.\r\nЗабележките на американския президент идват след появилите се информации, че двамата имат напрегнати отношения. Дори се появиха твърдения, че Тилърсън е нарекъл Тръмп „глупак“ и обмисля да напусне президентската администрация.\r\n„Вицепрезидентът никога не ме е убеждавал да остана Държавен секретар, защото никога не съм мислел да напускам“, опроверга слуховете Тилърсън, по време на интервю.\r\n*** Бележка, намерена в хотелската стая на човека, който откри огън по тълпата в Лас Вегас от небостъргач, включва ръчно написани сметки за най-доброто място, в което трябва да се цели, за да причини максимален брой жертви, предава американската новинарска телевизия CBS News.\r\nВ интервю, което ще бъде излъчено днес в популярното предаване „60 минути“, трима от полицаите, които са нахлули в хотелската стая на Стивън Падок в „Мандалай Бей“, разказват подробности за най-смъртоносното нападение в модерната американска история. Служителите на реда са първите, видели мъртвото тяло на нападателя и оръжейния арсенал, който е носел със себе си.\r\nПолицай Дейв Нютън от управлението на Лас Вегас казва, че е забелязал бележка на нощното шкафче на стрелеца, когато са влезнали в стаята. Тя е намерена близо до един от прозорците, който Падок е счупил с чук, за да стреля по тълпата в подножието на сградата с мощни полуавтоматични автомати, на които са правени подобрения за повишаването на скоростта на стрелбата.\r\n„Видях, че е написал дистанцията и височината, на която се намира и изчисления за траекторията на куршумите“, разкри Нютън. „Чрез изчисленията си, той се е ориентирал къде да стреля, за да причини най-много жертви“.\r\nСтаята на Падок е била на 32-ия етаж на хотела, с изглед над тълпата на отсрещната страна на улицата. Повече от 20 хиляди души присъстваха на музикалния фестивал, когато нападателят откри огън. Тълпата е била на около 350 метра от стрелеца и в обсега на скъпите поръчкови оръжия, намерени в стаята.\r\n*** Министър-председателят на Великобритания Тереза Мей ще се опита да възстанови авторитета си в правителството, като осъществи промени, в които е готова да отнеме поста на външния министър Борис Джонсън и заяви, че „не е в политиката, за да живее лек живот“, пише британското авторитетно издание The Sunday Times.\r\nВ първото си интервю, след партийната конференция на Консерваторите миналата седмица, премиерът сподели с Съндей Таймс, че подготвя промени на основни хора от правителството, за да е сигурна, че „най-добрите хора са в кабинета ми“.\r\nИзточници от партията на „Торите“ разкриха, че Мей планира да направи промените след срещата на Европейския съвет на 19-20 октомври.\r\n*** Съюз от въоръжени групировки, който завзе либийския град Сабрата, който е център за прехвърляне на нелегални мигранти към Европа, след триседмични боеве заяви, че е поел контрола и защитата на петролния и газов терминал Мелита, след като прогони от там съперничещата групировка, предава Reuters.\r\nОрганизацията, наречена Кабинет за операции и нейните съюзници завзеха града от бригадата Анас ал Дабаши, която организираше масов превоз на мигранти, но преди време промени политиката си и започна да блокира потока, след като се споразумя с подкрепяното от част от ООН правителство в Триполи и получи пари от италианските власти.\r\nВ битката са загинали 17 души и са ранени още 164, заяви Омар Абдулджалил, командир на Кабинета за операции, пред репортери в Сабрата, която се намира на запад от бившата столица Триполи.\r\nПредишния пазител на съоръжението, бригадата Дабаши, успя да се задържи там около 2 години, след като пое защитата му през 2015 година. Терминалът е притежание на Либийската национална петролна корпорация и италианската ЕНИ.\r\nИзместването на Дабаши създава нова доза несигурност и страх около контрола на мигрантския поток от Либия.\r\n*** Министър-председателят на Испания Мариано Рахой  заяви, че каталонския проблем засяга цяла Европа, предава ТАСС, цитирайки думите на испанския премиер, изказани в интервю за вестник El Pais.\r\n“Това (ситуацията в Каталония) е битка за Европа“, отбеляза той. Според мнението на премиера, „в момента са заложени европейски ценности“. „Трябва да спечелим битката“, добави той.\r\nОсвен това, по думите на Рахой, испанските власти не се нуждаят от помощта на посредник за урегулирането на ситуацията в Каталония. Според него, „трябва да се благодари“ на всички желаещи да изиграят ролята на посредник в решаването на каталонските проблеми. „Искам да кажа само едно нещо за това посредничество: то не ни трябва – подчерта Рахой – На нас ни трябва, тези, които нарушават закона и се поставят над него, да поправят своето положение“.\r\nВ коментар за това, дали ще бъде използван член 155 от конституцията на кралството, позволяваща Каталония да бъде лишена от автономния си статут, той отбеляза, че „не изключва абсолютно нищо от вариантите, които са позволени от закона“. „Трябва всичко да се прави своевременно, това, което е най-важно в даден момент, - каза испанският премиер. – Би било идеално да не приемаме драматични решения“.\r\nОсвен това, той добави, че „гражданската гвардия и националната полиция ще бъдат разположени в Каталония, докато ситуацията не се върне към нормалното си русло“. Рахой също уточни, че не планира да обяви провеждането на нови всеобщи избори заради обстановката в автономния регион.\r\n*** Президентът на САЩ Доналд Тръмп каза, че ще направи опит да установи мир между Израел и Палестина преди да премести американското посолство от Тел Авив в Ерусалим, пише американското издание The Hill.\r\n„Искам да дам шанс на мира преди дори да си помисля за преместване на посолството в Ерусалим“, каза Тръмп на бившия губернатор на щата Арканзас Майк Хъкаби, по време на интервю за новото телевизионно предаване на Хъкаби.\r\n„Ако можем да постигнем мир между палестинците и Израел, мисля че това ще доведе до умиротворяване на целия Близък Изток, което в крайна сметка трябва да се случи“, продължи американският държавен глава.\r\nОт изданието припомнят, че по време на предизборната си кампания Тръмп заяви, че ще премести американското посолство в Израел от Тел Авив в Ерусалим, но все още не го е направил.\r\nВъпросът за местоположението на това посолство винаги е бил проблемен между евреите и палестинците.\r\nИзраел гледа на Ерусалим като на своя столица, докато палестинците искат Източен Ерусалим да бъде столица на бъдещата им независима държава.\r\nСАЩ не признава града за столица на еврейската държава и бивши президенти са казвали, че въпросът със статута на града трябва да бъде решен по време на мирни преговори между двете страни.", "date": "2017.10.08", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/10/08/2444109/reuters-silata-na-neyt-beshe-ponizhena-do-tropicheska-burya.html", "text": "Скоро след като се приземи на американска територия като ураган, Националният център по ураганите на САЩ понижи оценката си за силата на „Нейт“ до тропическа буря. Предолага се, че може циклонът да възвърне част от силата си, докато се движи на изток край бреговете на река Мисисипи , предаде Reuters. \r\n„Изглежда, че бяхме пощадени“, заяви служител на общинската управа от района на Ню Орлиънс.\r\nОчаква се окото на бурята да премине през части от щатите Мисисипи, Алабама и Тенеси, отслабвайки до тропическа депресия. \r\nПревод и редакция:", "date": "2017.10.08", "title": "Reuters: Силата на „Нейт“ беше понижена до тропическа буря"}
{"url": "http://www.focus-news.net/news/2017/10/08/2444110/predstavitel-za-oon-severna-koreya-nyama-da-obsazhda-svoyata-yadrena-programa-zaradi-politikata-na-sasht.html", "text": "Северна Корея „няма да се откаже от мерките за укрепяване на националния си ядрен потенциал“. Това заяви представителят на страната за ООН, по време на заседание в световната организация, предава ТАСС, позовавайки се на публикация в севернокорейско държавно издание.\r\nПхенян „няма да обсъжда ракетно-ядрената си програма на масата за преговори, до тогава, докато Съединените щати не се откажат от враждебната си политика по отношение на Северна Корея и заплахите по неин адрес“, подчерта той. Според думите на дипломата, „ядрения проблем на Корейския полуостров е възникнал по вина на САЩ и цялата отгворност за него лежи върху Вашингтон“.\r\nОсвен това, той каза, че Северна Корея не се е присъединила към конвенцията за пълна забрана на ядреното оръжие, одобрена от коалиция неправителствени организации от повече от 100 страни, „заради позицията на САЩ, които продължават да шантажират народната република и да я заплашват“.\r\n„Северна Корея разработи водородна бомба и междуконтинентална балистична ракета в рамките на законни мерки за укрепяване на боеспособността на страната, на фона на агресивната политика на Съединените щати“, подчерта представителят при ООН.\r\nПревод и редакция:", "date": "2017.10.08", "title": "Представител за ООН: Северна Корея няма да обсъжда своята ядрена програма заради политиката на САЩ"}
{"url": "http://www.focus-news.net/news/2017/10/08/2444111/afp-zashto-vsichki-ot-poslednite-balgari-sa-optimisti.html", "text": "Последният филм на Стефан Командарев започва с шега: „Возих се в такси, когато шофьорът ме попита, дали знам защо България е страната на оптимистите“, казва той докато продължава да се смее на идеята, предава AFP.\r\n„Това е земята на оптимистите, защото всички песимисти и реалисти вече са я напуснали“, му е казал шофьорът.\r\nГорчивата шега е дала идеята за първия български филм номиниран за Оскар.\r\nБалканската страна е загубила една пета или по-голяма част от населението си, след падането на комунистическия режим, въпреки че стана член на Европейския съюз преди десет години.\r\n„Бяхме девет милиона преди да падне стената, а сега сме някъде около пет милиона. В страната не е имало война“, сподели режисьорът с AFP.\r\nОфициалните данни показват, че населението на България е около седем милиона, но според Командарев, статистиката е спорна и не отчита милионите българи, които прекарват по-голямата част от годината работейки в чужбина.\r\nНезависимо от точния брой, експертите са съгласни, че българското население е най-бързо топящото се в света.\r\nПревод и редакция:", "date": "2017.10.08", "title": "AFP: Защо всички „от последните българи“ са оптимисти"}
{"url": "http://www.focus-news.net/news/2017/10/08/2444112/aktualna-patna-obstanovka.html", "text": "В сила са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: област София: Ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; област Шумен: Белокопитово-Шумен-Каспичан – почистване на италиански улеи от км 0+000 до км 1+000 и от км 338+520 до км 362+600 южно платно посока Каспичан. Срок до 16.10.2017 г.; изсичане на храсти и млада гора от км 0+000 до км 1+000 южно платно посока Каспичан. Срок до 16.10.2017 г.; \r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 10.10.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София: ограничено е движението в дясното платно посока Благоевград в участъка от км 5+412 до км 11+570, поради ремонтни дейности при км 8+360. Движението се осъществява двупосочно в лявото платно посока София. Срок до 08.10.2017 г. :\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Петрохан” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: ограничено е движение по път І-1 Видин-Монтана-Враца-Ботевград, поради ремонтни дейности по мостове и виадукти на \"Витиня\" на АМ \"Хемус\" за тежкотоварни автомобили над 10 тона. \r\nОбходен маршрут: от Видин в посока София е проход Петрохан или път II-16 през Своге. Срок до 30.11.2017 г.\r\nобласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nобласт Враца: Враца-Мездра от км 151+100 до км 161+548 –  подмяна на оптичен кабел в банкета на пътя. Стесняване на една от лентите за движение. Срок до 17.10.2017 г.; област София: Временно се ограничава движението в района на Владая от км 277+070 до км 279+127 в платното посока София, поради ремонтни дейности в участъка от км 277+610 до км 278+567. Движението се осъществява двупосочно в платното посока Перник. \r\nАлтернативни маршрути:\r\n- АМ „Люлин“-път II-18 /СОП/ и обратно;\r\n- път III-1801 /Перник-Големо Бучино-Мало Бучино/-път II-18 /СОП/ и обратно.\r\nСрок до 18.10.2017 г.; Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. /ВОД/: ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 13.10.2017 г.;\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; път ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.: път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+000 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 13.10.2017 г.; път ІІІ-301 Летница-Александрово от км 24+450 до км 24+750 – движение с повишено внимание поради възстановяване и монтаж на нови ограничителни системи /мантинели/. Срок до 09.10.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІI-8105 с. Расово-с. Славотин от км 0+000 до км 22+199 – частични ремонтни дейности на асфалтовата настилка. Движението се осъществява в свободната лента и се регулира от сигналисти. Срок до 12.10.2017 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-843 Сърница-Бърдуче от км 48+000 до км 53+800 – движение в свободната лента съгласно поставената сигнализация, поради ремонтни дейности на асфалтовата настилка. Срок до 13.10.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Перник-Мещица от км 5+000 до км 8+000 – ремонт на асфалтова настилка. Срок до 13.10.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът ІІІ-3402 Славяново-Пордим от км 14+846 до км 21+068 се ограничава движението за всички МПС поради строително-монтажни работи в района на ЖП прелез на км 19+600 в чертите на Пордим. Срок до 15.10.2017 г.\r\nОбходен маршрут: \r\n- по направление Славяново-Пордим: Славяново-Обнова-Каменец-Пордим.\r\n- по направление Обнова-Пордим: Обнова-Каменец-Пордим.\r\nРемонтни дейности: \r\nПът III-118 в границите на гр. Д. Митрополия от км 23+057 до км 24+038 поради ремонтни дейности. Затваря се път на  III-118 и движението се пренасочва по обходи по улици на гр.Д.Митрополия с поставена вертикална сигнализация. Срок до 11.10.2017 г.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 09.10.2017 г.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\nОбходен маршрут:\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 09.10.2017 г.; \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\n•\tПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\n•\tЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\n•\tПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\n•\tШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.08", "title": "Актуална пътна обстановка"}
{"url": "http://www.focus-news.net/news/2017/10/08/2444113/predstoyashti-mezhdunarodni-sabitiya-za-8.html", "text": "Опонентите на отделянето на Каталония от Испания ще проведат масов протест срещу заявленията на регионалнота правителство, че ще обяви независимост\r\n***Християн-демократичния съюз (ХДС), начело с германския канцлер Ангела Меркел ще проведе среща със сестринската си партия Християн-социалния съюз(ХСС) от Бавария, за изготвяне на обща позиция в предстоящите преговори за сформиране на коалиционно правителство.\r\n***„Шотландската национална партия“(СНП) ще проведе ежегодната си конференция, като каталонския референдум ще е една от централните теми на форума\r\n*** Турският президент Реджеп Таийп Ердоган ще председателства последния ден от конференцията на управляващата партия „Партия на справедливостта и развитието“, която се подготвя за ключовите избори в страната през 2019 година\r\n***", "date": "2017.10.08", "title": "Предстоящи международни събития за 8 октомври ( Агенция „Фокус“ )"}
{"url": "http://www.focus-news.net/news/2017/10/08/2444114/predstoyashti-sabitiya-v-stranata-za-8-oktomvri-agentsiya-fokus.html", "text": "***\r\nОт 11.00 часа, в централата на ПП ГЕРБ (пл. \"България\"1, НДК Административна сграда, ет. 17) Председателят на Парламентарната група на ГЕРБ и зам.-председател на партията Цветан Цветанов, вицепремиерът Томислав Дончев и министърът на финансите Владислав Горанов ще дадат пресконференция. \r\n***\r\nМежду 11.00 и 17.00 часа, в столичното Ларго (античен комплекс „Сердика“ в подлеза на метростанция “Сердика”) Ability Fest Sofia 2017 ще се разгърне като празник на уменията и различията. \r\n***\r\nОт 18.00 часа в Богословския факултет на Софийския университет „Св. Климент Охридски“ Известният гръцки теолог проф. Николаос Лудовикос ще изнесе беседа. \r\n***\r\nОт 18.30 часа в столичния клуб „ Студио 5“ народният певец Димитър Аргиров ще отбележи своята 50-годишнина с концерт. \r\n***\r\nОт 11.00 часа в Държавен куклен театър „Дора Габе“ ще се проведе спектакълът „Забързана приказка“. \r\n***\r\nОт 09.00 часа Константийският епископ Яков ще оглави архиерейска света Литургия в катедрален храм „Успение на Пресвета Богородица“. \r\n***\r\nОт 10.00 часа, на паркинга на завода на LIEBHERR в зона „Марица“, част от ТИЗ,   200 бегачи от 50 отбора се включват в най-голямото фирмено състезание - Business Run, което ще се проведе за първи път в Пловдив.\r\n***\r\nОт 10.00 часа на Гребния канал в Пловдив Общината организира отбелязване на Световния ден на ходенето пеша. Мероприятието цели да насърчи гражданите към активен и здравословен начин на живот.\r\n***\r\nОт 11.00 часа ще се открие изложбата с избрани фотографии от биенале „Фодар”- 2017 „Факт, фикция, истина”  на втория етаж в къщата с постоянна експозиция на художник Енчо Пиронков (ул. „Васил Кънчев”№ 1 в Стария град ).\r\n***\r\nОт 17.30 часа в парк „Пети октомври“ ще се проведе общоградската инициатива „Хора за хората“.", "date": "2017.10.08", "title": "Предстоящи събития в страната за 8 октомври (Агенция „Фокус“)"}
{"url": "http://www.focus-news.net/news/2017/10/08/2444115/sofiya-ogranicheno-e-dvizhenieto-po-pat-iii-1001-vitinya-dolno-kamartsi-poradi-padnali-darveta.html", "text": "Ограничено е движението по път III-1001 Витиня - Долно Камарци поради паднали дървета. Това съобщиха от пресцентъра на Агенция „Пътна инфраструктура”.", "date": "2017.10.08", "title": "София: Ограничено е движението по път III-1001 Витиня - Долно Камарци поради паднали дървета"}
{"url": "http://www.focus-news.net/news/2017/10/08/2444116/nimh-ot-zapad-valezhite-shte-zapochnat-da-spirat-kam-kraya-na-denya-i-v-severoiztochnite-rayoni-na-stranata.html", "text": "Днес от запад валежите ще започнат да спират, а облачността да се разкъсва. Най-късно, към края на деня, ще спре валежът в североизточните райони от страната. Ще духа умерен и силен северозападен вятър. Максимални температури между 11° и 16°, в североизточните райони по-ниски, в София около 11°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Мартин Славчев.\r\nАтмосферното налягане ще бъде малко по-ниско от средното за месеца (949 hPa). През деня ще се задържи почти без промяна.\r\nНад Черноморието ще бъде предимно облачно с валежи, главно по северното крайбрежие. Ще духа силен северозападен вятър. Максимални температури на въздуха 13° - 15°. Температурата на морската вода е 18°-19°. Вълнението на морето ще бъде 3 – 4 бала, но през деня ще отслабва.  \r\n В планините ще духа силен и бурен северозападен вятър. Снеговалежите от запад ще спират, а облачността над масивите от Западна България ще се разкъса. Максималната температура на височина 1200 метра ще е около 7°, на 2000 метра – около 1°.", "date": "2017.10.08", "title": "НИМХ: От запад валежите ще започнат да спират, към края на деня – и в североизточните райони на страната"}
{"url": "http://www.focus-news.net/news/2017/10/08/2444117/the-hill-belite-natsionalisti-se-zavarnaha-v-sharlatsvil.html", "text": "Белите националисти се завърнаха в град Шарлътсвил, щата Вирджиния по-малко от два месеца, след като загина човек по време на сблъсъците между участниците в марша на „Обедини дясното“ и ляво-либерални групировки, пише американското издание The Hill.\r\nЛидерът на националистите Ричард Спенсър поведе група от около 30 души, които се събраха в Парка на еманципацията, според информация от американските медии.\r\nСпенсър анонсира завръщането си в социалната мрежа Туитър.\r\nСцената, която сподели е подобна на марша през август.\r\nГрупата носеше горящи факли и викаше „Няма да ни замените“, близо до статуята на генерала от конфедерацията Робърт Лий в парка. Освен това, според няко, те са казали, че ще се върнат отново.\r\n„Привет Шарлътсвил, ние се завърнахме и ще продължим да се завръщаме. Няма да ни замените, няма да ни изтриете“, е викал един от демонстрантите по мегафон.\r\n„Левият елит е организиран около политики срещу белите“,  е казал Спенсър на групата.\r\nОсвен това, те са викали „Югът ще се вдигне отново“ и „Русия е наш приятел“.\r\nПревод и редакция:", "date": "2017.10.08", "title": "The Hill: Белите националисти се завърнаха в Шарлътсвил"}
{"url": "http://www.focus-news.net/news/2017/10/08/2444118/predsedatelyat-na-pg-na-gerb-tsvetan-tsvetanov-vitsepremierat-tomislav-donchev-i-ministarat-na-finansite-vladislav-goranov-shte-dadat-preskonferentsiya.html", "text": "Председателят на Парламентарната група на ГЕРБ и зам.-председател на партията Цветан Цветанов, вицепремиерът Томислав Дончев и министърът на финансите Владислав Горанов ще дадат пресконференция в 11.00 часа. Това съобщиха от пресцентъра на ПП ГЕРБ. Брифингът ще се проведе в централата на ПП ГЕРБ.", "date": "2017.10.08", "title": "Председателят на ПГ на ГЕРБ Цветан Цветанов, вицепремиерът Томислав Дончев и министърът на финансите Владислав Горанов ще дадат пресконференция"}
{"url": "http://www.focus-news.net/news/2017/10/08/2444119/chastichni-mestni-izbori-se-provezhdat-v-dve-obshtini-i-osem-kmetstva-v-stranata.html", "text": "Частични местни избори се провеждат в две общини и осем кметства в страната.  \r\nЧетирима са кандидатите, които ще се борят за кметското място в община Трън, област Перник. От ГЕРБ са издигнали за поста Цветислава Димитрова Цветкова, която е временно изпълняващ длъжността кмет на общината, а преди това бе зам.-кмет.  ПП „Нова сила“ издигна за свой кандидат Арлин Григоров Антонов, който е бивш диpeĸтop нa Haциoнaлнaтa cлyжбa зa cигypнocт и бивш народен представител. Божидар Илиев Страхилов е издигнат като кандидат за кметския пост от Инициативния комитет „Заедно за доброто на Трънско“ и е подкрепен от БСП. От 2015 г. работи той като началник отдел оперативно-издирвателна дейност в Гранична полиция. В кметската надпревара ще участва и независимият кандидат Станислава Асенова Алексиева. Алексиева, която е секретар на Община Трън, е издигната от Инициативен комитет „Да, за Трънско“.  Дo избopите в Tpън ce cтигнa, cлeд ĸaтo нa 2 юни тази година ĸмeтът Cтaниcлaв Hиĸoлoв пoдaдe оставката си c лични мoтиви.  Николов е подсъдим за катастрофа с дете от преди почти две години.\r\nДругата община, в която ще се проведат частични избори е община Вълчи дол, област Варна. Там за кметското място ще се борят двама кандидати. Това са кандидатът на ПП ГЕРБ Георги Минчев Тронков и издигнатата от Инициативен комитет и подкрепена от БСП Людмила Атанасова Петкова. Кандидатът на ГЕРБ Георги Тронков към момента е председател на Общинския съвет – пост, който заема вече втори мандат. Людмила Петкова е общински съветник и член на общинските комисии  „Устройство на територията и общинска собственост” и „Образование, култура, спорт и туризъм“. До изборите в общината се стигна, след като на 18 май тази година след кратко боледуване почина кметът Тошко Янев. \r\nКметски избори ще има и в село Генерал Киселово, община Вълчи дол, област Варна.  От ПП ГЕРБ за поста издигнаха Калина Иванова Христова. Кандидатът на БСП е Петранка Костадинова Господинова. Това ще бъде вторият предсрочен вот в селото, след като избраният през 2015 г. кмет Димитър Тодоров напусна поста си заради нова работа, а наследникът на поста му Стоян Едров се оттегли по здравословни причини.  \r\nЧастични кметски избори ще се проведат и в още едно населено място в областта – село Попович, община Бяла, област Варна. Там за кметското място ще се борят трима кандидати. От ДПС са издигнали кандидатурата на Исмаил Абил Мехмед. Мирослав Юриев Иванов е кандидатът на ПП ГЕРБ, а Еленка Стойчева Янкова е кандидатът на БСП. Причина за предсрочните избори в населеното място е подадената оставка на предишния кмет Крум Крумов.\r\nТрима ще се борят за кметския пост в село Цани Гинчево, община Никола Козлево, област Шумен.  ПП ГЕРБ издигна за свой кандидат Павел Станчев Динков. Иван Георгиев Добрев е кандидатът на БСП, а от ПП „Воля“ издигнаха Митко Йорданов Георгиев. До изборите в населеното място се стигна, следа като през месец май тогавашният кмет Красимир Георгиев напусна поста си по време на третия си мандат заради по-доходоносна работа.\r\nКмет ще избират и жителите на село Чукарка, община Айтос, област Бургас. В кметската надпревара ще участват кандидатът на ПП „Воля“ Ахмед Галиб Боз, издигнатият от ПП ГЕРБ Сюлейман Емин Садула, подкрепеният от ДПС Октай Ислям Якуб и кандидатът на БСП Севим Хюсеин Мустафа. До изборите в селото се стигна, след като правомощията на кмета на селото  Джемил Хюсеин Хамид бяха предсрочно прекратени, поради неявяването му на работа.\r\nКметски избори ще има в още едно село в област Бургас – село Скалак, община Руен. Там единственият кандидат за кметския пост е издигнатият от ДПС Мустафа Мехмед Бекир. Причината за изборите в населеното място е смъртта на стария кмет Осман Смаил Мехмед.\r\nЖителите на село Нивянин, община Борован, област Враца също ще гласуват за кмет. Пет са кандидатите, които ще участват в кметската надпревара. Това са Николай Николаев Христов от ДПС, Елка Иванова Николова от ГЕРБ, Цветелин Йорданов Маринов от ВМРО, Никола Иванов Александров от БСП и Николай Христов Йорданов от ПП „Воля“. Изборите в населеното място бяха насрочени, след като  през юли тази година почина кметът Милен Гайдарски.\r\nДвама са кандидатите за кметския пост в село Ракево, община Криводол, област Враца. Това са Малин Димитров Тончев от ПП ГЕРБ  и Николай Георгиев Петков от БСП.  Частичните местни избори в село Ракево бяха обявени, след като през юли кметът  Димитрина Козлева депозира пред председателя на Общинския съвет в Криводол своята оставка. С решение на Общинската избирателна комисия правомощията ѝ бяха прекратени от 1 август.\r\nЗа кметския пост в село Сухаче, община Червен бряг, област Плевен ще се борят трима кандидати. Това са Цветан Тодоров Гоцов от ПП ГЕРБ, Христинка Симеонова Димитрова от БСП и независимият кандидат, подкрепен от НФСБ  Йоана Иванова Йотова. Изборите в населеното място бяха насрочени, след като през юли почина кметът на селото Иван Иванов.", "date": "2017.10.08", "title": "Частични местни избори се провеждат в две общини и осем кметства в страната"}
{"url": "http://www.focus-news.net/news/2017/10/08/2444120/predsedatelyat-na-us-na-api-inzh-doncho-atanasov-shte-dade-brifing-na-troyanskiya-prohod.html", "text": "Председателят на Управителния съвет на Агенция „Пътна инфраструктура” (АПИ) инж. Дончо Атанасов ще даде брифинг за актуалната пътна обстановка в 08.00 часа, съобщиха от пресцентъра на Агенция „Пътна инфраструктура“. Инж. Атанасов е на инспекция на пътноподдържащите фирми по старопланинските проходи и тази сутрин ще бъде в района на Троянския.\r\nАПИ отново призовава шофьорите да не тръгват на път с летни гуми към високопланинските проходи. По високите части вали сняг.", "date": "2017.10.08", "title": "Председателят на УС на АПИ инж. Дончо Атанасов ще даде брифинг на Троянския проход"}
{"url": "http://www.focus-news.net/news/2017/10/08/2444121/gd-granichna-politsiya-po-2-km-koloni-ot-tovarni-avtomobili-sa-se-obrazuvali-na-gkpp-lesovo-i-gkpp-dunav-most-vidin.html", "text": "На българо-турската граница на ГКПП „Капитан Андреево” има 1 км колона от товарни автомобили на изход от страната, а на ГКПП „Лесово” колоната е 2 км. Това съобщиха от пресцентъра на ГД „Гранична полиция”. На българо-румънската граница на ГКПП „Дунав мост” – Видин има 2 км колона от товарни автомобили на изход от страната.\r\nНа българо-сръбската, българо-македонската и българо-гръцката граница е трафикът е нормален на всички гранични контролно-пропускателни пунктове.\r\nФериботът Оряхово – Бекет работи само през деня поради ниското ниво на река Дунав.", "date": "2017.10.08", "title": "ГД „Гранична полиция”: По 2 км колони от товарни автомобили са се образували на ГКПП „Лесово” и ГКПП „Дунав мост” – Видин"}
{"url": "http://www.focus-news.net/news/2017/10/08/2444122/chastichni-mestni-izbori-2017-g-na-vreme-i-bez-narusheniya-e-zapochnal-izborniyat-den-v-obshtina-valchi-dol-oblast-varna.html", "text": "На време и без нарушения е започнал изборният ден в Община Вълчи дол, област Варна. Това съобщиха за Агенция „Фокус“ от ОИК – Вълчи дол. Там за кметското място се борят двама кандидати. Това са кандидатът на ПП ГЕРБ Георги Минчев Тронков и издигнатата от Инициативен комитет и подкрепена от БСП Людмила Атанасова Петкова. Кандидатът на ГЕРБ Георги Тронков към момента е председател на Общинския съвет – пост, който заема вече втори мандат. Людмила Петкова е общински съветник и член на общинските комисии  „Устройство на територията и общинска собственост” и „Образование, култура, спорт и туризъм“. До изборите в общината се стигна, след като на 18 май тази година след кратко боледуване почина кметът Тошко Янев. \r\nСлед актуализиране на списъците от ГРАО 8 284 са жителите на варненската община Вълчи дол, които ще могат да упражнят правото си на вот. За целта са разкрити 25 изборни секции, една от които е подвижна и ще обслужи 22-ма души, които са подали заявление. Изборният ден ще продължи до 20.00 часа. Ако след 20.00 часа все още има избиратели пред изборните секции, личните им карти ще бъдат взети и те ще могат да дадат своя глас до 21.00 часа.", "date": "2017.10.08", "title": "Частични местни избори 2017 г.: На време и без нарушения е започнал изборният ден в Община Вълчи дол, област Варна"}
{"url": "http://www.focus-news.net/news/2017/10/08/2444123/ria-novosti-noviyat-poslanik-na-sasht-v-rusiya-nazova-osnovnata-si-zadacha.html", "text": "Новият посланик на САЩ за Русия Джон Хантсман заяви, че основната му цел е „възстановяването на доверието между двете ядрени свръхдържави“, предава ТАСС, цитирайки думите на Хантсман изказани по време на церемония в американския щат Юта.\r\n„Не трябва да си мисли, че това ще стане лесно или бързо. Но си мисля, че с добра воля и от двете страни, ще можем да започнем ефективна съвместна работа по решаването на няколко ключови проблема“, отбеляза дипломатът.\r\nВ началото на октомври Хантсман, който е бивш губернатор на Юта, заяви, че има намерение да работи за възстановяването на доверието между Москва и Вашингтон и за укрепването на двустранните отношения. „В качеството си на посланик на САЩ в Русия имам намерение да работя за възстановяването на доверието между нашите страни и укрепването на двустранните отношения, на основата на сътрудничество в общите интереси“, подчерта той.\r\nВ коментар за назначението на дипломата, от Кремъл изразиха надежда, че той ще има принос за реставрацията на двустранните отношения „след щетите, които им нанесе Вашингтон“.\r\nГоворителят на руския президент Дмитрий Песков напомни, че Путин – „е последователен поддръжник на реанимацията“ на отношенията между Русия и САЩ. Президентът счита, че тяхното подобрение ще е от полза за целия свят, а не само за Москва и Вашингтон, отбеляза Песков.\r\nХанстман сменя Джон Тефт, който оглавяваше американското посолство в Русия от 2014 година.\r\nПревод и редакция:", "date": "2017.10.08", "title": "РИА Новости: Новият посланик на САЩ в Русия назова основната си задача"}
{"url": "http://www.focus-news.net/news/2017/10/08/2444124/denyat-8-oktomvri-v-balgarskata-istoriya.html", "text": "2005 г. \r\nВ периода 7 - 8 октомври президентът Георги Първанов е на официално посещение в Кувейт, където се среща с емира, с премиера и с бизнес среди. Обсъждат се възможностите за сътрудничество в областта на селското стопанство. Кувейт заявява готовност да отпусне нов заем от 48 000 000 долара, които да се използват за изграждане на железопътни линии в България.\r\n1983 г.\r\nВ периода 8 - 13 октомври във Варна се провежда световен фестивал на анимационните филми.\r\n1980 г.\r\nВ Париж се открива изложбата \"1300 години България\".\r\n1947 г.\r\nВ периода 8 - 21 октомври тридесет и девет подсъдими от \"военно-фашистката\" организация \"Военен съюз\" се изправят пред съда. Главният обвиняем ген. Кирил Станчев е осъден на доживотен затвор за създаване на организация с \"фашистка идеология\" с цел \"събарянето, подриването и отслабването на установената власт в държавата\".\r\n1944 г.\r\nЗапочват бойните действия на българската армия под оперативното ръководство на 3-ти Украински фронт. България воюва на страната на Антихитлеристката коалиция срещу Германия. Настъплението на българските войски е в направление Ниш, Скопие и Велес. Успешно се осъществяват Нишката, Страцинско-Кумановската, Брегалнишко-Струмишката и Косовската операция.\r\n1939 г.\r\nВ салона на читалище “Славянска беседа” се открива изложба на съветски художници, организирана от Българо-съветското дружество и от Дома на изкуството.\r\n1927 г.\r\nОбявено е военно положение в Кюстендилски и Петрички окръг (поддържано с укази от 19 март 1930 и 5 юли 1933) и е засилена граничната охрана.\r\n1915 г.\r\nПо време на Първата световна война завършва битката при Лоос, в която загиват 430 000 френски, английски и немски войници.\r\nПървата световна война (1914-1918 г.) е война между две големи европейски групировки - Тройният съюз и Съглашението. Отначало войната обхваща само 8 европейски държави - Германия и Австро-Унгария, от една страна, и срещу тях - Великобритания, Франция, Русия, Белгия, Сърбия и Черна гора. По-късно в нея са въвлечени и други страни; участват общо 38 държави - 4 в т. нар. Централни сили - Германия, Австро-Унгария, България, Турция, и 34 в Антантата. Повод за войната е убийството на австро-унгарския престолонаследник Франц-Фердинанд в Сараево на 28 юни 1914 г.\r\n1912 г.\r\nВ периода 8 – 13 октомври в хода на Балканската война Първа и Трета българска армия пробиват първата турска отбранителна линия Ескиполос-Петра и превземат Лозенград. Втора армия обкръжава Одрин. На 13 октомври сръбската армия овладява Скопие, Куманово, Велес и Щип.\r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз (1912-1913 г.)) срещу Османската империя. Предизвиква се от нерешения национален въпрос на Балканите през последната четвърт на XIX и началото на ХХ в.\r\n1900 г.\r\nОткрива се ЖП линията Русе-Търново (130 км).\r\n1879 г.\r\nНазначен е първият главен равин в Княжество България - Гавриел Алмознино.\r\n1756 г.\r\nБратята на Паисий Хилендарски - Лаврентий и х. Вълчо, правят дарение за Хилендарския манастир, за което в кондиката на манастира е отбелязано: \"Лето 1756, ден 8 октомври. Какво е дошел сос брата си духовник Лаврентие кир х. Вълча, та обеща да е ктитор и даде една капаро грош 300 за нихна душа и за нихни родители мертви.\"\r\n1756 г. \r\nВъзстановена е църквата “Св. Никола Чудотворец”.\r\nХрамът се намира в Мелник и е паметник на културата с национално значение, като част от културно-историческия резерват \"Мелник\". Построена е през XIII в. През средновековието на мястото е имало еднокорабна църковна сграда. Възобновена и разширена през 1582 г. През 1657 г. претърпява ново преустройство, чийто ктитор е митрополит Теофан. През 1689 и 1696 г. под ръководството на Макарий ІІ в нея са правени нови поправки. През 1756 г. е изградена във вид, напълно подобен на сегашния. Запазена е епиграма върху стария иконостас, която посочва за ктитор митрополит Макарий ІІІ. През 1895 г. сградата е унищожена от пожар, но в началото на ХХ в. е възстановена в стария си вид от 1756 г. Реконструкцията и реставрацията е извършена от Националния институт по паметниците на културата.\r\n927 г.\r\nС тържествена сватбена церемония в храма „Св. Богородица при Пиги\" /Извора/ в Константинопол се сключва брак между византийската принцеса Мария и българския цар Петър І. Бракът е част от мирен договор между Византия и България.\r\nПетър І е български  цар в периода 927- 970 г. Той  втори син на цар Симеон I (893-927 г.). Заема  престола след смъртта на баща си, тъй като неговият по-голям брат Михаил е лишен от него по неизвестни причини и е подстриган за монах. Поради склонността на новия български владетел към занимания с църковни въпроси управлението на страната минава в ръцете на вуйчо му, болярина Георги Сурсувул. През 927 г. сключва мирен договор с Византия, по силата на който България се отказва от териториалните придобивки, постигнати от цар Симеон I след 913 г. В замяна на това тя получава само една малка част от Тракия. Договорът предвижда и взаимна размяна на пленници между двете държави. Византия на свой ред се задължава да плаща и в бъдеще ежегодния данък, наложен и от мирния договор в 896 г. Тя признава на Петър I титлата \"цар на българите\", а на българския църковен глава - \"патриарх\". Като гаранция за бъдещите мирни отношения между двете държави Петър I се жени за внучката на византийския император Роман Лакапин. Политическият курс на Петър I и неговия вуйчо спрямо Византия предизвикат  острото недоволство на част от българското болярство, което през 928 г. и 930 г. подготвя два заговора за неговото сваляне от престола. Вътрешните междуособици са използвани от сърбите (покорени от цар Симеон I през 924 г.) и през 931 г. те вдигат въстание. С подкрепата на Византия се обособява като отделна самостоятелна държава, която приема върховенството на Цариград. Не много след въстанието на сърбите последват нахлувания от страна на маджарите (934 г.), които навлизат не само в Северна България, но успяват да проникнат и на юг, в Тракия. Техните набези се повторят през 943 г., 951 г., 960 г. и 968 г. Петър I прави опит да се сближи с германския император Отон I и заедно с него да парира нахлуването на маджарите, но не постига успех. Той не сполучва да привлече в своята борба против тях и Византия. В резултат на това е принуден да се примири с откъсването на значителни територии от българската държава, разположени отвъд р. Дунав и особено в Трансилвания, включително богатите залежи на сол. От този момент северната граница на България се установява по р. Дунав. Нарасналото народно недоволство от политиката на Петър I се изразява в появата на богомилството.На тази дата са родени:\r\n1906 г.\r\nРоден е Васил Димитров Битков - български писател и поет. Автор е на разкази, публикувани в левия периодичен печат (сп. \"Полярна звезда\", \"Нови дни\", в-к \"Светлина\", \"Наковалня\"), и на повестта \"В отпуск\" (1954 г.). Умира на 26 август 1944 г.\r\n1852 г.\r\nРоден е Николай Иванов Николаев - български хоров диригент и музикален педагог. Завършва гимназия и музикален курс в Болград. Работи като учител по пеене в Болградската българска гимназия (1878-1879 г.), в Софийска мъжка гимназия (1879-1925 г.) и във Военното училище (1879-1880 г.). Основател и диригент на хорове. Участва с хорове под свое диригентство във всички по-важни събития в страната в продължение на 50 години. Един от основателите на дружество \"Славянска беседа\" (1880 г.), на Първото българско музикално дружество (1893 г.), на Български музикален съюз (1904 г.), на който е председател до 1929 г.; на Българската оперна дружба (1907 г.) и др. Умира на 19 август 1938 г.На тази дата умират:\r\n2002 г.\r\nУмира Милко Калев Балев – български политик. Член е на РМС (1936 г.), на БКП (1942 г.). Роден е на 14 август 1920 г. в Троян. Осъден е на смърт през 1943 г. и до 1944 г. е политически затворник. От 1950 г. е в апарата на ЦК на БКП: в отдел \"Пропаганда и агитация\", първи помощник на първия секретар, началник на кабинета на генералния секретар на ЦК (1954-1986 г.). Секретар на ЦК (1979 г.) и член на Политбюро (1982 г.). Председател е на Комисията по външнополитически въпроси; на Координационния съвет за задгранична пропаганда; на Комисията по външна политика. Депутат е в VI, VII, VIII и IХ Народно събрание на Народна република България. Изключен е от БКП на 13 декември 1989 г., отнети са му всички почетни звания. През 1992 г. е осъден на 2 години затвор, присъдата е променена в условна. Предполага се, че ръководи пряко т. нар. \"възродителен процес\", начело на \"Група А”. Отговорен редактор е на 38-те тома със съчинения на Т. Живков.\r\n1958 г.\r\nУмира Ран Босилек (псевдоним на Генчо Станчев Негенцов) – български писател. Роден е на 26 септември 1886 г. в Габрово. Завършва Априловската гимназия в родния си град (1904 г.), където след това е учител (1904-1908 г.). Следва славянска филология и право в СУ “Св. Климент Охридски” (1908-1910 г.), завършва право с докторат в Брюксел (1916 г.). Известно време е адвокат, но интересите му към литературата го откъсват от тази професия. Участва в редактирането на сп. \"Светулка\", редактира в-к \"Врабче\" и сп. \"Детска радост\" - едно от най-известните детски издания в България. Редактор е в издателство \"Хемус\". Председател е на Дружеството на детските писатели. Член е на Съюза на българските писатели. За пръв път печата детски стихове и приказки през 1906 г. в сп. \"Светулка\". Голям дял в неговото творчество заемат преразказаните народни приказки от български, руски, японски, индийски, шведски и норвежки фолклор. Един от създателите на художествено оформената детска книга в България.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.10.08", "title": "Денят 8 октомври в българската история"}
{"url": "http://www.focus-news.net/news/2017/10/08/2444125/api-shofyorite-da-se-dvizhat-s-povisheno-vnimanie-po-pat-ii-16-sofiya-svoge-i-po-pat-i-1-eleshnitsa-vitinya-poradi-opasnost-ot-padashti-kamani.html", "text": "Шофьорите да се движат с повишено внимание и съобразена скорост по път II-16 София - Своге (Искърско дефиле) и по път I-1 Елешница - Витиня поради опасност от падащи камъни. Това съобщиха от пресцентъра на Агенция „Пътна инфраструктура”.", "date": "2017.10.08", "title": "АПИ: Шофьорите да се движат с повишено внимание по път II-16 София - Своге и по път I-1 Елешница - Витиня поради опасност от падащи камъни"}
{"url": "http://www.focus-news.net/news/2017/10/08/2444126/chastichni-mestni-izbori-2017-g-bez-narusheniya-e-zapochnal-izborniyat-den-v-selo-general-kiselovo-obshtina-valchi-dol-oblast-varna.html", "text": "На време и без нарушения е започнал изборният ден в село Генерал Киселово, община Вълчи дол, област Варна. Това съобщиха за Агенция „Фокус“ от ОИК – Вълчи дол. Това ще бъде вторият предсрочен вот в селото, след като избраният през 2015 г. кмет Димитър Тодоров напусна поста си заради нова работа, а наследникът на поста му Стоян Едров се оттегли по здравословни причини. От ПП ГЕРБ за поста издигнаха Калина Иванова Христова. Кандидатът на БСП е Петранка Костадинова Господинова. \r\nСлед актуализиране на списъците от ГРАО 432 са жителите на варненското село, които ще могат да упражнят правото си на вот. За целта е открита една изборна секция. Изборният ден ще продължи до 20.00 часа. Ако след 20.00 часа все още има избиратели пред изборните секции, личните им карти ще бъдат взети и те ще могат да дадат своя глас до 21.00 часа.", "date": "2017.10.08", "title": "Частични местни избори 2017 г.: Без нарушения е започнал изборният ден в село Генерал Киселово, община Вълчи дол, област Варна"}
{"url": "http://www.focus-news.net/news/2017/10/08/2444127/ria-novosti-sauditskata-politsiya-e-ustanovila-lichnostta-na-napadnaliya-kralskiya-dvorets.html", "text": "Саудитската полиция е установила, че нападението над двореца на краля на страната в град Джида е извършено от 28-годишния жител на страната Али ал Фахид ал Амири, предаде  РИА Новости.\r\nВечерта на събота от кола бе обстрелян пост на охраната на двореца на краля „Ас Салам“. Бяха убити двама сътрудници на службата за охрана, а още трима бяха ранени.\r\nНападателят бе ликвидиран при ответния огън, а в автомобила му бяха открити автомат „Калашников“, както и три коктейла „Молотов“. Мотивите на нападението се установяват. Виктор Турмаков", "date": "2017.10.08", "title": "РИА Новости: Саудитската полиция е установила личността на нападналия кралския дворец"}
{"url": "http://www.focus-news.net/news/2017/10/08/2444128/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralen-hram-uspenie-na-presveta-bogoroditsa.html", "text": "В празничния за християните неделен ден с благословението на Негово високопреосвещенство Пловдивския митрополит Николай Негово преосвещенство Константийският епископ Яков ще оглави архиерейска света Литургия в катедрален храм „Успение на Пресвета Богородица” град Пазарджик, предаде репортер на Агенция „Фокус”.\r\nНачалото е от 09.00 часа. \r\nНикола ПЕТКОВ", "date": "2017.10.08", "title": "Пазарджик: Константийският епископ Яков ще оглави архиерейска света Литургия в катедрален храм „Успение на Пресвета Богородица”"}
{"url": "http://www.focus-news.net/news/2017/10/08/2444129/chastichni-mestni-izbori-2017-normalno-i-navreme-e-zapochnal-izborniyat-den-v-selo-tsani-ginchevo-obshtina-nikola-kozlevo-oblast-shumen.html", "text": "Нормално и навреме е започнал изборният ден в село Цани Гинчево, община Никола Козлево, област Шумен. Това съобщиха за Агенция „Фокус“ от ОИК – Никола Козлево. Всички членове на секционната комисия и на ОИК са на работните си места. След актуализиране на списъците от ГРАО 403 са жителите на шуменското село, които ще могат да упражнят правото си на вот. За целта е открита една изборна секция. Изборният ден ще продължи до 20.00 часа.\r\nТрима ще се борят за кметския пост в населеното място.  ПП ГЕРБ издигна за свой кандидат Павел Станчев Динков. Иван Георгиев Добрев е кандидатът на БСП, а от ПП „Воля“ издигнаха Митко Йорданов Георгиев. До изборите в населеното място се стигна, следа като през месец май тогавашният кмет Красимир Георгиев напусна поста си по време на третия си мандат заради по-доходоносна работа.", "date": "2017.10.08", "title": "Частични местни избори 2017: Нормално и навреме е започнал изборният ден в село Цани Гинчево, община Никола Козлево, област Шумен"}
{"url": "http://www.focus-news.net/news/2017/10/08/2444130/sofiya-ekipi-pochistvat-snyag-i-otstranyavat-padnali-kloni-na-planinskite-patishta-vav-vitosha.html", "text": "Във връзка с валежите от сняг в планинските части на Витоша екипи извършват почистване, съобщиха от пресцентъра на Столична община. Опесъчаване и почистване на снежна покривка се извършва на пътя Драгалевци - Алеко. Столичен инспекторат контролира дейността. \r\nЧетири екипа на дирекция Аварина помощ и превенция извършват разчистване на паднали на пътното платно клони и дървета до Златни мостове и Алеко.\r\nДо извършване на почистването временно е съкратен маршрутът на автобусна линия 63, която се движи до спирка \"Бялата чешма\".", "date": "2017.10.08", "title": "София: Екипи почистват сняг и отстраняват паднали клони на планинските пътища във Витоша"}
{"url": "http://www.focus-news.net/news/2017/10/08/2444131/politico-angela-merkel-e-gotova-da-ustanovi-yamayskata-koalitsiya.html", "text": "Германският канцлер Ангела Меркел заяви, че е готова да установи коалиционни преговори със Свободната демократическа партия и със „Зелените“. По време на реч в град Дрезден тя посочи, че няма друга реалистична възможност за формиране на правителство, предаде Politico.\r\n„Ясно е, че социалдемократите няма да имат възможност да бъдат в правителството на национално равнище в обозримото бъдеще, така че ви съветвам, да не мислите за това повече“, заяви Меркел. \r\nПартията на Меркел Християндемократически съюз и нейните съюзници от Бавария Хрисиянсоциален съюз ще се срещнат в неделя, за да сключат споразумение по миграционната политика, за да може двете партии да се насочат към коалиция със СвДП и със „Зелените“ – наричана „ямайска коалиция“.\r\n\"Ще направя всичко, за да може да придвижа това напред. С добра воля, това е възможно\", убедена е тя.  Виктор Турмаков", "date": "2017.10.08", "title": "Politico: Ангела Меркел е готова да установи „ямайската коалиция“"}
{"url": "http://www.focus-news.net/news/2017/10/08/2444132/chastichni-mestni-izbori-2017-g-politsiyata-ot-kaolinovo-shte-sledi-za-nedopuskane-narushavaniya-na-izborniya-den-v-shumenskoto-selo-tsani-ginchevo.html", "text": "Изборният ден в село Цани Гинчево започна нормално, без нарушения и произшествия. Това съобщиха от Областната дирекция на МВР – Шумен. Охраната на изборното помещение е протекла без инциденти. До този момент няма данни за прояви, които биха застрашили нормалното провеждане на частичните избори за кмет на кметство. В 07.00 часа секционното помещение и съдържащите се в него материали е предадено от охраняващите го полицейски служители на председателят на  СИК. На разположение са служители на Районно управление „Полиция” – Каолиново, които ще следят за спокойствието на жителите на населеното място и за недопускане на нарушаване на обществения ред. Ще реагират и на подадени сигнали при нарушения на Изборния кодекс.   \r\nПолицейските служители ще извършват своевременни проверки по сигнали за нарушения или търговия с гласове.  Органите на МВР се намесват за възстановяване на реда при необходимост и при решение на СИК. \r\nВсички, които искат да упражнят правото си на вот, но не притежават валидни документи, защото са изгубени, откраднати, повредени, унищожени или с изтекъл срок, могат да подадат искане за издаване на удостоверение в звено “Български документи за самоличност” при РУ-Каолиново . Работното време днес е от 8:30- 19:30 часа.", "date": "2017.10.08", "title": "Частични местни избори 2017 г.: Полицията от Каолиново ще следи за недопускане нарушавания на изборния ден в шуменското село Цани Гинчево"}
{"url": "http://www.focus-news.net/news/2017/10/08/2444133/sofiya-izvestniyat-gratski-teolog-prof-nikolaos-ludovikos-shte-iznese-beseda-v-bogoslovskiya-fakultet.html", "text": "Известният гръцки теолог проф. Николаос Лудовикос ще изнесе беседа в Богословския факултет на Софийския университет „Св. Климент Охридски“, предаде репортер на Агенция „Фокус“. Известният гръцки духовник и академичен преподавател отец проф. Николаос Лудовикос ще гостува в София за представянето на своите „Беседи“ том 1 и том 2, издание на издателство „Омофор“. При домакинството на Богословския факултет на СУ специално за българската публика отец проф. Николаос Лудовикос ще изнесе беседа по темата „Покаянието като общение“. \r\nПротопр. проф. Николаос Лудовикос е преподавател по догматика и философия в Солунската църковна академия. Изнася лекции в Православния институт на Кеймбриджкия университет, в университета в Дърам и в други висши училища и изследователски центрове в Европа. Автор е на книги, студии и статии, посветени на въпросите на пастирското богословие, православната догматика и психотерапия. \r\nБеседата ще се състои в Аулата на Богословския факултет на СУ „Св. Климент Охридски“, пл. „Св. Неделя“ 19 от 18.00 часа. Входът е свободен.\r\nНикола ПЕТКОВ", "date": "2017.10.08", "title": "София: Известният гръцки теолог проф. Николаос Лудовикос ще изнесе беседа в Богословския факултет"}
{"url": "http://www.focus-news.net/news/2017/10/08/2444134/chastichni-mestni-izbori-2017-bez-signali-za-narusheniya-e-zapochnal-izborniyat-den-v-selo-skalak-obshtina-ruen-oblast-burgas.html", "text": "Без сигнали за нарушения е започнал изборният ден в село Скалак, община Руен, област Бургас. Това съобщиха за Агенция „Фокус“ от ОИК – Руен. Единственият кандидат за кметския пост е издигнатият от ДПС Мустафа Мехмед Бекир. Причината за изборите в населеното място е смъртта на стария кмет Осман Смаил Мехмед. \r\nСлед актуализиране на списъците от ГРАО 530 са жителите на бургаското село, които ще могат да упражнят правото си на вот. За целта е открита една изборна секция. Изборният ден ще продължи до 20.00 часа.", "date": "2017.10.08", "title": "Частични местни избори 2017: Без сигнали за нарушения е започнал изборният ден в село Скалак, община Руен, област Бургас"}
{"url": "http://www.focus-news.net/news/2017/10/08/2444135/deutsche-welle-desetki-hilyadi-polski-katolitsi-provedoha-moleben-za-spasyavane-na-sveta.html", "text": "Десетки хиляди полски католици в събота, 7 октомври, изградиха живи вериги по границата на страната, провеждайки масова молитва „за спасяването на Полша и на целия свят“. Веригата се е разпростряла на 3500 км. Противниците на мероприятието смятат, че става дума за „ислямофобска акция“, предаде  Deutsche Welle в своята рускоезична редакция.\r\nКраковският епископ Марек Йедрешевски заяви, че се моли за „другите европейски нации, за да разберат необходимостта да се върнат към християнските си корени, за да може Европа да остане Европа“. „Не познавам мюсюлманите, но ние не трябва да ги пускаме в страната си. Тогава ще ни бъде спокойно“, заяви той.\r\nАкцията се е провела по време на празника на пресвета Дева Мария Росария. Организаторите сочат, че на този ден през 1571 г. се е провела морската битка при Лепанто, в която християнският флот побеждава османския- мюсюлмански.  Общо в акцията от 7 октомври 2017 г. са участвали представителите на стотици църкви от 22 полски епархии.  Виктор Турмаков", "date": "2017.10.08", "title": "Deutsche Welle: Десетки хиляди полски католици проведоха молебен за „спасяване на света“"}
{"url": "http://www.focus-news.net/news/2017/10/08/2444136/nimh-oranzhev-kod-za-obilni-valezhi-i-silen-vyatar-e-v-sila-za-6-oblasti-na-stranata.html", "text": "Оранжев код за обилни валежи и силен вятър е в сила за 6 области на страната, сочи справка на сайта на Националния институт по метеорология и хидрология (НИМХ) към БАН. Кодът е в сила за областите Русе, Разград, Шумен, Варна, Силистра и Добрич. Там валежите ще продължат, по-интензивни и значителни по количество ще са през нощта и първата половина от деня. Количества за денонощието ще бъдат между 35 и 50 л/кв.м. Времето ще бъде много ветровито - ще духа силен и бурен северозападен вятър с пориви до 22-24 м/с.\r\nЗа областите Плевен, Ловеч, Габрово, Велико Търново и Търговище е в сила жълт код за обилни валежи, а количеството им за денонощие е 20-25 л/кв.м.\r\nЖълт код за силен вятър е обявен в областите Благоевград, Пазарджик, Смолян, Пловдив, Кърджали, Хасково, Стара Загора, Велико Търново, Търговище, Сливен, Ямбол и Бургас. В тези области през първата половина на деня ще духа силен и временно бурен северозападен вятър - пулсации до 22-24 м/с.\r\n Вълнението на морето ще бъде 3-4 бала", "date": "2017.10.08", "title": "НИМХ: Оранжев код за обилни валежи и силен вятър е в сила за 6 области на страната"}
{"url": "http://www.focus-news.net/news/2017/10/08/2444137/chastichni-mestni-izbori-2017-bez-narusheniya-i-navreme-e-zapochnal-izborniyat-den-selo-suhache-obshtina-cherven-bryag-oblast-pleven.html", "text": "Без нарушения и навреме е започнал изборният ден село Сухаче, община Червен бряг, област Плевен. Това съобщиха за Агенция „Фокус“ от ОИК – Червен бряг. За кметския пост в населеното място ще се борят трима кандидати. Това са Цветан Тодоров Гоцов от ПП ГЕРБ, Христинка Симеонова Димитрова от БСП и независимият кандидат, подкрепен от НФСБ  Йоана Иванова Йотова. Изборите в населеното място бяха насрочени, след като през юли почина кметът на селото Иван Иванов.\r\nСлед актуализиране на списъците от ГРАО 638 са жителите на плевенското село, които ще могат да упражнят правото си на вот. За целта са открити две изборни секции, от които едната е подвижна. Изборният ден ще продължи до 20.00 часа.", "date": "2017.10.08", "title": "Частични местни избори 2017: Без нарушения и навреме е започнал изборният ден село Сухаче, община Червен бряг, област Плевен"}
{"url": "http://www.focus-news.net/news/2017/10/08/2444138/donald-tramp-edinstveno-edno-neshto-shte-svarshi-rabota-pri-spravyaneto-sas-severna-koreya.html", "text": "Президентът на САЩ Доналд Тръмп заяви, че „само едно нещо ще свърши работа“ при справянето  със Северна Корея, след като предишните президентски администрации са преговаряли с Пхенян без резултат, предаде Voice of America.\r\n„Президентите и техните администрации преговарят със Северна Корея от 25 години, сключвали са споразумения и са изразходвали огромни количества пари. Не работи, споразуменията са нарушавани още преди да им засъхне мастилото, което прави преговарящите от САЩ за смях. Съжалявам – само едно нещо ще свърши работа“, заяви Тръмп в публикация, публикувана на профила му в социалната мрежа „Туитър“.  Той не уточни какво точно има предвид, но коментарът му изглежда, че е предложение за военно действие.\r\nПрезидентът и преди заяви, че САЩ могат „напълно да разрушат“ Северна Корея, ако е необходимо, за да се защитят себе си и и съюзниците си от ядрената заплаха на Пхенян.  Виктор Турмаков", "date": "2017.10.08", "title": "Доналд Тръмп: Единствено едно нещо ще свърши работа при справянето със Северна Корея"}
{"url": "http://www.focus-news.net/news/2017/10/08/2444139/na-9-oktomvri-2017-g-voenna-akademiya-g-s-rakovski-otbelyazva-tarzhestveno-150-ata-godishnina-ot-smartta-na-svoya-patron.html", "text": "На 9 октомври 2017 г. Военна академия „Г. С. Раковски“ отбелязва тържествено 150-ата годишнина от смъртта на своя патрон и идеолог на Българското националноосвободително движение, съобщиха от академията. По този повод ръководството организира Ден на отворените врати, който ще започне от 14.00 часа. Всички граждани и военнослужещи са канени и на вечер, посветена на живота и делото на Георги Раковски, която ще се проведе в зала „Тържествена“ на академията от 18.00 часа.", "date": "2017.10.08", "title": "На 9 октомври 2017 г. Военна академия „Г. С. Раковски“ отбелязва тържествено 150-ата годишнина от смъртта на своя патрон"}
{"url": "http://www.focus-news.net/news/2017/10/08/2444140/chastichni-mestni-izbori-2017-bez-problemi-i-narusheniya-e-zapochnal-izborniyat-den-v-selo-chukarka-obshtina-aytos-oblast-burgas.html", "text": "Без проблеми и нарушения е започнал изборният ден в село Чукарка, община Айтос, област Бургас. Това съобщиха за Агенция „Фокус“ от ОИК – Айтос. Целият състав на секционната комисия се е събрал навреме и секцията е отворила в 7.00 часа.\r\nВ кметската надпревара ще участват кандидатът на ПП „Воля“ Ахмед Галиб Боз, издигнатият от ПП ГЕРБ Сюлейман Емин Садула, подкрепеният от ДПС Октай Ислям Якуб и кандидатът на БСП Севим Хюсеин Мустафа. До изборите в селото се стигна, след като правомощията на кмета на селото  Джемил Хюсеин Хамид бяха предсрочно прекратени, поради неявяването му на работа.\r\nСлед актуализиране на списъците от ГРАО 482 са жителите на бургаското село, които ще могат да упражнят правото си на вот. За целта е открита една изборна секция. Изборният ден ще продължи до 20.00 часа.", "date": "2017.10.08", "title": "Частични местни избори 2017: Без проблеми и нарушения е започнал изборният ден в село Чукарка, община Айтос, област Бургас"}
{"url": "http://www.focus-news.net/news/2017/10/08/2444141/inzh-doncho-atanasov-api-mnogo-e-tezhka-obstanovkata-v-prohodite-petrohan-i-troyan-karnare-i-dvata-ostavat-zatvoreni-za-dvizhenie.html", "text": "Много е тежка обстановката в двата планински прохода „Петрохан и Троян – „Карнаре заради огромните паднали дървета на пътното платно. Това каза пред журналисти председателят на Управителния съвет на Агенция „Пътна инфраструктура” (АПИ) инж. Дончо Атанасов, предаде БНТ. „Събираме групи и заедно с Гражданска защита, горските стопанства, пътно поддържащи фирми, които цяла нощ са работили в двата прохода, но поради опасността от възникване на произшествия (дърветата падат постоянно) през нощта съм ги изтеглил, а сутрин вече всички са на място и работят. В южната част на прохода „Троян – Карнаре” има 2 км, които са непроходими заради паднали дървета. По думите му при изкачването на прохода „Троян – Кърнаре” от Троян до Беклемето също има проблеми заради падащи дървета. „На място са и областният управител, директорът на Областното пътно управление, депутати – всичко, което трябва да се мобилизира – ще се мобилизира и се надявам по най-бързия начин да отворим проходите”, подчерта инж. Атанасов. \r\nСамо двата прохода „Петрохан” и „Троян – Карнаре” остават затворени, останалите в това число „Витиня”, „Шипка”, „Хаинбоаз” и всички старопланински проходи са проходими.", "date": "2017.10.08", "title": "Инж. Дончо Атанасов, АПИ: Много е тежка обстановката в проходите „Петрохан” и „Троян – Карнаре” – и двата остават затворени за движение"}
{"url": "http://www.focus-news.net/news/2017/10/08/2444142/chastichni-mestni-izbori-2017-g-bez-narusheniya-e-zapochnal-izborniyat-den-v-selo-popovich-obshtina-byala-oblast-varna.html", "text": "Навреме и без нарушения е започнал изборният ден в село Попович, община Бяла, област Варна. Това съобщиха за Радио „Фокус“ – Варна от Общинската избирателна комисия в Бяла. Във вота участват трима кандидати - Мирослав Иванов от ГЕРБ, Исмаил Мехдем от ДПС и Еленка Янкова, издигната от БСП. До частични местни избори в населеното място се стигна, след като кметът Крум Крумов подаде оставка. \r\nСлед актуализиране на списъците от ГРАО 372 са жителите на село Попович, които ще могат да упражнят правото си на глас. В населеното място е разкрита една избирателна секция. Изборният ден ще продължи до 20.00 часа. Ако след 20.00 часа все още има избиратели през изборната секция, личните им карти ще бъдат взети и те ще могат да дадат своя вот до 21.00 часа. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: Без нарушения е започнал изборният ден в село Попович, община Бяла, област Варна"}
{"url": "http://www.focus-news.net/news/2017/10/08/2444143/adel-al-dzhubeir-politikata-na-sasht-nyama-da-povliyae-na-planovete-na-sauditska-arabiya-da-si-satrudnichi-s-rusiya.html", "text": "Външният министър на Саудитска Арабия Адел ал Джубеир заяви, че политиката на  САЩ по отношение на Русия няма да окаже влияние на сътрудничеството на Рияд с Москва, включително и по въпросите за инвестициите, предаде ТАСС.\r\n„Задачата ми е да развивам отношенията с Русия по целия им спектър“, подчерта министърът. „Санкциите между Русия и Запада засягат Русия и Запада“, добави той, отговаряйки на журналистически въпрос как се отнасят плановете за инвестиционно сътрудничество между Рияд и Москва с традиционното партньорство между Саудитска Арабия и САЩ.\r\n„Нашите отношения със САЩ се намират на равнище стратегическо партньорство, но ние също така искаме да подобрим отношенията с Русия, защото добрите отношения, както с Русия, така и със САЩ, с Китай ще доведат до благо за страната ни, Близкия изток и света“, убеден е той. Виктор Турмаков", "date": "2017.10.08", "title": "Адел ал Джубеир:  Политиката на САЩ няма да повлияе на плановете на Саудитска Арабия да си сътрудничи с Русия"}
{"url": "http://www.focus-news.net/news/2017/10/08/2444144/denyat-8-oktomvri-v-svetovnata-istoriya.html", "text": "2015 г.\r\nНобеловата награда за литература за 2015 година се присъжда на беларуската писателка и журналистка Светлана Алексиевич.\r\n2014 г.\r\nНобеловата награда за химия за 2014 г. е присъдена на американеца Ерик Бетциг, германеца Щефан Хел и американеца Уилям Мьорнер за развитието на флуоресцентен микроскоп с висока резолюция, с който могат да проследят протеините отговорни за заболявания като Паркинсон, Алцхаймер и Хънтингтън.\r\n2013 г.\r\nНа британския физик Питър Хигс и белгийския физик-теоретик е присъдена Нобеловата награда за физика „за теоретичното откритие на механизъм, допринасящ съществено за нашето разбиране за произхода на масата на субатомните частици, експериментално потвърден от откриването на предсказаната фундаментална частица от инструментите ATLAS и CMS на Големия адронен колайдер на ЦЕРН“.\r\n2012 г.\r\nМинистър-председателят на Мозамбик Айреш Ари подава оставка. За наследник на поста е избран Алберто Вагина.\r\n2010 г.\r\nПрисъдена е Нобелова награда за мир на Лиу Сяобо за продължителната му и ненасилствена борба за основни човешки права в Китайската народна република.\r\n2005 г. \r\nПри Кашмирското земетресение в контролираната от Пакистан част на областта. Жертвите са 87 350, а 3,3 милиона остават без подслон. Материалните щети се оценяват на 5 милиарда американски долара\r\n2004 г.\r\nНай-малко 34 души загиват при три атентата в град Таба в Египет.\r\n1996 г.\r\nПалестинският президент Ясер Арафат прави първото си официално посещение в Израел.\r\nЯсер Арафат е арабски политик; основател и лидер на палестинската нелегална организация Ал Фатах и председател на Организацията за освобождение на Палестина (ООП).\r\nЯсер Арафат е роден на 4 август 1929 г. - официално в Йерусалим, но вероятно в Кайро. Участва във войната от 1948 г., която завършва със създаването на Израел. През 1958 г. основава движението за борба срещу еврейската държава \"Ал Фатах\". През 1969 г. е избран за председател на изпълнителния комитет на Организацията за освобождение на Палестина (ООП). Ръководи въоръжената кампания срещу Израел от съседните страни Йордания и Ливан, което води до експулсирането му оттам и изгнаничеството му в Тунис.\r\nПрез 1987 г. започва преговори с Израел. След договореностите от Осло през 1993 г. получава Нобелова награда за мир, заедно с тогавашния израелски премиер Ицхак Рабин и външния министър Шимон Перес.\r\nАрафат е избран за президент на палестинската автономия през 1996 г. След силен международен натиск едва през 2003 година се съгласява да назначи премиер. Кабинетът на Махмуд Абас просъществува по-малко от четири месеца заради отказа на Арафат да преотстъпи контрола върху службите за сигурност. Наследникът на Абас - Ахмед Корей, също не издържа на авторитаризма на Арафат и няколко месеца преди смъртта на Арафат подава оставка, която после оттегля. \r\nЯсер Арафат умира на 11 ноември 2004 г.\r\n1993 г.\r\nОрганизацията на Обединените Нации отменя икономическите санкции наложени на Република Южна Африка.\r\n1992 г.\r\nОрбиталният спътник на Венера “Пайъниър Винъс” се разбива, след като навлиза в атмосферата на планетата. Съоръжението се състои от две части, а по-късно се разделя на пет части. Изстреляно е  20 май 1978 г. от Космическия център “Кенеди”. Първоначалната му цел е да изследва слънчевите ветрове около Венера, атмосферата и повърхността на планетата чрез радарна система.\r\n1982 г.\r\nПолският парламент разпуска синдиката \"Солидарност\", с което слага край на първия в Източна Европа експеримент в профсъюзната демокрация.\r\n1980 г.\r\nВ Питсбърг се провежда последният концерт на Боб Марли, по време на който певецът губи съзнание. Изследванията показват, че той е болен от рак. Седем месеца по-късно Боб Марли умира.\r\nБоб Марли (Робърт Неста Марли) е певец, китарист и композитор, една от легендите на реге-музиката. Роден е на 6 февруари 1945 г. Израства в гетото Тренчтаун на Кингстън (столицата на Ямайка). Първата си плоча записва на 17-годишна възраст с помощта на Дж. Клиф. Основава група “Уейлърз” (“Wailers”) през 1963 г. в Ямайка заедно с П. Тош, Бъни Ливингстън, Дж. Брейтуейт, Б. Келсо. Групата започва като вокална формация, а след напускането на Брейтуейт и Келсо продължава като трио в стил ска. Разпада се през 1966 г. Тогава Боб Марли заминава за САЩ, но се принуждава скоро да се завърне в родината си, където възстановява “Уейлърз” (1969 г.). Световна популярност печели през 1973 г. с издаването на “Burnin”. Същата година разширява групата с вокално трио - “Боб Марли Уейлърз”, и предприема голямо турне из Европа. През 1975 г. “Мелъди мейкър” го обявява за “крал на регето”. През следващите години концертира триумфално по световните сцени. Умира на 11 май 1981 г. Някои албуми: “Survival” (1979 г.), “Uprising” (1980 г.), “Live at Liceum” (1981 г.), “Chances Are” (1981 г.), “Legend” (1984 г.), “Rebel Music” (1986 г.), “Talkin’ Blues” (1991 г.), “Songs of Freedom” (1992 г.), “Natural Mystic: The Legend Continues” (1995 г.).\r\n1980 г.\r\nСССР и Сирия сключват мирен договор, който на практика институционализира отношенията между двете страни. Съветският съюз ограничава сферата на отговорността си спрямо отбраната на Сирия. Той изключва ангажименти към сирийски войски в Ливан, защото Москва не желае да бъде въвлечена в нов Арабско-Израелски конфликт.\r\n1971 г.\r\nВ Англия излиза албумът на Джон Ленън - “Imagine”.\r\nДжон Ленън е английски рок и поп музикант, водеща фигура в популярния квартет \"Бийтълс\", поет и прозаик, артист. Роден е на 9 октомври 1940 г. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (196 г.). През 1966 г. се запознава с Йоко Оно; работи с нея от 1968 г. (пръв съвместен албум). Последният концерт на \"Бийтълс\" е в Сан Франциско през 1966 г.; от 1970 г. групата официално се разпада. През 1969 г. Джон и Йоко се оженват. Много и ексцентрични са гражданските и творческите им инициативи. От 1975 г. двамата живеят в САЩ. Самостоятелни албуми на Джон Ленън: \"Wedding Album\" (1969 г.), \"John Lennon / Plastic Ono Band\" (1970 г.), \"Imagine\" (1971 г.), \"Mind Games\" (1973 г.), \"Walls and Bridges\" (1974 г.), \"Rock’n’Roll\" (1975 г.), \"Shaved Fish\" (1975 г.) и др. Съвместно с Йоко Оно издава 7 албума, от които \"Double Fantasy\" (1980 г.) получава награда \"Грамми\" за 1981 г. Джон Ленън е убит от Марк Чапмън на 8 декември 1980 г. пред жилището си в \"Дакота Билдинг\", Ню Йорк.\r\n1962 г.\r\nДържавата Алжир е приета за 109-ти член на ООН.\r\n1958 г.\r\nШведският доктор Ейк Сенинг успешно имплантира първия човешки пейсмейкър – изкуствена клапа на сърце. Устройството се базира на технология, разработена от канадския инженер Джон Хопс. Изобретението е резултат от опит да бъде открит начин за съживяване на спряло сърце.\r\n1952 г.\r\nПри железопътна катастрофа на три влака в северозападен Лондон загиват  112 души, а над 200 са ранени.\r\n1915 г.\r\nПо време на Първата световна война завършва битката при Лоос, в която загиват 430 000 френски, английски и немски войници.\r\nПървата световна война (1914-1918 г.) е война между две големи европейски групировки - Тройният съюз и Съглашението. Отначало войната обхваща само 8 европейски държави - Германия и Австро-Унгария, от една страна, и срещу тях - Великобритания, Франция, Русия, Белгия, Сърбия и Черна гора. По-късно в нея са въвлечени и други страни; участват общо 38 държави - 4 в т. нар. Централни сили - Германия, Австро-Унгария, България, Турция, и 34 в Антантата. Повод за войната е убийството на австро-унгарския престолонаследник Франц-Фердинанд в Сараево на 28 юни 1914 г.\r\n1896 г.\r\nСъздава се индексът Дау-Джонс главен показател за движението на американските стокови борси.\r\nДау Джоунс е индекс за следене на състоянието на промишлените предприятия на американския фондов пазар. Създаден е от редактора на вестник Wall Street Journal и основателя на компанията Dow Jones & Company Чарлз Доу. Индексът Дау-Джонс се явява най-стария в средите на съществуващите американски пазарни индекси. Обхваща цените на 30 от най-големите и стабилни публични компании в САЩ. Често се счита за индикатор за състоянието на американската икономика.\r\n1873 г.\r\nВ САЩ е открит първият затвор за жени в Индиана, в който надзирателите са също жени. Въпреки че е наречен изправителен дом той е предназначен за извършителки на углавни престъпления.\r\n1871 г.\r\nГолям пожар в Чикаго убива 300 души, като разрушава сгради в продължение на 10 километра. 90 хиляди души остават без дом, а щетите са за 200 милиона долара. Пожарът започва в 9 часа вечерта и продължава през нощта на следващия ден, когато е потушен с помощта на завалелия дъжд.\r\n1756 г.\r\nФранцисканският духовник Андрия Качич-Миошич (1704-1760 г.) издава поетическото си и историографско съчинение \"Разговор угодни народа словенскога\", в което отделя значително място и на бляскавата история на българите. В произведението се посвещава специална песен на подвизите на Крум.\r\n1085 г.\r\nВъв Венеция е осветена катедралата “Св. Марк”.На тази дата са родени:\r\n1917 г.\r\nРоден е Родни Робърт – английски имунолог, биохимик, член на Лондонското кралско дружество (1964 г.). Лауреат е на Нобелова награда за химия (1972 г., заедно с Дж. Еделман). Учи в университетите в Ливърпул и Кембридж. През 1949-1960 г. е сътрудник на Националния институт за медицински изследвания в Лондон. Професор е в медицинското училище към болницата \"Сейнт Мери\" в Лондон (1960-1967 г.). От 1967 г. е професор в Оксфордския университет, от 1970 г. е член на Съвета за медицински изследвания. Открива първичната структура на имуноглобулините. Основните му трудове са по изследване на химичните структури на антителата. Умира на 7 септември 1985 г.\r\n1897 г.\r\nРоден е Рубен Мамулян – американски режисьор от арменски произход. Учи в Московския университет, занимава се с театър в студията на Вахтангов, поставя няколко спектакъла в Тбилиси. От 1919 г. е в емиграция, работи в театрите в Париж и Лондон. В САЩ е от 1923 г. Става известен с режисурата на музикални спектакли и на пиеси на съвременни автори. Атмосферата на театралния живот е възпроизведена в “Аплодисменти” (1929 г.). Успех постига с новаторския си подход в “Улиците на града” (1931 г.) и “Доктор Джекил и мистър Хайд” (1932 г.), след което предпочита техническото съвършенство на традиционните жанрови форми - “Обичай ме тази вечер” (1932 г.), “Песен на песните” (1933 г.), “Кралица Кристина” (1934 г.), “Живеем отново” (1934 г.), “Беки Шарп” (1935 г.), “Веселият бандит” (1936 г.), “Знакът на Зоро” (1940 г.), “Кръв и пясък” (1941 г.), “Лятна ваканция” (1948 г.). След 1942 г. е в театъра, но опитите му за завръщане в киното през 50-те и 60-те години са безуспешни - отстранен е от работа при снимането на “Порги и Бес” (1958 г.) и “Клеопатра” (1961 г. – 1962 г.). Умира на 4 декември 1987 г. в Лос Анджелис.\r\n1892 г.\r\nРодена е Марина Ивановна Цветаева - руска поетеса, дъщеря И. В. Цветаев, основател и първи директор на Московския музей на изящните изкуства.. Авторка е на сборниците стихове “Вечерен албум” (1910 г.) и във “Вълшебния фенер” (1912 г.).  През есента на 1922 г. емигрира отначало в Чехословакия, а след това във Франция (след 1925 г.). В емиграция издава много книги: “Занаят”, “Психея” (1923 г.), “Юнак” (1924) и др. Публикува няколко трагедии с антични сюжети: “Ариадна” (1924 г.), “Федра” (1927 г.) и др. Творбите й са преведени на много езици. Умира на 31 август 1941 г. в Елабуга.\r\n1864 г.\r\nРоден е Бранислав Нушич - сръбски писател и комедиограф, академик на Сръбската академия на науките (1933 г.). В продължение на десет години е на сръбска консулска служба в Македония. Работи като директор на Сараевския народен театър. Автор е на разкази и фейлетони, в които разобличава войнолюбивите интереси на сръбското правителство и изразява чувство на любов и симпатия към българския народ: \"Странички от Пожаровадския затвор\" (1889 г.), \"Записки на един ефрейтор от Сръбско-българската война\" (1886 г.). Ярък комедиограф, изобличител на социалните пороци в сръбското общество от края на ХIХ в.: \"Обикновен човек\" (1900 г.), \"Свят\" (1906 г.), \"Околосветско пътешествие\" (1910 г.), \"Госпожа министершата\" (1931 г.), \"Мистър Долар\" (1932 г.), \"Доктор\" (1936 г.), \"Покойник\" (1937 г.); автор е на драмите \"Така трябваше да стане\" (1900 г.), \"Семберийският княз\" (1900 г.), \"Бездна\" (1902 г.), \"Хаджи Лоя\" (1908 г.) и др. Особено популярна е неговата \"Автобиография\". Умира на 19 януари 1938 г. в Белград.На тази дата умират:\r\n2008 г.\r\nУмира Джеордже Емил Паладе\r\nТой е румънски клетъчен биолог. Описван е като „най-влиятелната клетъчен биолог“. През 1974 г. му се присъжда Нобелова награда за физиология и медицина, заедно с Албер Клод и Кристиан дьо Дюв. Наградата е предоставена за иновации в електронна микроскопия и фракциониране на клетките, които заедно полагат основите на съвременната молекулярна биология на клетките. Най-значимото му откритие са рибозомите по ендоплазмения ретикулум, което той описва за първи път през 1955 г..\r\n2004 г. \r\nУмира Жак Дерида.\r\nЖак Дерида е най-известният съвременен френски философ, писател, литературен, културен и политически теоретик (роден в Алжир), създател на деконструкцията. Той е изключително продуктивен, неговите многотомни публикации имат дълбоко влияние върху континенталната философия и литературна теория, особено през последната четвърт на XX век.\r\n1967 г.\r\nУбит е Ернесто (Че) Гевара де ла Серна – латиноамерикански революционер, един от ръководителите на Кубинската революция (1959 г.). Роден е на 14 юни 1928 г. в Росарио, Аржентина. Завършва медицина. По време на управлението на Перон е принуден да емигрира от Аржентина (1952 г.). През 1955 г. в Мексико се среща с Фидел Кастро. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор е на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Един от лидерите е на движението \"26-ти юли\", а след това член на Националното ръководство на Единната партия на социалистическата революция. През април 1965 г. се обръща с писмо до Фидел Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Гевара е заловен и убит.\r\n1869 г.\r\nУмира Франклин Пиърс – американски политик; ХІV президент на САЩ (1853-1857 г.), кандидат от Демократическата партия. Роден е на 23 ноември 1804 г. Завършва Боудуин колидж през 1824 г. Сенатор е от 1837 г. Участва в Мексиканската война (1847 г.). През 1852 г печели президентската кампания срещу У. Скот. През 1857 г. е сменен от Джеймз Бъчънън.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.10.08", "title": "Денят 8 октомври в световната история"}
{"url": "http://www.focus-news.net/news/2017/10/08/2444145/chastichni-mestni-izbori-2017-g-navreme-i-bez-narusheniya-e-zapochnal-izborniyat-den-v-selo-nivyanin-obshtina-borovan-oblast-vratsa.html", "text": "Навреме и без нарушения е започнал изборният ден в село Нивянин, община Борован, област Враца. Това съобщиха за Агенция „Фокус“ от ОИК – Борован. Пет са кандидатите, които ще участват в кметската надпревара. Това са Николай Николаев Христов от ДПС, Елка Иванова Николова от ГЕРБ, Цветелин Йорданов Маринов от ВМРО, Никола Иванов Александров от БСП и Николай Христов Йорданов от ПП „Воля“. Изборите в населеното място бяха насрочени, след като през юли тази година почина кметът Милен Гайдарски.\r\nПо отношение на имащите право на вот от избирателна секция съобщиха за „Фокус“, че 297 са гласоподавателите по избирателния списък, а останалите до 383 са регистрирани по настоящ адрес. Гражданите имат възможност упражнят правото си на вот в единствената избирателна секция в населеното място.", "date": "2017.10.08", "title": "Частични местни избори 2017 г.: Навреме и без нарушения е започнал изборният ден в село Нивянин, община Борован, област Враца"}
{"url": "http://www.focus-news.net/news/2017/10/08/2444146/api-ogranichava-se-dvizhenieto-po-avtomagistrala-lyulin-v-uchastaka-sled-tunel-malo-buchino-v-posoka-blagoevgrad-zaradi-obezopasyavane-na-skatove.html", "text": "За аварийното обезопасяване на скатове по АМ „Люлин“ се ограничава движението в посока Благоевград в участъка след тунел „Мало Бучино“. Това съобщиха от пресцентъра на Агенция \"Пътна инфраструктура\". През Владая днес няма да има ремонти. За аварийното обезопасяване на скатове по АМ „Люлин“ до 10 ноември се ограничава движението в посока Благоевград в участъка след тунел „Мало Бучино“. Това е отсечката от км 5+412 до км 11+570 на автомагистралата. Движението се осъществява двупосочно в платното в посока София. Целта на предприетите спешни дейности е обезопасяване на скатовете от падащи камъни, който застрашават живота и здравето на пътуващите, и повишаване безопасността на движение. \r\nЗа улеснение на трафика в този участък от АМ „Люлин“ има две ленти за пътуващите от София към Перник от 12.00 часа.\r\nЗа повишаване безопасността на движение и по-бързото и удобно пътуване в събота и неделя няма да се извършват ремонтни дейности на път I-1 (Е-79) София - Перник в прохода Владая. Ремонтът на отсечката между „Черния кос“ и КПП „Владая“ завърши предсрочно днес, а следващият етап от предвидените строителни работи - в участъка от Александров мост до „Черния кос“, ще започнат от 10 октомври. \r\nОт пътноподдържащите дружества Агенция „Пътна инфраструктура“ изисква да работят с пълна мобилизация, за да може планираните дейности да завършат в максимално кратък срок.", "date": "2017.10.08", "title": "АПИ: Ограничава се движението по автомагистрала „Люлин“, в участъка след тунел „Мало Бучино“, в посока Благоевград заради обезопасяване на скатове"}
{"url": "http://www.focus-news.net/news/2017/10/08/2444147/chastichni-mestni-izbori-2017-bez-narusheniya-i-navreme-e-zapochnal-izborniyat-den-v-obshtina-tran.html", "text": "Без нарушения и навреме е започнал изборният ден в община Трън. Това съобщиха за Агенция „Фокус“ от ОИК – Трън.Четирима са кандидатите, които ще се борят за кметското място в общината. От ГЕРБ са издигнали за поста Цветислава Димитрова Цветкова, която е временно изпълняващ длъжността кмет на общината, а преди това бе зам.-кмет.  ПП „Нова сила“ издигна за свой кандидат Арлин Григоров Антонов, който е бивш диpeĸтop нa Haциoнaлнaтa cлyжбa зa cигypнocт и бивш народен представител. Божидар Илиев Страхилов е издигнат като кандидат за кметския пост от Инициативния комитет „Заедно за доброто на Трънско“ и е подкрепен от БСП. От 2015 г. работи той като началник отдел оперативно-издирвателна дейност в Гранична полиция. В кметската надпревара ще участва и независимият кандидат Станислава Асенова Алексиева. Алексиева, която е секретар на Община Трън, е издигната от Инициативен комитет „Да, за Трънско“.  Дo избopите в Tpън ce cтигнa, cлeд ĸaтo нa 2 юни тази година ĸмeтът Cтaниcлaв Hиĸoлoв пoдaдe оставката си c лични мoтиви.  Николов е подсъдим за катастрофа с дете от преди почти две години.\r\nСлед актуализиране на списъците от ГРАО 3620 са жителите на общината, които ще могат да упражнят правото си на вот. За целта са отворени 21 избори секции, от които една е подвижна. Изборният ден ще продължи до 20.00 часа.", "date": "2017.10.08", "title": "Частични местни избори 2017: Без нарушения и навреме е започнал изборният ден в община Трън"}
{"url": "http://www.focus-news.net/news/2017/10/08/2444148/regnum-v-egipetskiya-luksor-e-otkrita-neizvestna-predi-grobnitsa.html", "text": "Египетските археолози са открили входа на древна гробница, открита в района на град Луксор, предаде  Regnum.\r\nНеизвестното допреди погребение е открито на западния бряг на Нил. Според ръководителя на разкопките в Луксор Талаат Абдел Азиз проникването в гробницата е съпроводено с трудности.\r\nВходната врата е повредена, във връзка с което е необходимо да се работи за разчистване на входа. След това учените ще могат да попаднат вътре и да определят името и възрастта на човека, за когото е построена тя. Виктор Турмаков", "date": "2017.10.08", "title": "Regnum: В египетския Луксор е открита неизвестна преди  гробница"}
{"url": "http://www.focus-news.net/news/2017/10/08/2444149/sofiya-vavedena-e-vremenna-organizatsiya-na-dvizhenieto-za-zasnemane-na-film.html", "text": "Въведена е временна организация на движението за заснемане на филм. Това съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“, както следва: \r\n- до 19.00 часа днес и от 07.00 до 19.00 часа на 9 октомври на ул. „Позитано“ между бул. „Ген. Скобелев“ и ул. „Осогово“. \r\n- от 7.00 до 19.00 часа на 10 октомври при бл.5, зона Б-18. \r\n- Забранява се влизането на пътни превозни средства за максимум от 3 до 5 минути за заснемане на кадър, както следва: \r\n- до 19.00 часа днес по ул. „Позитано“ между бул. „Ген. Скобелев“ и ул. „Осогово“. \r\n- от 7.00 до 19.00 часа на 10 октомври по улицата при бл.5, Зона Б 18.", "date": "2017.10.08", "title": "София: Въведена е временна организация на движението за заснемане на филм"}
{"url": "http://www.focus-news.net/news/2017/10/08/2444150/daily-sabah-redzhep-tayip-erdogan-shte-poseti-sarbiya-na-9-oktomvri.html", "text": "Президентът на Турция Реджеп Тайип Ердоган ще посети Сърбия в периода между 9 и 11 октомври, където ще се срещне с колегата си Александър Вучич, за да засили двустранните отношения, предаде  Daily Sabah.\r\nСпоред официално заявление на турското президентство, Ердоган ще се запъти към Сърбия след посещението си в Украйна и ще проведе двустранни срещи с Вучич и ще подпише редица споразумения.  \r\nСръбският посланик в Анкара Данило Вучетич посочи, че посещението на Ердоган цели „да открие бързо възможностите за икономическо сътрудничество между двете страни и президентът ще бъде придружен от група бизнесмени“. Виктор Турмаков", "date": "2017.10.08", "title": "Daily Sabah: Реджеп Тайип Ердоган ще посети Сърбия на 9 октомври"}
{"url": "http://www.focus-news.net/news/2017/10/08/2444151/pazardzhik-avariyni-ekipi-sa-reagirali-na-tri-signala-za-padnali-darveta-i-kamani-v-planinskata-chast-na-oblastta.html", "text": "Нормално проходими са пътищата в област Пазарджик при настоящите метеорологични условия, съобщиха за Радио „Фокус“ – Пазарджик от Областно пътно управление – Пазарджик. Няма сигнали за затворени пътища и снегонавявания в планинската част на областта. Пътните настилки са преобладаващо мокри, на места хлъзгави с условия за аквапланинг. Сигнали за паднали дървета са получени за пътищата Белово - село Семчиново и Пещера – село Бяга. Аварийни екипи са реагирали на сигнала и пътните платна са почистени. Паднал голям къс камък е затворил частично пътя Пещера - Батак - Велинград при 21 км. Вече е почистено.  \r\nПо пътя Сърница - Бърдуче от 48 до 53 км движението е в свободната лента съгласно поставената сигнализация, поради ремонтни дейности на асфалтовата настилка. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.10.08", "title": "Пазарджик: Аварийни екипи са реагирали на три сигнала за паднали дървета и камъни в планинската част на областта"}
{"url": "http://www.focus-news.net/news/2017/10/08/2444152/plovdiv-traditsionnoto-sastezanie-s-gumeni-pateta-po-reka-maritsa-se-otmenya-zaradi-dazhdovnoto-vreme.html", "text": "Традиционното състезание с жълти гумени патета по река Марица се отменя заради дъждовното време. Това съобщиха за Радио „Фокус“ – Пловдив от отдел „Връзки с обществеността“ към Общината. Петото поредно издание на мероприятието, което е част от Седмица на благотворителността 2017, ще се проведе на 14 октомври, събота. Организаторите на събитието обясниха, че всеки може да стане собственик на пате и да се включи в съревнованието, като закупи гумената играчка на благотворителна цена от 5 лева и по този начин ще стане дарител. Срещу всяко закупено пате притежателят получава сертификат с уникален идентификационен номер. По време на благотворителна томбола, която ще се проведе от 11.00 до 12.30 часа на площад „Стефан Стамболов“, собствениците на първите 10 изтеглени номера на патета ще спечелят награди, осигурени от спонсорите на събитието. Съорганизаторите на събитието от Националния алианс за работа с доброволци ще организират много игри с награди и изненади както за най-малките, така и за всички останали присъстващи.\r\nТони МИХАЙЛОВ", "date": "2017.10.08", "title": "Пловдив: Традиционното състезание с гумени патета по река Марица се отменя заради дъждовното време"}
{"url": "http://www.focus-news.net/news/2017/10/08/2444153/afp-uraganat-neyt-se-e-stovaril-varhu-kraybrezhieto-na-sasht.html", "text": "Ураганът „Нейт“ се е стоварил за втори път по крайбрежието на САЩ по Мексиканския залив, след като остави разруха по пътя си в Централна Америка, предаде  AFP.\r\nВ 1:30 сутринта местно време (8:30 българско време), по данни на Националния център за урагани на САЩ, бурята е достигнала на 10 км. западно от град Билокси в щата Мисисипи, където бурята е накарала равнището на морската вода да се покачи драматично. \r\nСкоростта на вятъра на урагана „Нейт“ достига до 140 км./ч.  Виктор Турмаков", "date": "2017.10.08", "title": "AFP: Ураганът „Нейт“ се е стоварил  върху крайбрежието на САЩ"}
{"url": "http://www.focus-news.net/news/2017/10/08/2444154/sofiya-vazstanoveno-e-dvizhenieto-po-pat-iii-1001-vitinya-gorno-kamartsi.html", "text": "Възстановено е движението по път III-1001 Витиня - Горно Камарци. Това съобщиха от пресцентъра на Агенция „Пътна инфраструктура”. Временната организация на движението бе наложена поради паднали дървета.", "date": "2017.10.08", "title": "София: Възстановено е движението по път III-1001 Витиня - Горно Камарци"}
{"url": "http://www.focus-news.net/news/2017/10/08/2444155/reuters-kitayskite-vlasti-sa-nakazali-134-mln-sluzhiteli-ot-2013-g-nasam-za-koruptsiya.html", "text": "Китайският антикорупционен надзор съобщи, че близо 1,34 служители от нисък ранг са наказани от 2013 г. във връзка с обявената от президента Си Дзинпин борба срещу корупцията, предаде  Reuters.\r\nСи Дзинпин обяви тогава антикорупционна кампания „и срещу тигрите, и срещу мухите“ – и срещу високопоставените служители , и срещу тези на ниските стъпала в йерархията. \r\n„Сред наказаните за корупция от 2013 г. насам фигурират 648 хил.  селски чиновници и повечето престъпления са свързани с корупция на ниско равнище“, сочи Централната комисия за инспекция на дисциплината. \r\nВъпреки, че по-голямата енергия на борбата срещу корупцията в страната да е насочена срещу селски и общински служители, през този период са наказани и редица високопоставени чиновници.  Виктор Турмаков", "date": "2017.10.08", "title": "Reuters: Китайските власти са наказали 1,34 млн. служители от 2013 г. насам за корупция"}
{"url": "http://www.focus-news.net/news/2017/10/08/2444156/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето навсякъде е облачно, мъгливо и ветровито. Сутрешните температури са oт -6 до 0 градуса. В Стара планина има валежи от сняг, като снежната покривка на различните места е от 10 до 25 см, на Витоша – 30 см. Лифтовете не работят. Препоръчително е хората да не ходят днес в планините. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.08", "title": "ПСС: Лоши са условията за туризъм в планините"}
{"url": "http://www.focus-news.net/news/2017/10/08/2444157/pazardzhik-avtobusi-shte-izpalnyavat-kursovete-na-troleite-zaradi-profilaktika-na-kontaktnata-mrezha.html", "text": "Въведена е временна организация на движението до 16.00 часа по бул. „Георги Бенковски”, ул. „Хан Крум”, ул. „Царица Йоанна”, ул. „Мильо Войвода”, ул. „Д-р Никола Ламбрев” и по бул. „България”, съобщиха за Радио „Фокус“ – Пазарджик от тролейбусното дружество в града. Причината за това е профилактиката на контактната мрежа за есенно-зимния сезон и необходимостта от кастрене на надвиснали клони. През почивния ден ще бъде изключена контактната мрежа и движението на тролейбусния транспорт ще бъде преустановено. Всички курсове на тролеите ще бъдат обслужвани от автобуси със същата номерация.\r\nАлбена ЖИЛЕКОВА", "date": "2017.10.08", "title": "Пазарджик: Автобуси ще изпълняват курсовете на тролеите заради профилактика на контактната мрежа"}
{"url": "http://www.focus-news.net/news/2017/10/08/2444158/pogled-makedoniya-balgarski-lekar-e-nominiran-za-oskar-v-meditsinata.html", "text": "Един гениален и уникален български лекар извършва невероятни операции и спасява всеки ден животи. В болницата \"Св. Иван Рилски\" се проведе уникална черепно-мозъчна операция на дете. Екипът, воден от д-р Сираков, стигна до мозъка на 10-годишното момче, без да отваря черепа - през вена на крака му, предаде македонското издание “Поглед“.\r\n„Подобни процедури са алтернатива при класическата хирургия. Чрез този метод се разкрива и се намира начин за лечение на мозъчни аневризми, част от някои мозъчни тумори \", казва д-р Станимир Сираков.\r\nСпециалистът споделя, че използва  модерния метод в продължение на три години, но за пръв път изпълнява такава сложна операция. Досега той е оперирал 60 деца с по-лека форма на заболяването. \"Медицинският екип е обучен за тази процедура в чужбина. Освен тази на 10-годишно дете успяхме да извършим същата операция на 40-годишен мъж. Получихме похвала от едно от най-големите имена в медицинската област“, посочи д-р Сираков.\r\nМедикът е номиниран за третото издание на „National Medical Awards“ . Събитието ще се проведе на 10 октомври. Медицинските \"Оскари\" ще бъде връчени за изключителни постижения на българските лекари и екипи, а основата цел е да помогне в популяризирането на добрите практики в областта на медицината, както и успехът на българските медици в света. Виктор Турмаков", "date": "2017.10.08", "title": "„Поглед“ (Македония): Български лекар  е номиниран за „Оскар“ в медицината"}
{"url": "http://www.focus-news.net/news/2017/10/08/2444159/gabrovo-pet-mashini-sa-pochistvali-i-opesachavali-patnite-nastilki-na-teritoriyata-na-oblastta-prez-noshtta.html", "text": "Пет машини са почиствали и опесъчавали пътните настилки на територията на област Габрово през нощта. Това съобщиха за Радио „Фокус“ – Велико Търново от Областно пътно управление-Габрово. Снежна покривка е натрупала на прохода „Шипка“, както и на пътя за Узана. Пътните настилки са почистени и няма въведени ограничения. От ОПУ призовават водачите да карат внимателно и да не предприемат пътуване през прохода „Шипка“ и през високопланинските пътища без подготвени за зимни условия автомобили. Дежурството на снегопочистващата техника ще продължи и днес, тъй като продължава да вали. На прохода „Шипка“ е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението в участък от път Габрово - вр. Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nВ останалата част от областта пътните настилки са мокри и хлъзгави. Вали дъжд. Температурата на въздуха в областта е 7 градуса.  \r\nНадежда КРЪСТЕВА", "date": "2017.10.08", "title": "Габрово: Пет машини са почиствали и опесъчавали пътните настилки на територията на областта през нощта"}
{"url": "http://www.focus-news.net/news/2017/10/08/2444160/mkd-makedoniya-sarbiya-potana-v-snyag-mnogo-hora-sa-ostanali-bez-elektrichestvo.html", "text": "Западна Сърбия е затрупана от снежна покривка, на места достигаща до 30 сантиметра дебелина, което предизвиква проблеми с трафика и електроподаването, предаде македонската медия \"МКД\" .\r\nМетеоролозите предупреждаваха за валежи в края на седмицата, но никой не е очаквал сняг - особено този, който се е натрупал в долината на река Лим в района на град Приеполе и в районите под 400 метра над морското равнище.\r\nВ областта Ябука на границата с Черна гора снежната покривка е по-висока от 30 сантиметра, а движението по магистралния път в този регион е от време на време спира заради закъсали камиони и автобуси, предотвратяващи преминаването на останалите превозни средства.\r\nСняг вали и в планините Златар, Златибор и Явор, а по склоновете на планината Голия редица населени места са с прекъснато електрозахранване. Виктор Турмаков", "date": "2017.10.08", "title": "\"МКД\" (Македония): Сърбия потъна в сняг, много хора са останали без електричество"}
{"url": "http://www.focus-news.net/news/2017/10/08/2444161/inzh-atanasov-api-za-neogranicheno-vreme-ostavat-zatvoreni-prohodite-petrohan-i-troyan-karnare-ima-mnogo-padnali-darveta-zaradi-snega.html", "text": "За неограничено време до отстраняване на падналите дървета остават затворени за всички видове моторни превозни средства проходите „Петрохан” и „Троян – Карнаре”. Листната маса на дърветата не е паднала и тежкият сняг ги прекършва. Изчистването на пътното платно не е проблем, пътноподдържащите фирми са на разположение и настилките са почистени, но затрудненията са от множеството пречупени и продължаващи да падат дървета, съобщи на брифинг на Троянския проход председателят на Управителния съвет на Агенция „Пътна инфраструктура” (АПИ) инж. Дончо Атанасов, съобщиха от пресцентъра на АПИ. Инж. Атанасов е на инспекция на фирмите по старопланинските проходи.\r\n„Петрохан” е затворен от село Гинци до село Бързия. Обходният маршрут е през Искърското дефиле. Поради паднали дървета е ограничено преминаването и по пътя  Шипково - Рибарица. Екипи работят за разчистване на пътните участъци максимално бързо. Целта на предприетите мерки е опазване живота и здравето на пътуващите и безопасност на движението. Без ограничение е преминаването през „Шипка”, „Републиката”, „Витиня” и останалите старопланински проходи. АПИ апелира шофьорите да не навлизат в затворените проходи Троянски и „Петрохан” до разчистването им и възстановяването на безопасната проходимост.", "date": "2017.10.08", "title": "Инж. Атанасов, АПИ: За неограничено време остават затворени проходите „Петрохан” и „Троян – Карнаре” – има много паднали дървета заради снега"}
{"url": "http://www.focus-news.net/news/2017/10/08/2444162/kurir-makedoniya-balkanite-sa-pod-snyag-problemi-v-sarbiya-bosna-i-hertsegovina-harvatiya-i-rumaniya.html", "text": "Снеговалежите, обявени през уикенда, обхванаха целият Балкански полуостров и с тях се появиха и първите проблеми, коментира македонската медия  \"Курир\". \r\nВ някои части на Сърбия температурата е достигнала под нулата, а в градовете с надморска височина над 1000 метра има сняг от 10 сантиметра, а на  някои по-високи части снежната покривка достига дори и 15 сантиметра.\r\nВ някои части на страната има забрана за движение поради натрупания сняг и според местните медии спасителните екипи са вече на място.\r\nСняг вали също така и по планинските райони на Босна и Херцеговина, Хърватия и Румъния.„ Виктор Турмаков", "date": "2017.10.08", "title": "\"Курир\" (Македония): Балканите са под сняг: проблеми в Сърбия, Босна и Херцеговина, Хърватия и Румъния"}
{"url": "http://www.focus-news.net/news/2017/10/08/2444163/nimh-nay-golemi-kolichestva-valezhi-za-poslednite-12-chasa-sa-otcheteni-v-silistra-shabla-i-dobrich.html", "text": "Най-големи количества валежи за последните 12 часа са отчетени в градовете Силистра – 49 л/кв. м., Шабла – 39 л/кв. м., и Добрич – 31 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) към БАН. Във Велико Търново до 9.00 часа са измерени 28 л/кв. м., в Шумен – 26 л/кв. м., Свищов – 25 л/кв. м., Бургас и Враца – 23 л/кв. м. В София са отчетени 9 л/кв. м.\r\nНа местата с надморска височина над 600-700 метра валежите са от сняг.\r\nЦветилена СИМОНОВА", "date": "2017.10.08", "title": "НИМХ: Най-големи количества валежи за последните 12 часа са отчетени в Силистра, Шабла и Добрич"}
{"url": "http://www.focus-news.net/news/2017/10/08/2444164/vitseprezidentat-iliyana-yotova-ima-prestrelki-mezhdu-polititsi-koito-taka-i-ne-mozhaha-da-sviknat-che-rumen-radev-e-prezidentat-na-stranata-kolkoto-i-da-ne-im-se-iska.html", "text": "Има престрелки между отделни политици, които така и не можаха да свикнат, че Румен Радев е президентът на страната, колкото и това да не им се иска. Това каза вицепрезидентът Илияна Йотова по повод създалото се напрежение между институциите в предаването „Денят с Георги Любенов“ по БНТ. „Част от тези политици все още не могат да изживеят комплекса, че са загубили лично и персонално тези избори, защото са отговаряли за тях в една предизборна кампания“, посочи тя. „Крайно време е да свикнат с тази мисъл, защото не е добре това, което става. Налива се все повече масло в тоталното недоверие, което българските граждани и общество имат към политическата система в страната“, заяви вицепрезидентът. „Лично аз не чувствам това напрежение. Работя добре с част от министрите, с които съм свързана по силата на правомощията ми. Не съм убедена, че има война на институциите в онзи смисъл, в който има истинска война на институциите. Вижте какво става в Испания, но България изобщо не е в тази ситуация“, обясни Илияна Йотова. „Изпълняваме обещанията, които дадохме на хората. Ще стане 1 година, откакто се включихме в президентската кампания. Удовлетворена съм от това, че след всичко, което казахме на хората в предизборната кампания, не сме мръднали на сантиметър от обещанията си“, посочи вицепрезидентът. „Едно от обещанията ни с Румен Радев, когато разговаряхме с хората, е често да бъдем сред тях. Мога да кажа, че това е едно от най-стриктно изпълняваните обещания. Всеки месец имам поне 10 срещи в страната по най-различен повод“, заяви Илияна Йотова. „Българските граждани не са доволни от институциите и политиците, защото те не решават проблемите им. Не може в една страна, която 10 години е в ЕС, минималната и средната работна заплата да са равни на заплатите в страни, които тепърва поемат по европейския път“, каза още тя.", "date": "2017.10.08", "title": "Вицепрезидентът Илияна Йотова: Има престрелки между политици, които така и не можаха да свикнат, че Румен Радев е президентът на страната, колкото и да не им се иска"}
{"url": "http://www.focus-news.net/news/2017/10/08/2444165/faktormakedoniya-snegat-padna-na-balkanite-zimata-doyde-prezhdevremenno.html", "text": "Балканите са изправени пред почти зимни метеорологични условия, след като първият сняг падна на по-високи места и температурите са спаднаха значително. Такава е ситуацията в части от Сърбия, Босна и Херцеговина и Черна гора. Снегът предизвика проблеми в нормалното протичане на трафика, докато части от Южна Далмация връхлетени от силен вятър, предаде македонската медия \"Фактор\".\r\n\"Пътища на Сърбия\" съобщава, че сняг е паднал в повечето части на Западна и Югозападна Сърбия, а заради снежната покривка на пътното платно  движението е прекъснато на пътя между Иваница и Бърдо.\r\nСняг е паднал и по сръбските планини Златар, Златибор, Яадовник, Клен, Муртеница, Чемерница, Тара, Гола и Яабука.\r\nВалежите от сняг са регистрирани и в районите на градовете Нов Варош, Иваница, Приеполе и Сеница, както и по поречието на река Лим на местата от над 400 метра надморска височина, което пречи на нормалния трафик по пътя на преходите по сръбско-черногорската граница . В някои части на Сърбия вече е натрупала снежна покривка, варираща от осем до 30 сантиметра.\r\nЗаради снега в някои планински части има и проблеми с подаването електричество, а около 1000 жители на планината Гола са останали повече от часове са без ток.\r\nСняг пада във високите планински райони на централна и източна Босна и Херцеговина, поради което властите препоръчват внимателно шофиране. На планината Яхорина е сформирана снежна покривка от 20 сантиметра, а в град Калинов от пет сантиметра.\r\nСнегът пада в северните части на Черна гора, а планината Жабляк е образувана снежна покривка от 33 сантиметра. Снеговалежите в Черна гора са съпроводени от силен вятър, който причини прекъсване на електрозахранването в няколко планински села.\r\nВ същото време, района на Дубровник вали пороен дъжд, съпроводен от силен вятър, който разрушава стълбове и изтръгва дървета. Противопожарната бригада в Дубровник е получила редица сигнали за премахване на повалени дървета.Поради силния вятър са прекъснати няколко фериботни линии от южното крайбрежие на Далмация до островите. В останалата част на Балканите преобладава преобладаващо дъждовно и студено време. Виктор Турмаков", "date": "2017.10.08", "title": "\"Фактор\"(Македония): Снегът падна на Балканите, зимата дойде преждевременно"}
{"url": "http://www.focus-news.net/news/2017/10/08/2444166/peter-siyarto-za-otselyavaneto-na-shengenskata-zona-e-neobhodimo-vanshnite-granitsi-da-badat-zashtiteni.html", "text": "Унгарският министър на външните работи Петер Сиярто заяви, че за оцеляването на Шенгенското пространство е необходимо да бъдат защитени външните му граници, пише Magyar Hirlap.\r\nСпоред министъра защитата на външните граници не е единствено въпрос на сигурността, но и икономически въпрос. Той посочи, че в момента се провеждат дебати по миграционната криза в Европейския съюз. Министърът припомни, че позицията на унгарското правителство от самото начало е ясна и непроменена: „външните граници трябва да бъдат защитени“. \r\n„В този дебат, ключов съюзник е  австрийският външен министър Себастиян Курц, който даде да се разбере, че защитата на външните граници трябва да бъде най-важният аспект при управлението на миграцията криза. Австрия също предостави подкрепа на Унгария и страните от Западните Балкани за защита на границите“, добави Сиярто. Виктор Турмаков", "date": "2017.10.08", "title": "Петер Сиярто: За оцеляването на Шенгенската зона е необходимо външните граници да бъдат защитени"}
{"url": "http://www.focus-news.net/news/2017/10/08/2444167/blagoevgrad-dve-dezhurni-mashini-sa-pochistvali-snega-padnal-prez-noshtta-nad-prohoda-predel.html", "text": "Сняг е валял тази нощ над прохода „Предел”. Това съобщиха за Радио „Фокус” – Пирин от Областно пътно управление- Благоевград. Две дежурни снегопочистващи машини са извършили почистване на пътната настилка, а рано тази сутрин валежът е спрял. През изминалото денонощие не са постъпили сигнали за паднали камъни и дървета.\r\nОт ОПУ – Благоевград препоръчват на водачите да не тръгват с летни гуми по високите части, тъй като към този час температурите са ниски, а пътните настилки мокри и хлъзгави.\r\nЛора КАЛЧЕВА", "date": "2017.10.08", "title": "Благоевград: Две дежурни машини са почиствали снега, паднал през нощта над прохода „Предел”"}
{"url": "http://www.focus-news.net/news/2017/10/08/2444168/sofiyska-voda-vremenno-shte-prekasne-vodosnabdyavaneto-v-chast-ot-kvartal-boyana-na-9-oktomvri.html", "text": "„Софийска вода” временно ще прекъсне водоснабдяването в някои части на столицата на 9 октомври, съобщиха пресцентъра на дружеството. В понеделник във връзка с изграждане на сградно водопроводно отклонение на ул. „Герганица“, кв. „Бояна“, се налага спиране на водоподаването от 9:30 до 20:00 часа на клиентите на „Софийска вода”, живеещи по ул. „Севастрократор Калоян“ №63, бл. 22,вх. А, вх. Б и вх. В. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Севастрократор Калоян“ №63.", "date": "2017.10.08", "title": "„Софийска вода” временно ще прекъсне водоснабдяването в част от квартал „Бояна“ на 9 октомври"}
{"url": "http://www.focus-news.net/news/2017/10/08/2444169/sofiya-ogranicheno-e-dvizhenieto-po-pat-iii-1001-vitinya-gorno-kamartsi-poradi-padnali-darveta-na-patnoto-platno.html", "text": "Ограничено e движението по път III-1001 Витиня - Горно Камарци поради паднали дървета на пътното платно. Това съобщиха от пресцентъра на Агенция „Пътна инфраструктура”.", "date": "2017.10.08", "title": "София: Ограничено e движението по път III-1001 Витиня - Горно Камарци поради паднали дървета на пътното платно"}
{"url": "http://www.focus-news.net/news/2017/10/08/2444170/vitseprezidentat-iliyana-yotova-v-predishnata-prezidentska-administratsiya-vliyanieto-otvan-pri-vzimaneto-na-resheniya-beshe-mnogo-silno.html", "text": "Не искам да се връщам назад, но няма как да не направя разлика с предишната президентска администрация, в която влиянието отвън беше много силно. Това каза вицепрезидентът Илияна Йотова в предаването „Денят с Георги Любенов“ по БНТ. „България взимаше доста решения под диктовки отвън и то не толкова с безпрекословно изпълнение, а заради липсата на какъвто и да било дебат за собствените ни специфики“, заяви тя. „Като президентски екип имаме съвсем различни приоритети. Желанието ни е политиката за България да се прави в България“, посочи Илияна Йотова. „Когато се приема една европейска норма, в ЕС се гледа много по-добре на една държава, когато тя префасонира така нормата, че да отговаря на модела на страната. Иначе той не работи. Това предишната администрация не го правеше“, коментира вицепрезидентът. Според нея една част от напрежението срещу президентската институция се дължи на факта, че двамата с Румен Радев са различна президентска администрация и президентска двойка. „Има наложени през годините стереотипи, които очевидно сме разрушили. Предишните 5 години тази институция беше в голямата степен обезличена“, заяви Илияна Йотова. „С президента Радев сме екип, политиката ни е на един екип. Когато казвам, че няма война между институциите, имам предвид точно това. Не схващам политиката като договорка между мен, министър-председателя, Цветан Цветанов, Корнелия Нинова или който и да е от политическите лидери“, обясни тя. „Ако Бойко Борисов е бил искрен на онази пресконференция, която даде преди няколко дни, утре на КСНС много ясно ще проличи дали всички събрани при президента имат волята да се роди един добър закон за борба с корупцията“, каза още Илияна Йотова.", "date": "2017.10.08", "title": "Вицепрезидентът Илияна Йотова: В предишната президентска администрация влиянието отвън при взимането на решения беше много силно"}
{"url": "http://www.focus-news.net/news/2017/10/08/2444171/reuters-siriyskata-armiya-e-obgradila-islyamska-darzhava-v-grad-al-mayadin.html", "text": "Сирийската армия и нейните съюзници са обградили „Ислямска държава“ в град Ал Маядин в югоизточната част на провинция Деир ез Зор, предаде  Reuters.\r\nАл Маядин е една от последните твърдини на „Ислямска държава“, докато частите ѝ отстъпват по течението на река Ефрат и се опитват да осъществят контранастъпления. „\r\n„Частите ни продължават напредването по редица фронтове и оси в Деир ез Зор и обградиха терористите от „Ислямска държава“ в град Ал Маядин“, сочи сирийски правителствен военен източник. \r\nАрмията и нейните съюзници достигнаха през септември Деир ез Зор след продължила месеци офанзива през сирийската пустиня и в момента напредва по долината на Ефрат в посока Ал Маядин. Въпреки това контраатаките на „Ислямска държава“ поставят натиск върху основния път за снабдяване на Деир ез Зор.  Виктор Турмаков", "date": "2017.10.08", "title": "Reuters: Сирийската армия е обградила „Ислямска държава“ в град Ал Маядин"}
{"url": "http://www.focus-news.net/news/2017/10/08/2444172/sputnik-moldova-v-rayona-na-vrancha-e-registrirano-zemetresenie-s-magnitud-42.html", "text": "Румънският национален институт за изследване и развитието на физиката предава, че в неделя, 8 октомври, в 4:49 минути местно време (съвпада с българското време), в района на Вранча е регистрирано земетресение с магнитуд 4,2 по скалата на Рихтер, предаде „Спутник“ , в молдавската си редакция.\r\nЕпицентърът на труса се намира на дълбочина от 132 км. на 54 км. от град Ковасна и 55 км. от Серат.  Виктор Турмаков", "date": "2017.10.08", "title": "„Спутник“ (Молдова): В района на Вранча е регистрирано земетресение с магнитуд 4,2"}
{"url": "http://www.focus-news.net/news/2017/10/08/2444173/boyan-magdalinchev-vss-ne-sam-usetil-nikakvi-politicheski-nametsi-za-izbora-na-predsedatel-na-vas.html", "text": "Не съм усетил никакви политически намеци за избора на председател на ВАС. Това заяви в предаването „Неделя 150“ по БНР представляващият новия ВСС Боян Магдалинчев след отказа на президента Румен Радев да подпише указ за назначението на Георги Чолаков за председател на Върховния административен съд. Магдалинчев каза, че предстои дискусия в Съвета за последващите им действия, но посочи своето мнение по въпроса\r\n„Според мен трябва да се пристъпи към процедура на прегласуване и ако не събере необходимото мнозинство, което според закона е минимум 17 гласа, се открива нова процедура с нови участници, в това число могат да участват и кандидатите, които са участвали в тази процедура до сега. Според мен това е процедура, която е разписана в закона по този начин. От предишния състав на ВСС има избран кандидат за председател на ВАС, внесено предложение пред президента за издаване на указ. След указа на президента, ако не постъпи повторно предложение за него, тогава вече може да се пристъпи към нова процедура“, каза той.\r\nВАС осъществява контрол за законосъобразност върху цялата администрация в страната, поради което интересът към него и към неговия бъдещ ръководител е оправдан, обясни представляващият ВСС.\r\n„Искрено се надявам отношенията в този ВСС да са по-различни от това, което бяха. Такава работа, каквато беше в предишния състав на Съвета, няма да е в интерес нито на магистратурата като цяло, нито за обществото, нито за отделните магистрати. Трябва да се преодолеят всякакви различия и противопоставяния в интерес на работата, която чака членовете на Съвета. Съвсем нормално е, при магистратите основно нещата протичат на принципа на различните спорове, различните позиции. 36 години вече съм съдия и това за мен е съвсем нормално. Това не означава, че различните мнения и виждания могат да бъдат основание за личностно противопоставяне на отделните членове на Съвета“, коментира Магдалинчев във връзка с работата на новия състав на ВСС.", "date": "2017.10.08", "title": "Боян Магдалинчев, ВСС: Не съм усетил никакви политически намеци за избора на председател на ВАС"}
{"url": "http://www.focus-news.net/news/2017/10/08/2444174/razgrad-44-godishen-mazh-e-zaginal-pri-katastrofa-v-mestnostta-derventa.html", "text": "44-годишен мъж от село Езерче загина при автомобилна катастрофа. Това съобщиха от ОДМВР-Разград. Пътно-транспортното произшествие e станало около 17.00 часа на 6 октомври по път Е-70 в местността „Дервента“. Водачът на лекия автомобил „Форд Ескорт“ e пътувал в посока Цар-Калоян – Разград. При движение на прав участък от пътя Ю.В. изгубил контрол над превозното средство, излязъл вдясно от платното и се преобърнал. Мъжът е загинал на място. По случая се води разследване по чл.343, ал.1, В от НК.", "date": "2017.10.08", "title": "Разград: 44-годишен мъж е загинал при катастрофа в местността \"Дервента\""}
{"url": "http://www.focus-news.net/news/2017/10/08/2444175/reuters-ima-zaginali-sled-gazova-eksploziya-v-stolitsata-na-gana.html", "text": "Газова станция в ганайската столица Акра е експлодирала в събота вечерта, убивайки неизвестен брой хора, предаде  Reuters.\r\n„За жалост имаше няколко загинали и работим по установяването на броя им“, съобщи зам.-министърът на информацията на Гана Койо Опонг Нкрума. „Има мнозина ранени“, добави той. Зам.-министърът посочи, че основният пожар е под контрол и че правителството планира при първа възможност да съобщи броя на загиналите. \r\nСвидетелите сочат, че експлозията се е случила в 19:30 часа местно време (21:30 българско) в газовата станция, като огънят се разпростира към бензиностанцията от другата страна на пътя.  Виктор Турмаков", "date": "2017.10.08", "title": "Reuters: Има загинали след газова експлозия в столицата на Гана"}
{"url": "http://www.focus-news.net/news/2017/10/08/2444176/chastichni-mestni-izbori-2017-g-1348-e-izbiratelnata-aktivnost-kam-1000-chasa-v-selo-chukarka-obshtina-aytos-oblast-burgas.html", "text": "13,48% е избирателната активност към 10.00 часа в село Чукарка, Община Айтос, съобщи за Радио „Фокус“ Ивайла Гаджерукова, председател на Общинската избирателна комисия - Айтос. Към посочения час за кмет на селото са гласували ли 65 души. \r\n482 са жителите на бургаското село, които ще могат да упражнят правото си на вот. За целта е открита една изборна секция. Изборният ден ще продължи до 20.00 часа.\r\nМария РУСЕВА", "date": "2017.10.08", "title": "Частични местни избори 2017 г.: 13,48% е избирателната активност към 10.00 часа в село Чукарка, Община Айтос, област Бургас"}
{"url": "http://www.focus-news.net/news/2017/10/08/2444177/shumen-44-godishen-mazh-ot-selo-venets-e-zaginal-pri-katastrofa-mezhdu-selata-yasenkovo-i-selo-kapitan-petko.html", "text": "44-годишен мъж от село Венец е загинал в пътен инцидент в петък вечерта. Това съобщиха от Областната дирекция на МВР – Шумен. Малко след 18.45 часа бил приет сигнал за произшествие на между село Ясенково и село Капитан Петко. На място е пратен полицейски екип и екип на Спешна помощ. Изяснено било, че неправоспособният водач бил зад волана на лек автомобил Хюндай „Лантра“ с варненска регистрация. Движил се от Ясенково към село Капитан Петко. На прав пътен участък поради движение с несъобразена скорост загубил контрол над автомобила, излязъл вляво от пътя и се блъснал в дърво. Л.Б. загинал на място. Пътничката в автомобила 41-годишна с инициали А.Ш. от село Капитан Петко била откарана за преглед в МБАЛ – Шумен. Установена й е фрактура на четири ребра. Няма опасност за живота й. Образувано е досъдебно производство.", "date": "2017.10.08", "title": "Шумен: 44-годишен мъж от село Венец е загинал при катастрофа между селата Ясенково и село Капитан Петко"}
{"url": "http://www.focus-news.net/news/2017/10/08/2444178/chastichni-mestni-izbori-2017-g-1215-e-izbiratelnata-aktivnost-kam-1030-chasa-v-obshtina-tran.html", "text": "12,15% е избирателната активност към 10.30 часа в община Трън. Това съобщиха за Агенция „Фокус“ от ОИК – Трън. 3620 e броят жителите на общината, които ще могат да упражнят правото си на вот. За целта са отворени 21 избори секции, от които една е подвижна. Изборният ден ще продължи до 20.00 часа.\r\nЦветилена СИМЕОНОВА", "date": "2017.10.08", "title": "Частични местни избори 2017 г.: 12,15% е избирателната активност към 10.30 часа в община Трън"}
{"url": "http://www.focus-news.net/news/2017/10/08/2444179/chastichni-mestni-izbori-2017-g-30-e-izbiratelnata-aktivnost-kam-1000-chasa-v-selo-skalak-obshtina-ruen-oblast-burgas.html", "text": "30% е избирателната активност към 10.00 часа в село Скалак, Община Руен, съобщиха за Радио „Фокус“ от Общинската избирателна комисия - Руен. Изборният ден преминава спокойно и без нарушения. \r\nОбщо 530 души имат право да гласуват за кмет в селото. Изборният ден започна в 07.00 часа и ще продължи до 20.00 часа.\r\nМария РУСЕВА", "date": "2017.10.08", "title": "Частични местни избори 2017 г.: 30% е избирателната активност към 10.00 часа в село Скалак, Община Руен, област Бургас"}
{"url": "http://www.focus-news.net/news/2017/10/08/2444180/chez-elektro-prestrukturira-biznesa-si-v-balgariya.html", "text": "От 1 ноември „ЧЕЗ Електро България“ АД, притежател на лицензии за доставчик на регулирания и свободния пазар, променя напълно своята структура с цел осигуряване на оптимални условия за клиентите си при либерализиран пазар на електроенергия, съобщиха от пресцентъра на дружеството. Предприетите структурни промени идват след обстоен анализ и в пълно съответствие изискванията на българското законодателство и ЕС /Директива 2003/54/ЕС/, формулираща правилата, свързани с организацията и функционирането на електроенергийния сектор. Компанията ще остане част от Групата ЧЕЗ в България. \r\nЗа клиентите, от 1 ноември 2017 година промените включват обособяване на отделни гишета във всеки център за обслужване на клиенти, активиране на специална линия на номер 070010010 само за въпроси, свързани с доставката на електроенергия и нов имейл адрес за комуникация с компанията: info@cezelectro.bg. \r\nВ процес на изграждане е новият модерен сайт на дружеството, чиито адаптивен дизайн ще  осигурява бърза и лесна навигация, ясна визия и достъпност на информацията за клиентите. Сайтът ще е изцяло ориентиран към клиентите на Дружеството, за които общуването онлайн е ежедневие. \r\nОсвен обществено снабдяване с електроенергия „ЧЕЗ Електро България” АД притежава и лицензия за „Доставка на електрическа енергия от доставчик от последна инстанция“ с правата и задълженията на координатор на специална балансираща група. От създаването си през 2006 г. „ЧЕЗ Електро България“ АД винаги поставя във фокуса на дейността си качественото обслужване на клиентите. Дружеството разработи и предлага на своите клиенти значителен брой модерни услуги, сред които електронна фактура, sms проверка на сметка, sms известяване при неплатено задължение, дистанционно обслужване, безкасово заплащане на сметки.", "date": "2017.10.08", "title": "ЧЕЗ Електро преструктурира бизнеса си в България"}
{"url": "http://www.focus-news.net/news/2017/10/08/2444181/interfaks-v-detskite-gradini-na-turtsiya-shte-izuchavat-religiya.html", "text": "Министерството на образованието на Турция реши съвместно с мюфтиите на различните провинции да въведе допълнителни уроци по вероучение за децата. Подобни договорености между министерството и мюфтиите са вече сключени в провинциите Анталия и Болу, предаде Интерфакс, позовавайки се на местни медии.\r\nУроците по религия и днес са задължителен предмет от четвърти клас нататък. Сега се планира те да се провеждат и в детските градини от четиригодишна възраст. Предполагаемото време на занятията с представителите на мюфтийствата ще бъде шест часа седмично. В началните класове времето за допълнителните уроци по вероучение ще бъде ограничено до т.нар. „свободните часове“.  Виктор Турмаков", "date": "2017.10.08", "title": "Интерфакс: В детските градини на Турция ще изучават религия"}
{"url": "http://www.focus-news.net/news/2017/10/08/2444182/pernik-patishtata-v-obshtina-tran-veche-sa-prohodimi.html", "text": "Служители на РСПБЗН -Трън, Перник и Брезник работиха по отстраняване на паднали след снеговалеж дървета и клони, затрудняващи достъпа до селата Мрамор, Ерол, Кожинци, Велиново, Горочевци и местността Секирица. Към 4.30 часа тази сутрин участъците са разчистени и пътищата в община Трън вече са проходими. Това съобщиха от пресцентъра на МВР.\r\nПоради снеговалеж и паднали дървета и клони са затворени проходите „Петрохан“ и „Троянски“ /път II-35 Троян - Кърнаре/, както и път III-358 Шипково - Рибарица. Ограничено е движението и по път III-1001 Витиня-Горно Камарци. Екипи на ГД „Пожарна безопасност и защита на населението“ оказват съдействие за разчистване на пътните платна.", "date": "2017.10.08", "title": "Перник: Пътищата в община Трън вече са проходими"}
{"url": "http://www.focus-news.net/news/2017/10/08/2444183/shumen-spasitelna-aktsiya-za-izdirvane-na-izgubeni-v-gorata-lovtsi-priklyuchi-uspeshno.html", "text": "Спасителна акция за издирване на изгубени в гората ловци приключи успешно. съобщиха от Областната дирекция на МВР – Шумен. Издирването започнало след приет сигнал в дежурната част на РД ПБЗН – Шумен  в 21.44 часа снощи, когато било съобщено, че двама ловци, които били на излет край село Бяла река, се загубили в гората. Към мястото, описано в сигнала, са насочени екипи от районните противопожарни служби във Върбица и Шумен. Малко след 03:30 часа издирването било прекратено заради гъста мъгла и проливен дъжд. Спасяването продължило в ранните сутрешни часове. На помощ на спасителите се притекли ловци и горски служители. \r\nТази сутрин е установена връзка с тях чрез мобилен телефон. Мъжете съобщили, че са живи и здрави. Дадени са им указания да не напускат мястото, на което са локализирани. Малко преди 10.30 часа днес до тях са стигнали спасителните екипи.  В добро общо състояние са, ще им бъде извършен медицински преглед. В акцията по спасяването са участвали около 80 души, между които ловци от дружинката на село Бяла река, горски служители и пожарникари. \r\nДиректорът на РД ПБЗН и ръководител на спасителната операция комисар Иван Иванов благодари на всички, които са се отзовали и са оказали помощ при издирването на ловците.", "date": "2017.10.08", "title": "Шумен: Спасителна акция за издирване на изгубени в гората ловци приключи успешно"}
{"url": "http://www.focus-news.net/news/2017/10/08/2444184/the-daily-express-spored-evropeyskiya-komisar-elzhbeta-benkovska-polsha-e-po-golyama-zaplaha-za-es-otkolkoto-brekzit.html", "text": "Според европейския комисар по вътрешния пазар, промишлеността, предприемачеството и малките и средни предприятия Елжбета Бенковска Полша „си е присвоила“ ролята на водач на източните части на ЕС и че представлява по-голяма заплаха за Съюза отколкото Брекзит, предаде  The Daily Express.\r\nГоворейки по време на Европейския форум за нови идеи в полския крайбрежен град Сопот комисарят предупреди, че управляващата в Полша партия „Право и справедливост“, представлява „по-голяма опасност за ЕС, отколкото Брекзит“. Бенковска също предупреди, че има опасност от Европа на две скорости, в която страните основателки ще станат все по-интегрирани, докато по-новите, източни страни ще се движат с по-бавна скорост, което може допълнително да изолира Полша.\r\n„Полша си е присвоила ролята на водач на тази част на Европа“, посочи европейският комисар.  Виктор Турмаков", "date": "2017.10.08", "title": "The Daily Express:  Според европейския комисар Елжбета Бенковска  Полша е по-голяма заплаха за ЕС, отколкото Брекзит"}
{"url": "http://www.focus-news.net/news/2017/10/08/2444185/mvr-45-dushi-sa-postradali-pri-katastrofi-v-stranata-prez-izminaloto-denonoshtie.html", "text": "45 души са пострадали при 30 тежки катастрофи в страната през изминалото денонощие. Това съобщиха от пресцентъра на МВР. Трима от ранените са с опасност за живота. В столицата са регистрирани 7 тежки и 142 леки пътни произшествия, при които има 13 ранени.\r\nОт началото на годината загиналите при пътни инциденти са 482, а пострадалите - 6559.", "date": "2017.10.08", "title": "МВР: 45 души са пострадали при катастрофи в страната през изминалото денонощие"}
{"url": "http://www.focus-news.net/news/2017/10/08/2444186/dots-d-r-angel-yankov-rem-plovdiv-muzeite-v-balgariya-ne-sa-sapernitsi-obmyanata-na-opit-pomezhdu-im-doprinasya-za-sahranyavane-na-natsionalnata-identichnost.html", "text": "Музеите в България не са съперници – обмяната на опит помежду им допринася за съхраняване на националната идентичност. Това каза за Радио „Фокус“ – Пловдив доц. д-р Ангел Янков, директор на Регионалния етнографски музей в Пловдив във връзка с предстоящата Пета национална среща „Съхраняване на националната идентичност и музеите в България като част от устойчивото развитие“, която ще събере на едно място в Пловдив музейни и партниращи им организации. „Сътрудничеството между музеите е от изключителна важност. Всички музеи в България работят на полето на националната идентичност и за запазване на културно-историческото наследство. Регионален етнографски музей – Пловдив поддържа добри връзки с близки и далечни както по местоположение, така и по насоченост музеи. Създали сме ползотворни контакти, разменяме временни експозиции и изложби, обменяме литература, участваме в съвместни срещи и научни конференции. Музейната гилдия, макар и не толкова многобройна като учителската, много тясно си сътрудничи и има общи цели. Така е било досега, така ще бъде и занапред в бъдещ план“, коментира доц. д-р Янков. Той смята, че сътрудничеството между музейните институции е начинът да се поддържа жив огънят на българската национална идентичност. „Освен това, сравнявайки се с другия музей и обменяйки опит с колектива му, ти осъзнаваш колко ценно е това. Важно е също, че срещите между музеите и техните екипи спомагат за бързото проникване на иновациите в тази сфера и в музейната система като цяло“, каза още доц. д-р Ангел Янков.\r\nТони МИХАЙЛОВ", "date": "2017.10.08", "title": "Доц. д-р Ангел Янков, РЕМ – Пловдив: Музеите в България не са съперници – обмяната на опит помежду им допринася за съхраняване на националната идентичност"}
{"url": "http://www.focus-news.net/news/2017/10/08/2444187/chastichni-mestni-izbori-2017-g-1205-e-izbiratelnata-aktivnost-kam-1000-chasa-v-selo-suhache-obshtina-cherven-bryag-oblast-pleven.html", "text": "12,05% е избирателната активност към 10.00 часа в село Сухаче, община Червен бряг, област Плевен. Това съобщиха за Агенция „Фокус“ от ОИК – Червен бряг. До този момент няма сигнали за нарушения на Изборния кодекс.\r\n593 са жителите на плевенското село, които могат да упражнят правото си на вот. За целта са открити две изборни секции, от които едната е подвижна. Изборният ден ще продължи до 20.00 часа.\r\nЦветилена СИМЕОНОВА", "date": "2017.10.08", "title": "Частични местни избори 2017 г: 12,05% е избирателната активност към 10.00 часа в село Сухаче, община Червен бряг, област Плевен"}
{"url": "http://www.focus-news.net/news/2017/10/08/2444188/pozharnikarite-organizirat-natsionalen-protest-na-14-oktomvri-v-sofiya.html", "text": "Пожарникарите организират национален протест на 14 октомври в София, съобщиха от Националния съвет на НСПС „Огнеборец”. Решението за това е взето на 6 октомври. \r\nНа 14 октомври ще се проведе шествие от градинката „Свети Седмочисленици” до Министерството на финансите. Синдикатът на пожарникарите се обявява против неадекватните политики, прилагани от политическото ръководство на МВР, водещи до закриване на районни и участъкови служби за пожарна безопасност и защита на населението. Те протестират срещу минималния ръст в бюджета на МВР за 2018 година и недостатъчното финансиране на Главна дирекция „Пожарна безопасност и защита на населението” и Дирекция „Национална система 112” за предстоящата 2018 година. Недоволството на представителите на сектора е и по отношение на замразените доходи на служителите в МВР.", "date": "2017.10.08", "title": "Пожарникарите организират национален протест на 14 октомври в София"}
{"url": "http://www.focus-news.net/news/2017/10/08/2444189/tass-vitseprezidentat-na-balgariya-smyata-za-netselesaobrazno-prodalzhavaneto-na-antiruskite-sanktsii.html", "text": "Вицепрезидентът на България Илияна Йотова смята, че антируските санкции на практика не работят и тяхното продължаване е нецелесъобразно, предаде  ТАСС.\r\n„Дайте да погледнем на санкциите обективно: те, грубо казано, трябва да накажат Русия, но реално наказани остават единствено малките и средните предприемачи във всяка страна. Част от големите компании намериха вратички в законите, създадоха съвместни фирми, регистрираха ги на други места и продължават да работят на руския пазар. На практика значителна част от санкциите не работят и в момента нямат политическо значение“, заяви вицепрезидентът. \r\nПродължавайки темата, Йотова подчерта, че искането за задължителното изпълнение на Минските споразумения като условие за отмяна на санкциите не е справедливо, защото тези договорености са нарушавани от всяка от страните в конфликта. „Трябва да се посочи, че Минските споразумения не са съблюдавани не само от Русия, но и от Украйна, а това значи, че това условие е в по-малка степен дискусионно“, смята тя. \r\n„Би било добре да се разбере кой днес иска продължаване на санкциите, заяви вицепрезидентът. Тя подчерта, че и в други страни от Европа мнозина политици говорят за отменяне на санкциите.  Виктор Турмаков", "date": "2017.10.08", "title": "ТАСС: Вицепрезидентът на България смята за нецелесъобразно продължаването на антируските санкции"}
{"url": "http://www.focus-news.net/news/2017/10/08/2444190/pazardzhik-teatralnata-postanovka-vsichko-ili-nishto-shte-bade-predstavena-vav-velingrad-na-25-oktomvri.html", "text": "Театралната постановка „Всичко или нищо“ на режисьора Христо Шопов ще бъде представена във Велинград на 25 октомври, съобщи за Радио „Фокус“ – Пазарджик Бояна Кирилова, експерт в Община Велинград. Пиесата е вдъхновена от темата за приятелството и любовта. Интригуваща история, написана и режисирана от Лиза Шопова, специално за Христо Шопов, Лилия Маравиля и Ирини Жамбонас – актьори, свързани помежду си от близко приятелство и общ творчески път. Сценографията е дело на Антония Попова, музикалното оформление на Светлин Къслев, а продуцент е Лилия Грънчарова. \r\nСюжетът на постановката „Всичко или нищо” разкрива отношенията между близки приятели, преплели съдбите си по необичаен начин, които се опитват да съхранят своята близост и симпатия, независимо от житейските обрати. Пиесата е изпълнена с изключително забавни, дори комични диалози, с драматични откровения, бликащи емоции и трогващи моменти. Пиесата ще бъде представена в НЧ „Васил Левски – 1904” в 19.00 часа.\r\nАлбена ЖИЛЕКОВА", "date": "2017.10.08", "title": "Пазарджик: Театралната постановка „Всичко или нищо“ ще бъде представена във Велинград на 25 октомври"}
{"url": "http://www.focus-news.net/news/2017/10/08/2444191/tsvetan-tsvetanov-silata-na-gerb-sa-realnite-politiki-i-vidimite-rezultati-1-v-kompromatite-sa-bsp.html", "text": "Силата на ГЕРБ е, че залагаме на реалните политики, на видимите резултати. Номер 1 в компроматите са БСП. Това каза на пресконференция председателят на ПГ на ГЕРБ и зам.-председател на партията Цветан Цветанов, предаде репортер на Агенция „Фокус“. „Те са го показали не само в периода, в който беше учредена ГЕРБ, а и продължиха да правят компромати, както са го правили винаги“, заяви той. „Както ние не се месим в организационния и политически живот на другите партии, така и ние не искаме да се месят в нашия“, коментира Цветан Цветанов. „Заявяваме категорично, че от ГЕРБ няма да участваме в тази компроматна война“, посочи Цветан Цветанов. „Управлението не е да дискредитираш опонента си с жълти новини, а да изпълниш ангажимента си пред избирателите“, каза още той. \r\nБиляна ИВАНОВА", "date": "2017.10.08", "title": "Цветан Цветанов: Силата на ГЕРБ са реалните политики и видимите резултати, № 1 в компроматите са БСП"}
{"url": "http://www.focus-news.net/news/2017/10/08/2444192/chastichni-mestni-izbori-2017-g-732-e-izbiratelnata-aktivnost-kam-0930-chasa-v-obshtina-valchi-dol-oblast-varna.html", "text": "7,32% е избирателната активност към 09.30 часа на частичните местни избори в община Вълчи дол, област Варна. Това съобщи за Радио „Фокус“ – Варна Бонка Димитрова, председател на Общинската избирателна комисия във Вълчи дол. Тя допълни, че изборният ден протича нормално и няма постъпили жалби и сигнали, свързани с нарушения на изборния процес. Към 09.30 часа са гласували 607 от имащите право на глас 8 284 души. В общината са разкрити 25 избирателни секции, както и една подвижна секция, за която заявка за гласуване са подали 22 избиратели. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: 7,32% е избирателната активност към 09.30 часа в община Вълчи дол, област Варна"}
{"url": "http://www.focus-news.net/news/2017/10/08/2444193/shumen-zadarzhan-e-30-godishen-mazh-za-vandalska-proyava-v-hranitelen-magazin-i-konflikt-s-klient-na-obekta.html", "text": "30-годишен шуменец бил задържан в полицейското управление в Шумен заради хулиганство, унищожаване и повреждане на чуждо имущество. Това съобщиха от Областната дирекция на МВР – Шумен. Около 02.05 часа вчера на бул. „Велики Преслав“ в шуменския квартал „Дивдядово„ С.К. нанесъл удари с ритник, при което избил долна част на входна врата на денонощен магазин. Избутал фризер със сладоледи, който се преобърнал  върху пътното платно. Малко след това мъжът, който бил в нетрезво състояние, влязъл в пререкание с водач на лек автомобил Фолксваген „Пасат“, който спрял до магазина за покупка. С.К. отворил вратата на шофьора, освободил ръчната спирачка, избутал автомобила, който блъснал последователно други два паркирани автомобила. \r\nМъжът продължил да се държи агресивно и с пристигналия на място екип на охранителната фирма, след това се насочила и към дошлия полицейски екип. 30-годишният с инициали С.К. е задържан за срок до 24 часа в полицейското управление в Шумен. Предявено му е постановление за привличане на обвиняем по чл. 325 ал. 2 от НК. Работата по образуваното бързо производство продължава под надзор на прокурор от Районна прокуратура – Шумен.", "date": "2017.10.08", "title": "Шумен: Задържан е 30-годишен мъж за вандалска проява в хранителен магазин и конфликт с клиент на обекта"}
{"url": "http://www.focus-news.net/news/2017/10/08/2444194/chastichni-mestni-izbori-2017-g-1226-e-izbiratelnata-aktivnost-kam-0930-chasa-v-selo-general-kiselovo-obshtina-valchi-dol-oblast-varna.html", "text": "12,26% е избирателната активност към 09.30 часа в село Генерал Киселово, община Вълчи дол, област Варна. Това съобщи за Радио „Фокус“ – Варна Бонка Димитрова, председател на Общинската избирателна комисия във Вълчи дол. Изборният ден протича нормално, без нарушения. Към 9.30 часа за кмет са гласували 53 души от имащите право на глас 432 избиратели. В населеното място е открита една избирателна секция, в която местните избиратели гласуват за кмет на община Вълчи дол и за кмет на селото.\r\nМарияна ВАЛЕНТИНОВА", "date": "2017.10.08", "title": "Частични местни избори 2017 г.: 12,26% е избирателната активност към 09.30 часа в село Генерал Киселово, община Вълчи дол, област Варна"}
{"url": "http://www.focus-news.net/news/2017/10/08/2444195/kurirsarbiya-snyag-zatrupa-sarbiya-mnogo-selishta-ostavat-bez-elektrichestvo-ima-zatvoreni-patishta.html", "text": "Сняг затрупа планинските райони Сърбия, много селища остават без електричество, предава електронното издание на вестник \"Kurir\".\r\nИзданието съобщава за натрупана голяма снежна покривка в планините Голия, Златибор, Ядовник, Муртеница, Копаоник, Чемерница и Ябълка, както и за селища останали без вода и електричество.\r\nВременно е преустановено движението по в долината на река Люма за Черна Гора, както и на пътя Иваница - Преко Бърдо.\r\nВ района на Приеполе снежната покривка е достигнала 25-30 см.\r\nВ селата Девичи, Остатия и Окртен на планината Голия, между реките Ибър и Сръбска Морава, снегът е с дълбочина 30 см, а над 1 000 жители са останали без електричество.\r\nСъобщава се за обилни снеговалежи в района на Ужице в Златиборски окръг, Западна Сърбия. непроходими са всички пътища в участъка на клисурата Тара, а снежната покривка надхвърля 30 см.\r\nТежкият сняг е предизвикал проблеми в електроснабдяването и в районите на Прибой, Нови Варош и Златибор.\r\n\"Kurir\" съобщава, че очаквано подобряване на времето след 14 октомври 2017 г.", "date": "2017.10.08", "title": "\"Kurir\"(Сърбия): Сняг затрупа Сърбия, много селища остават без електричество, има затворени пътища"}
{"url": "http://www.focus-news.net/news/2017/10/08/2444196/ria-novosti-predsedatelyat-na-irakskiya-parlament-shte-provede-sreshta-s-lidera-na-irakski-kyurdistan.html", "text": "Председателят на иракския парламент Салим ал Джабури замина за Ербил за среща с лидера на Иракски Кюрдистан Масуд Барзани, предаде  РИА Новости.\r\nПо-рано Ал Джабури заяви, че възнамерява да проведе редица срещи, включително и с представители на Иракски Кюрдистан, за да разреши кризата в отношенията между Багдад и автономния регион. При това той опроверга предположенията, че играе ролята на посредник между Багдад и Ербил. \r\nВ събота прессекретарят на лидера на Иракски Кюрдистан Фуад Хюсеин заяви, че Барзани и вицепрезидентите  на Ирак Аяд Алауи и Усама ан Нуджайфи са се договорили за незабавното сваляне на санкциите, наложени върху иракската автономия.  Виктор Турмаков", "date": "2017.10.08", "title": "РИА Новости: Председателят на иракския парламент ще проведе среща с лидера на Иракски Кюрдистан"}
{"url": "http://www.focus-news.net/news/2017/10/08/2444197/tsvetan-tsvetanov-gerb-kolkoto-po-malko-spomenavam-prezidenta-tolkova-po-dobre-poel-sam-angazhiment-za-tova-kam-boyko-borisov.html", "text": "Поел съм ангажимент към Бойко Борисов и колкото по-малко споменавам президента, толкова по-добре. Това каза на пресконференция председателят на ПГ на ГЕРБ и зам.-председател на партията Цветан Цветанов, предаде репортер на Агенция „Фокус“. „Ние сме за институционално уважение на всяка институция, за сериозно поведение и оценка за институциите“, посочи той. „Заявявам категорично, че терминът „война“ и това, че „когато иска да я търси, ще я получи“ - това не са изрази, изричани от ГЕРБ“, коментира Цветан Цветанов. „В анкетна комисия за самолетите няма нищо, което да е свързано или да има умисъл за атака срещу президентската институция“, обясни той. „Няма да си позволим да говорим за президентската институция. Независимо дали президента ни харесва или не, той е законно избраният президент на България“, заяви Цветан Цветанов. „Искаме да неутрализираме възможната опорна точка на БСП да ни вменяват вина, да търсят нещо, което го няма“, поясни той. „Призоваваме, умоляваме БСП, когато правят подобни пресконференции за схеми, да сезират институциите“, каза още председателят на ПГ на ГЕРБ. \r\nБиляна ИВАНОВА", "date": "2017.10.08", "title": "Цветан Цветанов, ГЕРБ: Колкото по-малко споменавам президента - толкова по-добре, поел съм ангажимент за това към Бойко Борисов"}
{"url": "http://www.focus-news.net/news/2017/10/08/2444198/blagoevgrad-obshtinata-organizira-sportni-i-razvlekatelni-proyavi-po-povod-svetovniya-den-na-psihichnoto-zdrave.html", "text": "Със спортен ден започва програмата, организирана от Община Благоевград, по повод 10 октомври – Световен ден на психичното здраве, съобщиха о пресцентъра на Общината. Потребителите на Защитени жилища, Дневен център за възрастни хора с увреждания, ДЦВУ „Светлина, Дневен център за деца с увреждания и Център за социална рехабилитация и интеграция, ще се включат в организирано бягане, скок от място, боче, хвърляне на топка и др. Спортният ден започва в 10:00 часа на 9 октомври в Спортен комплекс „Пирин“. \r\nНа следващия ден потребителите на социалните заведения ще посетят гр. Берово. Програмата ще завърши на 11 октомври с Ден на отворените врати в Дневен център за възрастни хора с увреждания, който се намира на улица „Славянска“ 42.\r\nОтбелязването на Ден на психичното здраве започва на 10 октомври през 1992 г. като годишна проява на Световната федерация за психично здраве с подкрепата на Световната здравна организация.\r\nЦелта на Световния ден на психичното здраве е да насочи вниманието на обществото към психичните проблеми, да предизвика обществени дискусии по изучаването, превенцията и лечението и да съкрати разпространението на депресивни разстройства, шизофрении и др. психични разстройства.", "date": "2017.10.08", "title": "Благоевград: Общината организира спортни и развлекателни прояви по повод световния ден на психичното здраве"}
{"url": "http://www.focus-news.net/news/2017/10/08/2444199/ministar-vladislav-goranov-sledvashtiyat-byudzhet-shte-bade-s-po-malak-defitsit-ot-planiraniya-darzhavata-varvi-dobre-i-tova-e-obyasnenieto-za-povedenieto-na-opozitsiyata.html", "text": "Обяснението за поведението на опозицията е просто - държавата, независимо от тяхното мнение, върви добре. Следващият бюджет ще бъде с по-малък дефицит от планирания. Това каза на пресконференция министърът на финансите Владислав Горанов, предаде репортер на Агенция „Фокус“. „В последните месеци политическият дебат се превърна в обида за българските граждани“, посочи той. „Приходите в бюджета са в резултат на цялостното доверие на обществото към управлението и това, което се случва в държавата“, заяви финансовият министър. „Ако колегите от БСП искат да участват в дебати за бъдещето на държавата, сме готови да ги слушаме“, коментира Владислав Горанов. „На нас не са ни интересни тези дебати, в които се опитват да ни вкарват“, каза още той. \r\nБиляна ИВАНОВА", "date": "2017.10.08", "title": "Министър Владислав Горанов: Следващият бюджет ще бъде с по-малък дефицит от планирания, държавата върви добре и това е обяснението за поведението на опозицията"}
{"url": "http://www.focus-news.net/news/2017/10/08/2444200/chastichni-mestni-izbori-2017-g-241-e-izbiratelnata-aktivnost-kam-1000-chasa-v-selo-popovich-obshtina-byala-oblast-varna.html", "text": "2,41% е избирателната активност към 10.00 часа на частичните местни избори в село Попович, община Бяла, област Варна. Това съобщиха за Радио „Фокус“ – Варна от Общинска избирателна комисия - Бяла. Към 10.00 часа са гласували 9 души от имащите право на глас 372 избиратели. В населеното място е разкрита една избирателна секция. Изборният ден ще продължи до 20.00 часа. \r\nДо този момент в избирателната комисия няма постъпили жалби и сигнали, свързани с нарушения на изборния процес. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: 2,41% е избирателната активност към 10.00 часа в село Попович, община Бяла, област Варна"}
{"url": "http://www.focus-news.net/news/2017/10/08/2444201/tsvetan-tsvetanov-gerb-bsp-nyamat-alternativa-za-upravlenieto-na-stranata-imali-sa-vazmozhnost-da-upravlyavat-i-vinagi-sa-se-provalyali.html", "text": "БСП нямат алтернатива за управлението на страната. Имали са възможност да управляват и винаги са се проваляли. Това каза на пресконференция председателят на ПГ на ГЕРБ и зам.-председател на партията Цветан Цветанов, предаде репортер на Агенция „Фокус“. „ГЕРБ застава с лицето си, отговаря на всички въпроси, показва реалните си политики и видимите резултати“, заяви той. „Ще се разграничим от дебата, в който БСП иска да ни вкара. Каним БСП на политическия дебат за бъдещето на България, Председателството и приоритетите, бюджета, който предстои да бъде гласуван“, посочи председателят на ПГ на ГЕРБ. \r\nБиляна ИВАНОВА", "date": "2017.10.08", "title": "Цветан Цветанов, ГЕРБ: БСП нямат алтернатива за управлението на страната, имали са възможност да управляват и винаги са се проваляли"}
{"url": "http://www.focus-news.net/news/2017/10/08/2444202/pazardzhik-episkop-yakov-shte-oglavi-saborna-sveta-liturgiya-v-katedralata-uspenie-bogorodichno-na-9-oktomvri.html", "text": "Светата Православна Църква чества на 9 октомври, понеделник, паметта на свети апостол Яков Алфеев, един от дванадесетте Христови ученици. Светият апостол е небесният молитвен застъпник и покровител на Негово Преосвещенство Константийския епископ Яков, втори викарий на Пловдивския митрополит и архиерейски наместник на Пазарджишка духовна околия. На този ден се навършват и 10 години от монашеското пострижение на владиката в Баткунската света обител „Св. ап. Петър и Павел“ край пазарджишкото село Паталеница.\r\nПо този повод с благословението на Негово Високопреосвещенство Пловдивския митрополит Николай епископ Яков ще оглави съборна архиерейска света Литургия в катедралата „Успение Богородично“ в Пазарджик, предаде репортер на Агенция „Фокус”. С него ще съслужат другите двама викарни епископи на митрополита - Техни Преосвещенства Знеполският епископ Арсений и Белоградчишкият епископ Поликарп. Молитвено участие в богослужението ще вземе и Пловдивският митрополит Николай, който ще поздрави своя викарий за неговия имен ден. Посрещане на архиереите ще се състои в 08.30 часа. Начало на св. Литургия е 9.00 часа. \r\nНикола ПЕТКОВ", "date": "2017.10.08", "title": "Пазарджик: Епископ Яков ще оглави съборна света Литургия в катедралата „Успение Богородично“ на 9 октомври"}
{"url": "http://www.focus-news.net/news/2017/10/08/2444203/reuters-turtsiya-se-sblaskva-s-dzhihadistite-po-granitsata-sas-siriya.html", "text": "По данни на базираната в Лондон Сирийска обсерватория за правата на човека турските въоръжени сили водят престрелки с терористите от „Тахрир аш Шам“ край град Кафр Лусин на границата между Турция и сирийската провинция Идлиб, предаде  Reuters.\r\nВ събота турският президент Реджеп Тайип Ердоган заяви, че сирийските опозиционери, подкрепяни от турските сили ще стартират операция в района, който е най-вече контролиран от „Тахрир аш Шам“. Групировката посочи, че навлизането в Идлиб „няма да бъде пикник“ за враговете ѝ.  Виктор Турмаков", "date": "2017.10.08", "title": "Reuters: Турция се сблъсква с джихадистите по границата със Сирия"}
{"url": "http://www.focus-news.net/news/2017/10/08/2444204/rts-radio-televiziya-sarbiya-zatvoreni-patishta-v-rayona-na-sienitsa-v-ivanitse-kopaonik-i-zlatar-chakat-vazstanovyavane-na-elektrichestvoto.html", "text": "Затворени са пътищата в района на Сиеница, докато жителите на Иваница, Копаоник и Златар чакат възстановяване на електричеството, предава сръбската държавна телевизия RTS (Радио-телевизия Сърбия).\r\nСпоред телевизията най-малко 1500 жители на селата Братево, Ерчеган, Вучак, Ковил, Опаленик, Бела вода в община Иваница, Западна Сърбия, продължават да са без електричество, като в района на планините Голия и Явор засегнати както електропреносната мрежа за населението, така и далекопроводите.\r\nRTS съобщава за голям брой паднали дървета, които са най-вероятната причина за затворените пътища и прекъснатото електричество.\r\nВ много от районите на Западна Сърбия са пострадали овощни и други земеделски насаждения.", "date": "2017.10.08", "title": "RTS (Радио-телевизия Сърбия): Затворени пътища в района на Сиеница, в Иванице, Копаоник и Златар чакат възстановяване на електричеството"}
{"url": "http://www.focus-news.net/news/2017/10/08/2444205/chastichni-mestni-izbori-2017-g-3635-e-izbiratelnata-aktivnost-kam-1100-chasa-v-selo-rakevo-obshtina-krivodol-oblast-vratsa.html", "text": "36,35% е избирателната активност към 11.00 часа в село Ракево, Община Криводол, област Враца. Това каза за Радио „Фокус“ – Видин Силвия Каменова, председател на Общинската избирателна комисия в Криводол. Тя посочи, че към посочения час са гласували 305 души. В частичните местни избори в село Ракево право на глас имат 839 души. Изборите се провеждат в една основна секция в селото и в една подвижна секция, в която ще гласуват 29 души с различни заболявания, подали предварително заявления за гласуване по този начин. \r\nАнна ЛОЗАНОВА", "date": "2017.10.08", "title": "Частични местни избори 2017 г: 36,35% е избирателната активност към 11.00 часа в село Ракево, община Криводол, област Враца"}
{"url": "http://www.focus-news.net/news/2017/10/08/2444206/krasimir-dimitrov-stolichna-obshtina-ot-vchera-do-dnes-sme-obrabotili-20-signala-svarzani-sas-zimnata-obstanovka.html", "text": "От вчера до днес сме обработили 20 сигнала, свързани със зимната обстановка. Положението в София в момента е нормално. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров. „Екип на „Аварийна помощ и превенция“ вече работи по отстраняването на паднали дървета и клони на пътя за местността „Златните мостове“, като изпратихме и още един, за да може да пуснем по-бързо движението\", каза Димитров. Той уточни, че движението там все още е спряно.\r\nЦветилена СИМЕОНОВА", "date": "2017.10.08", "title": "Красимир Димитров, Столична община: От вчера до днес сме обработили 20 сигнала, свързани със зимната обстановка"}
{"url": "http://www.focus-news.net/news/2017/10/08/2444207/vitsepremierat-tomislav-donchev-ne-sa-praveni-opiti-za-izbyagvane-na-zakona-za-nito-edin-chlen-na-gerb.html", "text": "Никога за нито един наш член на каквато и да е позиция, не са правени опити да избяга от закона. Това каза на пресконференция вицепремиерът Томислав Дончев, предаде репортер на Агенция „Фокус“. „Не ми е минавало през ума да оспорвам правото на опозицията да показва нередности на управлението. Против съм това да си ги измисля“, коментира той. „Няма нищо лошо в това да се лансират високи персонални стандарти. Неудобното е, че когато лансираш такива стандарти, самият ти трябва да отговаряш на тях“, посочи вицепремиерът. \r\nБиляна ИВАНОВА", "date": "2017.10.08", "title": "Вицепремиерът Томислав Дончев: Не са правени опити за избягване на закона за нито един член на ГЕРБ"}
{"url": "http://www.focus-news.net/news/2017/10/08/2444208/tass-kim-chen-un-obeshta-da-prodalzhi-razvitieto-na-yadrenata-si-programa.html", "text": "КНДР ще продължи развитието на икономиката и на ядрената си програма паралелно, предаде ТАСС, позовавайки се на севернокорейската медия ЦТАК.\r\nСъответното заявление е направено от лидера на КНДР Ким Чен-ун по време на пленарно заседание на ЦК на Трудовата партия на Корея. Подчертава се, че пленарното заседание се състои за първи път от май миналата година. \r\nПо данни на ЦТАК лидерът на КНДР е подложил на критика САЩ, „които се опитват да задушат независимостта , свободата, съществуването и развитието на страната, налагайки санкции една след друга при подкрепата на своите васали“. Според Ким Чен-ун настоящото положение на нещата свидетелства, че „политиката на паралелно развитие на икономиката и на ядрената програма е съвършено вярна и републиката ще продължи да се движи по този път и занапред“. Виктор Турмаков", "date": "2017.10.08", "title": "ТАСС: Ким Чен-ун обеща да продължи развитието на ядрената си програма"}
{"url": "http://www.focus-news.net/news/2017/10/08/2444209/plovdiv-sazdavaneto-na-muzeyni-priyatelstva-shte-bade-osnovna-tema-na-spetsialnata-sreshta-v-regionalniya-etnografski-muzey.html", "text": "Създаването на музейни приятелства ще бъде цел и основна тема на разговор по време на Петата национална среща „Съхраняване на националната идентичност и музеите в България като част от устойчивото развитие“ в Регионалния етнографски музей в Пловдив. Това каза за Радио „Фокус“ – Пловдив доц. д-р Ангел Янков, директор на музея. Той уточни, че срещата ще се проведе в дните от 11 до 13 октомври и ще бъде съпътствана с повече от 35 презентации на музейни или партниращи на музите организации. „Основната подтема е „Приятелите на музея“. В дискусиите ще участват много наши партньори и приятели. На срещата ще обсъдим защо и как музеите в България и по света са по-успешни, когато са приятели със своята публика, също кои са основните принципи и примери за изграждане на музейните приятелства. Сред основните теми, които ще се дискутират, е как може да се доразвива и обогатява контактът между музеи и публика. Събитието е част от инициативите по повод отбелязването на 100 години от създаването на Регионален етнографски музей - Пловдив. Националният политехнически музей в София е наш партньор и също отбелязва кръгла годишнина – 60 години от създаването си. Музеят „Васил Левски“ в Карлово пък отбелязва своята 80-годишнина“, каза доц. д-р Ангел Янков. Той посочи, че музеите в България, въпреки своите различия по тематика, цели и публика, имат еднаква отдаденост към културното наследство, като точно това обединява в едно цяло музейната колегия.\r\n„Тези национални срещи са по инициатива на Министерството на културата. Наш партньор е Община Пловдив, също Община Асеновград и Исторически музей – Асеновград. В последния ден от нашата тридневна конференция ще обменим опит на място в Асеновград и ще посетим културно-историческото наследство на територията на града и околността“, посочи доц. д-р Янков. Той допълни, че по време на Петата национална среща „Съхраняване на националната идентичност и музеите в България като част от устойчивото развитие“ музеите-юбиляри ще имат възможността да запознаят участниците със своя опит и преки отговорности, да обменят идеи и да се подготвят за следващите си проекти.\r\nТони МИХАЙЛОВ", "date": "2017.10.08", "title": "Пловдив: Създаването на музейни приятелства ще бъде основна тема на специалната среща в Регионалния етнографски музей"}
{"url": "http://www.focus-news.net/news/2017/10/08/2444210/blagoevgrad-ne-raboti-osvetlenieto-v-kriviya-tunel-na-kresnenskoto-defile.html", "text": "Не работи осветлението в Кривия тунел на Кресненското дефиле. Това съобщи слушател на Радио „Фокус“ - Пирин. По думите му в района има полицейски служители.", "date": "2017.10.08", "title": "Благоевград: Не работи осветлението в Кривия тунел на Кресненското дефиле"}
{"url": "http://www.focus-news.net/news/2017/10/08/2444211/mariano-rahoy-ispaniya-nyama-da-bade-razdelena-i-neynoto-natsionalno-edinstvo-shte-bade-zapazeno.html", "text": "Испанският министър-председател Мариано Рахой по време на интервю за  El Pais заяви, че страната му няма да бъде разделена, дори и каталонците да обявят независимост в автономната си област.\r\n„Испания няма да бъде разделена и нейното национално единство ще бъде запазено. За да стане така, ние ще използваме всички инструменти, които ни дава законодателството. От правителството зависи да вземе решението в правилното време. Чухме се с много хора. Вярваме, че знаем какво мисли испанският народ. Той трябва да знае, че и правителството знае какво да направи“, заяви Рахой. „Ние ще спрем независимостта от осъществяване. Със сигурност тя няма да стане“, добави той.\r\nСъщевременно министър-председателят посочи, че „докато заплаха от обявяване на независимост няма да изчезне от политическата панорама, ще бъде много сложно правителството на Испания да не предприеме никакво решение“.  Виктор Турмаков", "date": "2017.10.08", "title": "Мариано Рахой: Испания няма да бъде разделена и нейното национално единство ще бъде запазено"}
{"url": "http://www.focus-news.net/news/2017/10/08/2444212/lokalno-makedoniya-balkanite-prekaraha-snezhna-i-studena-nosht.html", "text": "Снощи първият сняг падна в почти всички балкански страни. Има сняг на високите места в Македония - в Маврово и Шар планина. В по-ниските райони вали дъжд, съобщи македонската медия \"Локално\".\r\nПървият сняг падна тази нощ в Южна Далмация в Хърватия, в Босна и Херцеговина, в Черна гора и Сърбия. Град Дубровник е бил връхлетян от силен дъжд, придружен от силен вятър. \"На много места в града има изпопадали дървета и паднали електрически стълбове\", съобщава местната пожарната. Поради силния вятър пътят до островите в южна Далмация е напълно закрит.\r\nВ Черна гора снежната покривка на планината Жаблак достигна 33 см. Местните метеорологични прогнози очакват снегът да спре през следващите 48 часа в тази част на Черна гора.\r\nВ Сърбия снежната покривка е между 8 и 30 см в планинските райони. Поради снеговалеж над 1000 души в планината Голия бяха оставени без електричество за няколко часа. \r\nПоради лошите метеорологични условия, има затруднения при преминаването на границата между Сърбия и Черна гора. Виктор Турмаков", "date": "2017.10.08", "title": "\"Локално\" (Македония): Балканите прекараха снежна и студена нощ"}
{"url": "http://www.focus-news.net/news/2017/10/08/2444213/ministar-vladislav-goranov-pravitelstvoto-shte-predlozhi-byudzhet-s-nad-700-mln-leva-poveche-razhodi-za-personal-vav-vsichki-sektori.html", "text": "В следващия бюджет, който правителството ще предложи, има над 700 млн. лева повече разходи за персонал и то във всички сектори. Това каза на пресконференция министърът на финансите Владислав Горанов, предаде репортер на Агенция „Фокус“. „Благодарение на стабилността и устойчивостта, които сегашното управление дават, доходите растат с двуцифрени темпове“, заяви той. „Обещали сме на Северна България магистрала „Хемус“ и до пролетта на 2018 година тя ще бъде завършена като проект до разклона Плевен - Ловеч“, посочи министърът. „Всичко това безспорно дразни и притеснява нашите опоненти, които трябва да намерят смислени аргументи, с които да се противопоставят на безспорно успешните политики. Те са такива не защото ние ги оценяваме така, а защото обществото ги оценява през потреблението, което расте и доходите, които растат“, каза още Владислав Горанов. \r\nБиляна ИВАНОВА", "date": "2017.10.08", "title": "Министър Владислав Горанов: Правителството ще предложи бюджет с над 700 млн. лева повече разходи за персонал във всички сектори"}
{"url": "http://www.focus-news.net/news/2017/10/08/2444214/veliko-tarnovo-s-10-sm-se-e-ponizhilo-nivoto-na-reka-dunav-kray-svishtov.html", "text": "С 10 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 170 см. Температурата на водата e 14.6 градуса.", "date": "2017.10.08", "title": "Велико Търново: С 10 см се е понижило нивото на река Дунав край Свищов"}
{"url": "http://www.focus-news.net/news/2017/10/08/2444215/kyustendil-zatrudneno-e-dvizhenieto-po-patya-za-rilskiya-manastir-zaradi-padnal-skalen-kas.html", "text": "Затруднено е движението по пътя за Рилския манастир заради паднал скален къс. Това съобщиха за Радио „Фокус“ - Пирин от Областно пътно управление - Кюстендил. Камъкът е падна в лентата Рилски манастир - Рила, над село Пастра. Движението се извършва само в едната лента.\r\nЛора КАЛЧЕВА", "date": "2017.10.08", "title": "Кюстендил: Затруднено е движението по пътя за Рилския манастир заради паднал скален къс"}
{"url": "http://www.focus-news.net/news/2017/10/08/2444216/ministar-vladislav-goranov-shte-predlozha-na-tasko-ermenkov-da-sezira-kzi-za-kucheto-na-tomislav-donchev-podoziram-za-rodstveni-vrazki-s-mitnicharsko-ili-granicharsko-kuche.html", "text": "Смятам да предложа на Таско Ерменков да сезира Комисията за конфликт на интереси за овчарското куче на Томислав Дончев.  Това каза на пресконференция министърът на финансите Владислав Горанов, предаде репортер на Агенция „Фокус“. „Подозирам, че това куче има родствена връзка с митничарско или граничарско куче. Това е безспорен конфликт на интереси“, посочи той. „Убеден съм, че кучето ми немска овчарка има родствени връзки с „Гранична полиция“ и МВР, дори с митниците“, допълни вицепремиерът Томислав Дончев. „Няма начин такова расово животно да няма роднини, братовчеди, братчета и сестрички във всички институции“, каза още той. \r\nБиляна ИВАНОВА", "date": "2017.10.08", "title": "Министър Владислав Горанов: Ще предложа на Таско Ерменков да сезира КЗИ за кучето на Томислав Дончев, подозирам за родствени връзки с митничарско или граничарско куче"}
{"url": "http://www.focus-news.net/news/2017/10/08/2444217/sofiya-vazstanoveno-e-dvizhenieto-po-pat-iii-1001-vitinya-gorno-kamartsi.html", "text": "Възстановено е движението по път III-1001 Витиня - Горно Камарци. Това съобщиха от пресцентъра на Агенция „Пътна инфраструктура”. Временната организация на движението бе наложена поради паднали дървета на пътното платно.", "date": "2017.10.08", "title": "София: Възстановено е движението по път III-1001 Витиня - Горно Камарци"}
{"url": "http://www.focus-news.net/news/2017/10/08/2444218/plovdiv-obshtinskata-biblioteka-v-karlovo-uchastva-v-shestata-natsionalna-konferentsiya-nasarchavane-na-cheteneto.html", "text": "Общинската библиотека в Карлово участва в Шестата национална конференция „Насърчаване на четенето” и придоби ценен опит, който да използва в работата си. Това каза за Радио „Фокус“ – Пловдив директорът на библиотеката Мирослав Колев. \"По време на конференцията много колеги споделиха своя опит. Аз също представих инициативите на библиотеката, включително и проекта за изграждане на привлекателен кът за децата в Детския ни отдел, който осъществихме преди няколко години. Представихме работата си с училищата и детските градини на територията на Карлово. Разказах за опита си и за пътуването си във Финландия с други колеги, за това как  в Общинската библиотека в Карлово сме използвало този опит. Пътуването се осъществи по проект „Повишаване обучителния капацитет на мениджъри и служители в общинските библиотеки“. Той се финансира от програмата „Еразъм+“ и се изпълнява от Фондация „Глобални библиотеки-България“ в партньорство с консорциума „Модерни библиотеки“. Всяка библиотека, която имаше желание, можеше да участва в проекта“, обясни Мирослав Колев. Той посочи, че взаимствана от финландския опит е инициативата „Азбучните приключения на играчките“, проведена в Общинската библиотека в Карлово. Основната идея на тази инициатива е децата да донесат любимите си плюшени играчки в библиотеката и играчките да пренощуват там. На следващия ден децата гостуват и чрез презентация с много снимков материал научават какво са правили играчките им през нощта – дали са чели приказки, дали са водили разговори или са използвали компютрите.  Азбучното приключение завършва с книгите, чиито герои пресъздават играчките.\r\n„Конференцията беше изключително зареждаща и полезна. Всички участници споделиха своя опит, а всеки има възможност да взаимства опит и да реализира споделени идеи в своята си общност. Освен това, подобни събития акцентират вниманието върху важността от насърчаване на четенето, създават нови приятелства и предлагат широк набор от различни разкази за проведени инициативи, приложими в практиката на всеки от останалите, включително в Общинска библиотека – Карлово“, коментира Мирослав Колев.\r\nТони МИХАЙЛОВ", "date": "2017.10.08", "title": "Пловдив: Общинската библиотека в Карлово участва в Шестата национална конференция „Насърчаване на четенето”"}
{"url": "http://www.focus-news.net/news/2017/10/08/2444219/reuters-boyni-mashini-na-turskata-armiya-sa-navlezli-v-siriyskata-provintsiya-idlib.html", "text": "Турски бойни машини са навлезли в сирийската провинция Идлиб според местни жители, предаде  Reuters.\r\nТе сочат, че са видели как няколко бойни машини, превозващи турски войници са влезли в Идлиб от граничен пункт „Атма“. По-рано днес бе съобщено, че по границата има сблъсъци между турските сили и тези на джихадистите от „Тахрир аш Шам“. \r\nГрупировката е преименувалата се „Джебхат ан Нусра“ , която по-рано скъса отношенията си с „Ал Кайда“.  Виктор Турмаков", "date": "2017.10.08", "title": "Reuters: Бойни машини на турската армия са навлезли в сирийската провинция Идлиб"}
{"url": "http://www.focus-news.net/news/2017/10/08/2444220/tsvetan-tsvetanov-gerb-premierat-boyko-borisov-razporedi-da-ne-spomenavame-prezidenta-a-da-govorim-za-izdiganeto-na-avtoriteta-na-institutsiite.html", "text": "Днес премиерът се разпореди да не споменаваме президента, а да говорим за нещата, които могат да водят до издигане на авторитета на институциите и до намаляване на противопоставянето. Това каза на пресконференция председателят на ПГ на ГЕРБ и зам.-председател на партията Цветан Цветанов, предаде репортер на Агенция „Фокус“. „То е вредно, както за институционалната същност на България, така и за бъдещето на страната“, заяви той. „Някъде в говоренето ни през всички месеци може би сме засегнали президента Радев, може би БСП наляха повече масло, за да стои този сблъсък чисто институционално между ПГ и президента“, заяви Цветан Цветанов. \r\nБиляна ИВАНОВА", "date": "2017.10.08", "title": "Цветан Цветанов, ГЕРБ: Премиерът Бойко Борисов разпореди да не споменаваме президента, а да говорим за издигането на авторитета на институциите"}
{"url": "http://www.focus-news.net/news/2017/10/08/2444221/pravdasarbiya-snyag-zatrupa-zapadna-sarbiya-mnogo-rayoni-prodalzhavat-da-sa-bez-elektrichestvo.html", "text": "Сняг затрупа Западна Сърбия много райони продължават да са без електричество, пише електронното издание на белградския \"Политика\".\r\nИзданието съобщава за затруднено движение по магистралата Златибор - Приеполе - Южен Адриатик и за един загинал при катастрофа, причинена от лошото време на пътя Златибор - Нови Варош, при удар на пътнически автобус и микробус.", "date": "2017.10.08", "title": "\"Правда\"(Сърбия): Сняг затрупа Западна Сърбия много райони продължават да са без електричество"}
{"url": "http://www.focus-news.net/news/2017/10/08/2444222/dots-d-r-angel-yankov-rem-plovdiv-zavarshi-tsyalostnata-restavratsiya-na-fasadite-i-pokriva-na-muzeya.html", "text": "Завърши цялостната реставрация на фасадите и покрива на Регионалния етнографски музей в Пловдив. Това каза за Радио „Фокус“ – Пловдив директорът на музея доц. д-р Ангел Янков. По думите му ремонтът е продължил три години, като дейностите са започнали с цялостен ремонт на покрива на сградата, който е с площ от 1 дка и с изключително сложна форма. Следващият етап на ремонтните дейности бе художествената реставрация на централната фасада на Етнографския музей, след което ремонтът продължи по източната фасада и по по-малките стени. „През този тригодишен период на ремонт и реставрация по екстериора музеят беше отворен за посетители, като това не оказа негативно влияние на посещаемостта. Дворното пространство вече е почистено от строителни материали, премахнати са и скелетата, които бяха необходими за реставрацията“, посочи доц. д-р Ангел Янков. Той добави, че последният ремонт на фасадата на къщата е правен преди 20 години – през 1997 година.\r\nКъщата на Аргир Куюмджиоглу, в която сега се помещава Регионалният етнографски музей – Пловдив, е строена през 1847 година, а етнографската сбирка в нея е организирана преди 100 години.\r\nТони МИХАЙЛОВ", "date": "2017.10.08", "title": "Доц. д-р Ангел Янков, РЕМ – Пловдив: Завърши цялостната реставрация на фасадите и покрива на музея"}
{"url": "http://www.focus-news.net/news/2017/10/08/2444223/pazardzhik-prodalzhavat-deynostite-po-vazstanovyavane-na-problemniya-uchastak-na-avariraliya-vodoprovod-ot-selo-zlokuchene.html", "text": "Продължават и днес дейностите по възстановяване на проблемния участък на авариралия водопровод от село Злокучене, съобщиха от Кризисния щаб за координация, сформиран със заповед на кмета на Община Панагюрище. От Щаба уточниха, че в изкопа са положени 2 379 метра тръби. Доставени са 2 470,5 метра тръби. Водоноските в селата ежедневно се презареждат с вода за битови нужди.„Фокус“ припомня:\r\nСъс заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Срокът на обявеното бедствено положение бе удължен до 10 октомври.\r\nАлбена ЖИЛЕКОВА", "date": "2017.10.08", "title": "Пазарджик: Продължават дейностите по възстановяване на проблемния участък на авариралия водопровод от село Злокучене"}
{"url": "http://www.focus-news.net/news/2017/10/08/2444224/tsvetan-tsvetanov-gerb-anton-todorov-se-izvini-za-kazanoto-v-nova-televiziya-i-tova-e-dostoyna-postapka.html", "text": "Антон Тодоров се извини и това е достойна постъпка. Говорих и с него, той не е вложил в интервюто това, което излезе в медийното пространство. Това каза на пресконференция председателят на ПГ на ГЕРБ и зам.-председател на партията Цветан Цветанов по повод изказванията на депутата Антон Тодоров в ефира на Нова телевизия, предаде репортер на Агенция „Фокус“. Изразихме позицията на партията и парламентарната група. Поднесохме извинение и се разграничихме от личното му мнение”, заяви той. „Напрежението беше много голямо през последните няколко дни и към Антон Тодоров. Той беше публично обявен като възможна кандидатура за Комисията по досиетата, имаше сериозно напрежение, което БСП провокира. Може би в един момент, когато има напрежение, човек допуска грешки“, коментира председателят на ПГ на ГЕРБ. \r\nВицепремиерът Томислав Дончев коментира: „Изобщо не може да се допуска ситуация, в която представителите на властта воюват с медиите. Те трябва да са загрижени и да пазят правата на журналистите“. „Имам предложение - ако въпросната телевизия прецени, че е правилно да извика в ефир Валери Симеонов и Антон Тодоров, за да имат възможност да разяснят какво са искали да кажат, ако има нужда някой да се извинява, да се извини“, посочи той. „Позицията на Министерски съвет е, че държим на свободата на словото и се противопоставяме срещу всички опити някой да казва на журналистите какво могат да говорят и какво не“, заяви Томислав Дончев. „Не мога да се извиня от името на Валери Симеонов, той може да счита или да не счита, че има нужда от извинение. Това си е негова позиция“, уточни той. \r\nБиляна ИВАНОВА", "date": "2017.10.08", "title": "Цветан Цветанов, ГЕРБ: Антон Тодоров се извини за казаното в Нова телевизия и това е достойна постъпка"}
{"url": "http://www.focus-news.net/news/2017/10/08/2444225/chastichni-mestni-izbori-2017-g-3101-e-izbiratelnata-aktivnost-kam-1200-chasa-v-selo-tsani-ginchevo-obshtina-nikola-kozlevo-oblast-shumen.html", "text": "31,01% e избирателната активност към 12.00 часа на частичните кметски избори в село Цани Гинчево. Това съобщи за Радио „Фокус“ - Шумен Есен Вадет, председател на Общинската избирателна комисия в Никола Козлево. Правото си на вот са упражнили 125 от имащите право на глас 403 избиратели. \r\nИзборният ден протича нормално. В ОИК - Никола Козлево не са постъпвали жалби или сигнали за нарушения.\r\nИвелина ИВАНОВА", "date": "2017.10.08", "title": "Частични местни избори 2017 г.: 31,01% е избирателната активност към 12.00 часа в село Цани Гинчево, община Никола Козлево, област Шумен"}
{"url": "http://www.focus-news.net/news/2017/10/08/2444226/reuters-iran-predupredi-sasht-da-ne-nalagat-novi-sanktsii-sreshtu-nego.html", "text": "Иранското правителство предупреди САЩ да не определят Корпуса на стражите на ислямската революция за терористична групировка, и посочи, че регионалните военни бази на САЩ ще бъдат подложени на риск, ако бъдат наложени нови санкции спрямо Техеран, предаде  Reuters.\r\n„Както сме обявявали и преди, ако новият закон за санкциите на САЩ е приет, тази страна ще трябва да премести своите бази в региона извън 2000-километровия обхват на иранските ракети“, заяви командирът на корпуса Мохамад Али Джафари. Очаква се президентът на САЩ Доналд Тръмп да обяви новите санкции на страната си срещу ракетните изпитания на Ирак и  неговата предполагаема подкрепа за терористични организации. \r\n„Ако новините за глупостта на американското правителство се потвърдят, ако се потвърди че то обмисля да обяви Корпуса на стражите на ислямската революция за терористична групировка, то ние ще обявим американската армия за „Ислямска държава“ в Близкия изток“, добави Джафари. Виктор Турмаков", "date": "2017.10.08", "title": "Reuters: Иран предупреди САЩ да не налагат нови санкции срещу него"}
{"url": "http://www.focus-news.net/news/2017/10/08/2444227/ministar-vladislav-goranov-v-byudzheta-za-2018-godina-ima-planirano-uvelichenie-na-zaplatite-na-politsaite-debatat-vse-oshte-varvi.html", "text": "Има планирано увеличение на заплатите на полицаите, дебатът все още върви. Дайте ни време да си свършим работата в правителството, не искам да бъда говорител на министър Валентин Радев. Това каза на пресконференция министърът на финансите Владислав Горанов в отговор на въпрос дали в планираното увеличение от 700 млн. на разходите за персонал е включено увеличение на заплатите на полицаите, предаде репортер на Агенция „Фокус“. „Проблемът с човешкия ресурс и качеството на работната сила трябва да бъде адресиран максимално бързо. Добрата новина е, че увеличението на учителските заплати вече дава резултат“, заяви той. „Най-късната дата за внасяне на бюджета в парламента е след около 2 седмици, в края на октомври. До тогава всичко ще е ясно. Имаме много висока степен на готовност, отдавна сме в разговори с министрите“, уточни Владислав Горанов. „През следващата седмица ще разговаряме със всеки министър по това, което предлагаме за бюджета за 2018 година за съответния сектор“, допълни той. \r\nПо повод участието на Антон Тодоров в Нова телевизия министърът коментира: „Спомнете си кога журналистът Виктор Николаев смени работата си и по какъв повод, какъв дебат се състоя тогава. Ще разберете, че осъждайки всякакъв опит за вмешателство в работата на журналистите и фактът, че сега се води дебат, показват, че историята е различна“. „Извиняваме се ако правителството или ГЕРБ са заподозрени в опит за намеса в независимостта на медиите. Няма как да сме доволни, че този дебат се води и сме в отбранителна позиция“, заяви той. \r\nВицепремиерът Томислав Дончев посочи: „Неокончателните данни показват, че вследствие на усилията на държавата до момента 17 хил. деца са върнати обратно в класните стаи“. „Създаваме, че това не е достатъчно. Трябва да се положат всички усилия те да бъдат задържани в клас. Трябват ни гаранции, че веднъж върнати в клас, те ще получат възможно най-доброто“, коментира Томислав Дончев. „Надяваме се, че ще получим подкрепа от БСП за подобряване на механизма на взаимодействието между институциите точно в сферата на образованието“, допълни Цветан Цветанов. \r\nБиляна ИВАНОВА", "date": "2017.10.08", "title": "Министър Владислав Горанов: В бюджета за 2018 година има планирано увеличение на заплатите на полицаите, дебатът все още върви"}
{"url": "http://www.focus-news.net/news/2017/10/08/2444228/chastichni-mestni-izbori-2017-g-4736-e-izbiratelnata-aktivnost-kam-1200-chasa-v-selo-nivyanin-obshtina-borovan-oblast-vratsa.html", "text": "47,36% е избирателната активност към 12.00 часа в село Нивянин, община Борован, област Враца. Това каза за Радио „Фокус“ – Видин заместник-председателят на Общинската избирателна комисия Калин Ценов. Към посочения час са гласували 180 души от общо 380 души, имащи право на вот. \r\nИзборният ден в Нивянин протича спокойно, няма подадени жалби. Местните гласуват в една изборна секция. \r\nАнна ЛОЗАНОВА", "date": "2017.10.08", "title": "Частични местни избори 2017 г.: 47,36% е избирателната активност към 12.00 часа в село Нивянин, община Борован, област Враца"}
{"url": "http://www.focus-news.net/news/2017/10/08/2444229/sofiya-zaradi-nadvisnali-i-padnali-kloni-vsledstvie-na-snegovalezha-ne-se-dopuskat-avtomobili-na-vitosha.html", "text": "Заради надвиснали и паднали клони вследствие на снеговалежа не се допускат автомобили на Витоша. Това съобщиха за Агенция \"Фокус\" от Столична община.", "date": "2017.10.08", "title": "София: Заради надвиснали и паднали клони вследствие на снеговалежа не се допускат автомобили на Витоша"}
{"url": "http://www.focus-news.net/news/2017/10/08/2444230/deutsche-welle-hds-i-hss-gotvyat-sporazumenie-otnosno-bezhantsite.html", "text": "Германският канцлер Ангела Меркел, председател на Християндемократическия съюз настоява за скорошно споразумение с партньорската си партия от Бавария Християнсоциален съюз по въпроса за горния праг за приемане на бежанци, предаде  Deutsche Welle  в рускоезичната си редакция.\r\nМеркел възнамерява да намери решение, „при което всяка от страните няма да има нужда да променя самата себе си“. „Това прилича на търсене на квадратурата на кръга, но при добра воля е напълно възможно“, заяви канцлерът по време на митинг в Дрезден. \r\nКанцлерът, по нейни собствени думи, е убедена, че фракционният съюз между двете партии има толкова голямо значение, че е необходимо да се направи всичко „за да може този съюз да съществува и занапред“. „Въпреки това, по въпроса за количеството бежанци следва да се направи съществена крачка напред“, заяви Меркел.  Виктор Турмаков", "date": "2017.10.08", "title": "Deutsche Welle: ХДС и ХСС готвят споразумение относно бежанците"}
{"url": "http://www.focus-news.net/news/2017/10/08/2444231/shumen-nepravosposoben-vodach-e-predizvikal-paten-intsident-v-selo-madara.html", "text": "Неправоспособен водач e предизвикал пътен инцидент в село Мадара. Това съобщиха от ОДМВР - Шумен. Около 07:30 часа тази сутрин мъж, който бил зад волана на лек автомобил Фолксваген „Шаран“ с шуменска регистрация, се движил по ул. „Съединение“ в селото. Поради движение с несъобразена с пътните условия скорост на десен завой излязъл от пътното платно и се блъснал в железобетонен стълб. След произшествието в МБАЛ- Шумен  бил откаран 30-годишният с инициали М.Х., където било установено, че е получил фрактура на челюстта и на дясното коляно. Настанен е за лечение в болничното заведение, без опасност за живота. Състоянието на шофьора не позволявало  да бъде тестван с дрегер, ще му бъде взета кръвна проба за химичен анализ. Автомобилът, с който се придвижвал, не е негова собственост, но е със служебно прекратена регистрация, след като при проверка преди време било установено, че няма сключена застраховка „Гражданска отговорност“. От произшествието са нанесени значителни материални щети. Образувано е досъдебно производство.", "date": "2017.10.08", "title": "Шумен: Неправоспособен водач e предизвикал пътен инцидент в село Мадара"}
{"url": "http://www.focus-news.net/news/2017/10/08/2444232/pregled-na-mezhdunarodnite-novini-do-13-chasa-agentsiya-fokus.html", "text": "Германският канцлер Ангела Меркел заяви, че е готова да установи коалиционни преговори със Свободната демократическа партия и със „Зелените“. По време на реч в град Дрезден тя посочи, че няма друга реалистична възможност за формиране на правителство.\r\n„Ясно е, че социалдемократите няма да имат възможност да бъдат в правителството на национално равнище в обозримото бъдеще, така че ви съветвам, да не мислите за това повече“, заяви Меркел. \r\nПартията на Меркел Християндемократически съюз и нейните съюзници от Бавария Хрисиянсоциален съюз ще се срещнат в неделя, за да сключат споразумение по миграционната политика, за да може двете партии да се насочат към коалиция със СвДП и със „Зелените“ – наричана „ямайска коалиция“.\r\n\"Ще направя всичко, за да може да придвижа това напред. С добра воля, това е възможно\", убедена е тя. \r\n***Сняг затрупа планинските райони Сърбия, много селища остават без електричество.\r\nИзданието съобщава за натрупана голяма снежна покривка в планините Голия, Златибор, Ядовник, Муртеница, Копаоник, Чемерница и Ябълка, както и за селища останали без вода и електричество.\r\nВременно е преустановено движението по в долината на река Люма за Черна Гора, както и на пътя Иваница - Преко Бърдо.\r\nВ района на Приеполе снежната покривка е достигнала 25-30 см.\r\nВ селата Девичи, Остатия и Окртен на планината Голия, между реките Ибър и Сръбска Морава, снегът е с дълбочина 30 см, а над 1 000 жители са останали без електричество.\r\nСъобщава се за обилни снеговалежи в района на Ужице в Златиборски окръг, Западна Сърбия. непроходими са всички пътища в участъка на клисурата Тара, а снежната покривка надхвърля 30 см.\r\nТежкият сняг е предизвикал проблеми в електроснабдяването и в районите на Прибой, Нови Варош и Златибор.\r\n\"Kurir\" съобщава, че очаквано подобряване на времето след 14 октомври 2017 г. \r\n***  Сирийската армия и нейните съюзници са обградили „Ислямска държава“ в град Ал Маядин в югоизточната част на провинция Деир ез Зор.\r\nАл Маядин е една от последните твърдини на „Ислямска държава“, докато частите ѝ отстъпват по течението на река Ефрат и се опитват да осъществят контранастъпления. „\r\n„Частите ни продължават напредването по редица фронтове и оси в Деир ез Зор и обградиха терористите от „Ислямска държава“ в град Ал Маядин“, сочи сирийски правителствен военен източник. \r\nАрмията и нейните съюзници достигнаха през септември Деир ез Зор след продължила месеци офанзива през сирийската пустиня и в момента напредва по долината на Ефрат в посока Ал Маядин. Въпреки това контраатаките на „Ислямска държава“ поставят натиск върху основния път за снабдяване на Деир ез Зор. \r\n***  Турски бойни машини са навлезли в сирийската провинция Идлиб според местни жители.\r\nТе сочат, че са видели как няколко бойни машини, превозващи турски войници са влезли в Идлиб от граничен пункт „Атма“. По-рано днес бе съобщено, че по границата има сблъсъци между турските сили и тези на джихадистите от „Тахрир аш Шам“. \r\nГрупировката е преименувалата се „Джебхат ан Нусра“ , която по-рано скъса отношенията си с „Ал Кайда“. \r\n*** Иранското правителство предупреди САЩ да не определят Корпуса на стражите на ислямската революция за терористична групировка, и посочи, че регионалните военни бази на САЩ ще бъдат подложени на риск, ако бъдат наложени нови санкции спрямо Техеран.\r\n„Както сме обявявали и преди, ако новият закон за санкциите на САЩ е приет, тази страна ще трябва да премести своите бази в региона извън 2000-километровия обхват на иранските ракети“, заяви командирът на корпуса Мохамад Али Джафари. Очаква се президентът на САЩ Доналд Тръмп да обяви новите санкции на страната си срещу ракетните изпитания на Ирак и  неговата предполагаема подкрепа за терористични организации. \r\n„Ако новините за глупостта на американското правителство се потвърдят, ако се потвърди че то обмисля да обяви Корпуса на стражите на ислямската революция за терористична групировка, то ние ще обявим американската армия за „Ислямска държава“ в Близкия изток“, добави Джафари.\r\n*** Ураганът „Нейт“ се е стоварил за втори път по крайбрежието на САЩ по Мексиканския залив, след като остави разруха по пътя си в Централна Америка.\r\nВ 1:30 сутринта местно време (8:30 българско време), по данни на Националния център за урагани на САЩ, бурята е достигнала на 10 км. западно от град Билокси в щата Мисисипи, където бурята е накарала равнището на морската вода да се покачи драматично. \r\nСкоростта на вятъра на урагана „Нейт“ достига до 140 км./ч. \r\n*** КНДР ще продължи развитието на икономиката и на ядрената си програма паралелно.\r\nСъответното заявление е направено от лидера на КНДР Ким Чен-ун по време на пленарно заседание на ЦК на Трудовата партия на Корея. Подчертава се, че пленарното заседание се състои за първи път от май миналата година. \r\nПо данни на ЦТАК лидерът на КНДР е подложил на критика САЩ, „които се опитват да задушат независимостта , свободата, съществуването и развитието на страната, налагайки санкции една след друга при подкрепата на своите васали“. Според Ким Чен-ун настоящото положение на нещата свидетелства, че „политиката на паралелно развитие на икономиката и на ядрената програма е съвършено вярна и републиката ще продължи да се движи по този път и занапред“.\r\n***", "date": "2017.10.08", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/10/08/2444233/chastichni-mestni-izbori-2017-g-2804-e-izbiratelnata-aktivnost-kam-1230-chasa-v-obshtina-valchi-dol-oblast-varna.html", "text": "28,04% е избирателната активност към 12.30 часа на частичните местни избори в община Вълчи дол, област Варна. Това съобщи за Радио „Фокус“ – Варна Бонка Димитрова, председател на Общинската избирателна комисия във Вълчи дол. Тя допълни, че изборният ден протича нормално. Към 12.30 часа са гласували 2 323 души от имащите право на глас в общината 8 284 избиратели. За изборите за кмет на Община Вълчи дол в региона са разкрити 25 избирателни секции, както и една подвижна секция, за която заявка за гласуване са подали 22 избиратели. \r\nВ избирателната комисия този етап няма постъпили жалби и сигнали, свързани с нарушения на изборния процес. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: 28,04% е избирателната активност към 12.30 часа в община Вълчи дол, област Варна"}
{"url": "http://www.focus-news.net/news/2017/10/08/2444234/reuters-posledniyat-shturm-sreshtu-islyamska-darzhava-v-rakka-shte-zapochne-v-nedelya.html", "text": "Полеви командир на подкрепяната от Международната коалиция, водена от САЩ срещу Ислямска държава групировка Сирийски демократични сили съобщи, че последният щурм срещу „Ислямска държава“ в град Ракка ще започне в неделя през нощта, предаде  Reuters.\r\nПолевият командир Ардал Ракка съобщи, че щурмът срещу терористите в Ракка ще се фокусира в района около градския стадион и ще се предприеме опит той да бъде обграден.  За последните три години Ракка бе фактическата столица на самообявения от „Ислямска държава“ халифат.\r\nВ момента терористите контролират малка част от градския център, включващ стадиона, болницата и площада, на който ислямистите често излагаха отсечените глави на своите врагове.   Виктор Турмаков", "date": "2017.10.08", "title": "Reuters: Последният щурм срещу „Ислямска държава“ в Ракка ще започне в неделя"}
{"url": "http://www.focus-news.net/news/2017/10/08/2444235/dha-turtsiya-obstrelva-s-gaubitsi-ot-granitsata-si-sas-siriya-grad-idlib-osiguryava-napredvaneto-na-siriyskite-demokratichni-sili.html", "text": "На втория ден от операцията за запазване прекратяването на огъня в Идлиб, в което участва и Турция, сирийският град днес бе обстрелван с гаубици от турската граница, предаде информационната агенция Догу хабер ажансъ (ДХА). Тази сутрин към 09.45 часа с прекъсвания са произведени 7 изстрела от турски гаубици, разложени на позиция в граничния участък „Огулпънар” в околия Рейханлъ на провинция Хатай. Целта им да се осигури напредването към Идил на отрядите на въоръжената коалиция \"Сирийски демократични сили\" (СДС).\r\nСъщевременно продължават засилените мерки за сигурност по турско-сирийската граница. На самата гранична бразда са разположени бойни части и военни средства, включително танкове „Леопард”. В района има високопоставени представители на турските въоръжени сили и на Националната разузнавателна организация (МИТ).\r\nГраничният участък в околия Рейханлъ се намира на 45 километра от град Идлиб, а по права линия – само на 38 километра, уточнява още ДХА. Виктор Турмаков", "date": "2017.10.08", "title": "ДХА: Турция обстрелва с гаубици от границата си със Сирия град Идлиб – осигурява напредването на Сирийските демократични сили"}
{"url": "http://www.focus-news.net/news/2017/10/08/2444236/pazardzhik-zapochna-esenno-zimniyat-turisticheski-sezon-v-kurorta-yundola-kray-velingrad.html", "text": "Започна  есенно-зимният туристически сезон в курорта Юндола край Велинград, съобщи за Радио „Фокус” - Пазарджик кметът на селото Мехмед Местан. Повече туристи традиционно има в двата почивни дни през седмицата. Условията в материалните бази са много добри, обновени са в началото на есента, предлагат домашен уют, както и различни зали за тържества и забавления. Нощувките са на цена от 10 до 30 лв. За любителите на ски спортовете има 5 функциониращи ски писти, които са оборудвани с всички необходими средства за този вид зимен спорт. Любителите на планината имат възможност за отдих и туризъм из природните забележителности в непосредствена близост до курорта – Пашови скали, местността Белмекен, резерватите „Рогачица“ и „Валявиците“ в Рила, местността Филибишка поляна, местностите Черновец в Родопите и Куртово. „Все още няма много туристи, които ще прекарат почивните и празничните дни в курорта“, каза Местан.\r\nАлбена ЖИЛЕКОВА", "date": "2017.10.08", "title": "Пазарджик: Започна есенно-зимният туристически сезон в курорта Юндола край Велинград"}
{"url": "http://www.focus-news.net/news/2017/10/08/2444237/chastichni-mestni-izbori-2017-g-4116-e-izbiratelnata-aktivnost-kam-1300-chasa-v-obshtina-tran.html", "text": "41,16% е избирателната активност към 13.00 часа в община Трън. Това съобщиха за Агенция „Фокус“ от ОИК – Трън. До този момент няма получени сигнали за нарушения на Изборния кодекс.\r\n3620 e броят жителите на общината, които ще могат да упражнят правото си на вот. За целта са отворени 21 избори секции, от които една е подвижна. Изборният ден ще продължи до 20.00 часа.\r\nЦветилена СИМЕОНОВА", "date": "2017.10.08", "title": "Частични местни избори 2017 г.: 41,16% е избирателната активност към 13.00 часа в община Трън"}
{"url": "http://www.focus-news.net/news/2017/10/08/2444238/mevlyut-chavushoglu-turtsiya-tseli-da-predotvrati-konflikt-v-siriyskata-provintsiya-idlib.html", "text": "Турският външен министър Мевлют Чавушоглу заяви, че страната цели предотвратяването на конфликт в сирийската северозападна провинция Идлиб, предаде Anadolu Agency.\r\n„Темата Идлиб е следната: ние постигнахме споразумение в Астана. Защо? Ние искаме да предотвратим конфликта в този регион. Това е зона за снижаване на конфликта“, заяви Чавушоглу. Той добави, че Астана е платформа за засилване на мерките за засилване на доверието и за слагане на край на сирийския конфликт. Той добави, че „сега нашата цел е да съживим Женевския процес“. \r\nТурската армия разположи в събота напълно екипирани екипи от командоси по границата на страната със Сирия.  Виктор Турмаков", "date": "2017.10.08", "title": "Мевлют Чавушоглу: Турция цели да предотврати конфликт в сирийската провинция Идлиб"}
{"url": "http://www.focus-news.net/news/2017/10/08/2444239/reuters-nikola-stardzhan-zayavi-che-datata-na-referenduma-za-nezavisimost-na-shotlandiya-nyama-da-bade-opredelena-dokato-nyama-izyasnyavane-po-brekzit.html", "text": "Първият министър на Шотландия Никола Стърджън заяви, че няма поставени времеви рамки за свикването на нов референдум за независимостта на областта, докато Великобритания не изясни бъдещите си отношения с ЕС след излизането си от него, предаде  Reuters.\r\n„Няма да мисля допълнително за датата на референдума, докато Брекзит и условията по него не се прояснят, докато не получим ясна гледна точка относно това, какво ще значи той за Шотландия“, заяви Стърджън. „Ще обмислим допълнително датата, когато получим повече яснота“, добави тя. \r\nСтърджън добави, че „би било монументална глупост“, ако Великобритания излезе от единния пазар.  Виктор Турмаков", "date": "2017.10.08", "title": "Reuters: Никола Стърджън заяви, че датата на референдума за независимост на Шотландия няма да бъде определена, докато няма изясняване по Брекзит"}
{"url": "http://www.focus-news.net/news/2017/10/08/2444240/kyustendil-seminar-za-zemedelski-proizvoditeli-shte-se-provede-v-grada-na-12-oktomvri.html", "text": "Семинар за земеделски производители ще се проведе в Кюстендил. Това съобщиха за Радио „Фокус” – Кюстендил от Областния информационен център – Кюстендил. Семинарът се организира на 12 октомври от 11.00 часа в залата на Възрожденското училище, а неговата тема е „Условия за кандидатстване по подмярката за инвестиции в малки земеделски стопанства и подмярка за стратова помощ за млади земеделски производители от Програмата за развитие на селските райони. Детайлите по подготовката на проекти и процеса на кандидатстване по двете подмерки ще бъдат разяснени от експерти от Национална служба за съвети по земеделието.\r\nВенцеслав ИЛЧЕВ", "date": "2017.10.08", "title": "Кюстендил: Семинар за земеделски производители ще се проведе в града на 12 октомври"}
{"url": "http://www.focus-news.net/news/2017/10/08/2444241/chastichni-mestni-izbori-2017-g-5716-e-izbiratelnata-aktivnost-kam-1300-chasa-v-selo-rakevo-obshtina-krivodol-oblast-vratsa.html", "text": "57,16% е избирателната активност в село Ракево, община Криводол, област Враца. Това каза за Радио „Фокус” – Видин Силвия Каменова, председател на Общинската избирателна комисия. Тя посочи, че последните промени, направени в избирателния списък сочат, че броят на избирателите в селото е 810 души. До 13.00 часа са гласували 463 души. \r\nСпокойно протича изборният ден няма подадени жалби и сигнали в общинската избирателна комисия. \r\nАнна ЛОЗАНОВА", "date": "2017.10.08", "title": "Частични местни избори 2017 г.:  57,16% е избирателната активност към 13.00 часа в село Ракево, община Криводол, област Враца"}
{"url": "http://www.focus-news.net/news/2017/10/08/2444242/dobromir-ganev-ns-nedvizhimi-imoti-infrastrukturnite-proekti-se-otrazyavat-blagopriyatno-na-ikonomicheskata-sreda.html", "text": "Инфраструктурните проекти се отразяват благоприятно на икономическата среда. Това каза в интервю за Радио „Фокус“ – Варна Добромир Ганев, заместник-председател на Управителния съвет на Национално сдружение „Недвижими имоти“. „Добрите новини по отношение на инфраструктурата във Варна са  договореното, че правителството ще отпусне средства за разширяване на бул. „Левски“, което ще направи много по-лесен достъпът от единия край на града – западния, към северната и южната част на града, най-вече северната, където вече има доста живущи. Районите на кв. „Виница“, местностите Траката и Св. Никола – това са все бързо растящи райони. Варна расте в момента най-вече в тази посока. И второ – пробивът на бул. „Сливница“, посочи Добромир Ганев. По думите му, когато се случват подобни инфраструктурни проекти, те винаги се отразяват благоприятно на цялостната икономическа среда в града, включително и на пазара на имоти.\r\nМарияна ВАЛЕНТИНОВА", "date": "2017.10.08", "title": "Добромир Ганев, НС „Недвижими имоти“: Инфраструктурните проекти се отразяват благоприятно на икономическата среда"}
{"url": "http://www.focus-news.net/news/2017/10/08/2444243/chastichni-mestni-izbori-2017-g-3935-e-izbiratelnata-aktivnost-kam-1230-chasa-v-selo-general-kiselovo-obshtina-valchi-dol-oblast-varna.html", "text": "39,35% е избирателната активност към 12.30 часа на частичните местни избори за кмет на кметство Генерал Киселово, община Вълчи дол, област Варна. Това съобщи за Радио „Фокус“ – Варна Бонка Димитрова, председател на Общинската избирателна комисия във Вълчи дол. Към 12.30 часа са гласували 170 души от  имащите право на глас 432 избиратели. Изборният ден в населеното място протича нормално, няма постъпили сигнали за нарушения на изборния процес, допълни Бонка Димитрова. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: 39,35% е избирателната активност към 12.30 часа в село Генерал Киселово, община Вълчи дол, област Варна"}
{"url": "http://www.focus-news.net/news/2017/10/08/2444244/razgrad-shofyorite-da-se-dvizhat-s-povisheno-vnimanie-po-pat-i-2-ruse-razgrad-v-rayona-na-tsar-kaloyan-poradi-patnotransportno-proizshestvie.html", "text": "Шофьорите да се движат с повишено внимание по път I-2 Русе - Разград, в района на Цар Калоян, поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.10.08", "title": "Разград: Шофьорите да се движат с повишено внимание по път I-2 Русе - Разград, в района на Цар Калоян, поради пътнотранспортно произшествие"}
{"url": "http://www.focus-news.net/news/2017/10/08/2444245/chastichni-mestni-izbori-2017-g-3448-e-izbiratelnata-aktivnost-kam-1300-chasa-v-selo-suhache-obshtina-cherven-bryag-oblast-pleven.html", "text": "34,48% е избирателната активност към 13.00 часа в село Сухаче, община Червен бряг, област Плевен. Това съобщиха за Агенция „Фокус“ от ОИК – Червен бряг. До този момент нe са получени сигнали за нарушения на Изборния кодекс.\r\n593 са жителите на плевенското село, които могат да упражнят правото си на вот. За целта са открити две изборни секции, от които едната е подвижна. Изборният ден ще продължи до 20.00 часа.\r\nЦветилена СИМЕОНОВА", "date": "2017.10.08", "title": "Частични местни избори 2017 г: 34,48% е избирателната активност към 13.00 часа в село Сухаче, община Червен бряг, област Плевен"}
{"url": "http://www.focus-news.net/news/2017/10/08/2444246/binali-yardaram-ankara-koordinira-deystviyata-si-v-idlib-s-moskva.html", "text": "Турският министър-председател Бинали Йълдъръм заяви, че правителството координира с Москва действията си в сирийската провинция Идлиб, цел на които е осигуряването на безопасност в нея, предаде  РИА Новости.\r\n„Ние ще осигурим безопасността в Идлиб. Работим заедно с Русия по въпроса“, заяви Йълдъръм пред местни медии. \r\nПо-рано в събота президентът на Турция Реджеп Тайип Ердоган заяви, че турската армия е готова да се присъедини към операцията в сирийската провинция Идлиб, започната от опозиционната Свободна сирийска армия. Виктор Турмаков", "date": "2017.10.08", "title": "Бинали Йърдъръм: Анкара координира действията си в Идлиб с Москва"}
{"url": "http://www.focus-news.net/news/2017/10/08/2444247/chastichni-mestni-izbori-2017-g-3817-e-izbiratelnata-aktivnost-kam-1300-chasa-v-selo-chukarka-obshtina-aytos-oblast-burgas.html", "text": "38,17% е избирателната активност към 13.00 часа в село Чукарка, Община Айтос, област Бургас. Това съобщи за Радио „Фокус“ Ивайла Гаджерукова, председател на Общинската избирателна комисия - Айтос. 184 души са упражнили правото си на глас към посочения часа. Спокойно протича изборният ден, без сигнали или жалби за нарушения. \r\nОбщо 482 са жителите на бургаското село имат право на вот на частичните местни избори.\r\nМария РУСЕВА", "date": "2017.10.08", "title": "Частични местни избори 2017 г.: 38,17% е избирателната активност към 13.00 часа в село Чукарка, Община Айтос, област Бургас"}
{"url": "http://www.focus-news.net/news/2017/10/08/2444248/dva-tir-a-sa-katastrofirali-na-patya-ruse-razgrad-v-rayona-na-grad-tsar-kaloyan.html", "text": "Два ТИР-а са катастрофирали на пътя Русе-Разград в района на град Цар Калоян. Това съобщиха за Агенция „Фокус“ от ОДМВР-Разград. При инцидента няма пострадали, нанесени са само материални щети. Движението в района се регулира от полицията.  \r\nЦветилена СИМЕОНОВА", "date": "2017.10.08", "title": "Два ТИР-а са катастрофирали на пътя Русе-Разград в района на град Цар Калоян"}
{"url": "http://www.focus-news.net/news/2017/10/08/2444249/blagoevgrad-katastrofa-e-stanala-v-tunel-zheleznitsa-avtomobilite-se-dvizhat-po-stariya-pat.html", "text": "Катастрофа затруднява движението в тунел „Железница“. Това съобщиха за Радио „Фокус“ - Пирин от Областното пътно управление - Благоевград. При инцидента няма пострадали, а са нанесени само материални щети. Към този момент автомобилите се движат по стария път, но всеки момент се очаква пътната настилка в тунела да бъде почистена и опесъчена, а движението възстановено.\r\nЛора КАЛЧЕВА", "date": "2017.10.08", "title": "Благоевград: Катастрофа е станала в тунел „Железница“, автомобилите се движат по стария път"}
{"url": "http://www.focus-news.net/news/2017/10/08/2444250/mariano-rahoy-ispaniya-ne-izklyuchva-drastichni-resheniya-po-kataloniya.html", "text": "Испанският министър-председател Мариано Рахой заяви, че правителството на страната ще направи всичко по силите си, за да предотврати отделянето на Каталония от държавата, предаде Politico.\r\n„Ще предотвратим независимостта. Мога да ви кажа искрено, че тя няма да се случи“, заяви Рахой. \r\nКаталонският лидер Карлос Пучдемон по-рано тази седмица заяви, че парламентът на областта ще обяви независимост „в близките дни“ като резултат от референдума, при който 90% от гласувалите подкрепиха независимостта. Мадрид смята плебисцита за противоконституционен.\r\nРахой посочи, че няма да отхвърли възможността да използва чл. 155 от конституцията на страната, която би позволила Мадрид да сложи край на автономията в самоуправляващата се област. \r\n„При идеални обстоятелства, драстични решения не трябва да се вземат. Но не изключвам нищо, което законът казва“, добави той.  Виктор Турмаков", "date": "2017.10.08", "title": "Мариано Рахой: Испания не изключва драстични решения по Каталония"}
{"url": "http://www.focus-news.net/news/2017/10/08/2444251/alo-sarbiya-parviyat-snyag-predizvika-problemi-v-zapadna-sarbiya.html", "text": "Първият сняг за годината предизвика и първите проблеми в редица населени места в Западна Сърбия, съобщава белградското електронно издание \"Alo\".\r\nСнежната покривка в селищата в планинските райони в Западна Сърбия е надхвърлила 30 см и живота в тях на практика е парализиран.\r\nСпоред \"Alo\" общо 2900 домакинства са останали без електричество.\r\nИзданието цитира съобщение на пътната служба на Сърбия, с което се предупреждава да се избягва пътуване в планината Копаоник.", "date": "2017.10.08", "title": "\"Alo\" (Сърбия): Първият сняг предизвика проблеми в Западна Сърбия"}
{"url": "http://www.focus-news.net/news/2017/10/08/2444252/chastichni-mestni-izbori-2017-g-2539-e-izbiratelnata-aktivnost-kam-1230-chasa-v-selo-skalak-obshtina-ruen-oblast-burgas.html", "text": "25,39% е избирателната активност към 12.30 часа в село Скалак, Община Руен, област Бургас. Това съобщиха за Радио „Фокус” от Общинската избирателна комисия – Руен. Към посочения час са гласували 130 души. Не са постъпвали жалби и сигнали за неправомерна агитация.\r\n512 души имат право да гласуват за кмет в една избирателна секция в селото. Изборният ден ще приключи в 20.00 часа.\r\nМария РУСЕВА", "date": "2017.10.08", "title": "Частични местни избори 2017 г.: 25,39% е избирателната активност към 12.30 часа в село Скалак, Община Руен, област Бургас"}
{"url": "http://www.focus-news.net/news/2017/10/08/2444253/radio021-sarbiya-snyag-zatrudnyava-dvizhenieto-v-rayona-na-lukovichka-banya-i-kurshumliya.html", "text": "Сняг затруднява движението по пътищата в района на Луковичка Баня, Куршумлия и на околните села в Южна Сърбия, в близост до границата с Косово, предава сръбското Radio \"021\".\r\nДебелината на снежната покривка надхвърля 10 см, а в проходите на Радан планина са се образували коловози. \r\nРадиото цитира жителите на планинското село Джаке, които твърдят, че не помнят толкова ранни снеговалежи.", "date": "2017.10.08", "title": "Radio\"021\" (Сърбия): Сняг затруднява движението в района на Луковичка Баня и Куршумлия"}
{"url": "http://www.focus-news.net/news/2017/10/08/2444254/err-zamestnik-ministarat-na-estoniya-po-evropeyskite-vaprosi-podkrepi-vklyuchvaneto-na-balgariya-i-rumaniya-v-shengen.html", "text": "Заместник-министърът на Естония по европейските въпроси Мати Маасикас подчерта подкрепата на страната си към това България и Румъния да влязат в Шенгенската зона, предаде естонската медия  ERR.\r\nСпоред Маdсикас Естония подкрепя присъединяването на двете страни в Шенген. „Това ще допринесе до по-близкото политическо сътрудничество и за по-ефективен граничен контрол, което от свой ред ще засили сигурността за всички ни“, смята той. \r\nЗаедно с румънския министър-делегат по европейските въпроси Виктор Негреску и с българския министър за българското председателство в Съвета на Европа Лиляна Павлова Маасикас участва на форум в Букурещ за обсъждане на бъдещето на Европа.  Виктор Турмаков", "date": "2017.10.08", "title": "ERR: Заместник-министърът на Естония по европейските въпроси подкрепи включването на България и Румъния в Шенген"}
{"url": "http://www.focus-news.net/news/2017/10/08/2444255/dimitar-stoyanov-glaven-sekretar-na-prezidenta-balgarskata-aviatsiya-naistina-e-pred-prizemyavane.html", "text": "Българската авиация наистина е пред приземяване и в момента тя се крепи единствено и само на плещите на българските пилоти и на инженерно-техническия състав, които удължиха ресурса на самолетите МиГ-29, Су-25, Ан-30, Ми-17. Това коментира в предаването „Неделя 150“ по БНР главният секретар на президента Димитър Стоянов, който е и бивш ръководител на проекта за избор на нов тип боен самолет.\r\n„Комисията, която беше създадена в парламента, излезе с предложение към Министерството на отбраната да рестартира проекта. Горещият картоф сега е в градината на министър Каракачанов. Той трябва да вземе решение откъде ще тръгне проектът, той ще трябва да вземе решение дали да ускори процеса. Ако процесът не бъде ускорен, България просто няма да има пилоти, които да летят с тези самолети“, заяви той.\r\nЗа ремонта на самолетите, с които разполага армията ни, Стоянов коментира: „В момента тези самолети, те са хубави МиГ-29, Су-25 са прекрасни самолети. Те са били прекрасни обаче за времето си, за 80-те години. Това е все едно да ремонтираме Правец 82 и да работим в съвременните дни с него. Едва ли може да движи Уиндоус, едва ли може да качи съвременния пакет. По същия начин и тези самолети. Да, те имат своите способности, своите възможности, но на нивото от 80-те години. Няма самолет в западна държава, който да не е модернизиран повече от 30 години. Това е абсурдно. Да, трябва да се ремонтират самолетите с цел запазване на способностите, макар и минимални, с които разполагаме, до идването на нов изтребител. За съжаление, процедурата беше върната в изходна позиция“.\r\nДимитър Стоянов отхвърли и обвиненията срещу президента в лобизъм по отношение на избора на изтребител: „На 13 май 2014-а година генерал Радев като командир на ВВС описва в свое становище какво представляват самолетите „Юрофайтър“ и в заключителната част на това становище той предлага, с цел осигуряване на равнопоставеност на всички страни-участници в този конкурс, да бъдат проведени такива срещи освен с италианската страна, тъй като „Юрофайтър“ е производство на Италия, да бъдат проведени такива срещи и с Швеция, и със САЩ, и с Португалия. Тази информация е спестена. Месец след това ген. Радев пише т.нар. опорни точки. Към тях в това писмо е добавено и мнение за самолетите „Грипен“. Първата част е положителната страна, а втората част – съответно недостатъците, които имат тези самолети. Едва ли човек, който лобира и е потупван по рамото с 5 млн. лв., би си позволил да посочи тези отрицателни страни на самолетите „Грипен“.\r\nЦяла плеяда са построени, като се започне от г-н Цветанов и се стигне до самата комисия за поддържане на едни опорни точки, свързани с лобизъм на президента, с участие на президента в избора на конкретен тип самолет. В действителност не е точно така. Г-н Цветанов е свикнал да дава едни предварителни \"присъди\". /…/ Предварителните „присъди“ бяха произнесени още преди да се запознаят с цялостната документация. Членовете на комисията така и не можаха да разберат за какво става въпрос въобще с работата на експертната група, с тези документи. Те работиха изборно, вадиха части от документи и ги представяха с една единствена цел – да бъде изопачена истината, да бъде показано и затвърдено някакво негативно отношение към президента Радев. Това бяха неща, предварително подготвени, и бяха спуснати като опорни точки“.", "date": "2017.10.08", "title": "Димитър Стоянов, главен секретар на президента: Българската авиация наистина е пред приземяване"}
{"url": "http://www.focus-news.net/news/2017/10/08/2444256/dots-d-r-angel-yankov-rem-plovdiv-otchita-se-rekorden-za-poslednite-desetiletiya-broy-na-balgarski-i-chuzhdestranni-turisti-stremim-se-kam-oshte-po-visoki-varhove.html", "text": "Регионалният етнографски музей в Пловдив отчита рекорден за последните десетилетия брой на български и чуждестранни туристи. Това каза за Радио „Фокус“ – Пловдив доц. д-р Ангел Янков, директор на културната институция.  По думите му музеят се стреми да достигне още по-високи върхове и не спира да работи в тази посока. „След като бе обявено, че Пловдив ще бъде европейска столица на културата се регистрира огромен приток на туристи. Очакваме през 2019-та година да достигнем високия връх на посещаемост. И в момента няма ден, в който музеят да не е препълнен от групи или индивидуални туристи“, коментира доц. д-р Ангел Янков.\r\nТой посочи, че към днешна дата, освен постоянната експозиция на Регионалния етнографски музей, посетителите могат да видят и изложбата „Вотиви”, организирана от Националния етнографски музей. „Терминът „вотиви“ на български най-общо означава „вричане, оброк“. В изложбата се представят вотиви от колекциите на 13 етнографски и исторически музеи от страната, в това число от София, Бургас, Габрово, Хасково, Шумен, Ямбол, Варна, Малко Търново, Средец и Попово“, обясни Янков и допълни, че изложбата „Вотиви“ ще може да се види от посетители до 12 ноември.\r\nТони МИХАЙЛОВ", "date": "2017.10.08", "title": "Доц. д-р Ангел Янков, РЕМ-Пловдив: Отчита се рекорден за последните десетилетия брой на български и чуждестранни туристи, стремим се към още по-високи върхове"}
{"url": "http://www.focus-news.net/news/2017/10/08/2444257/filmat-vezdesashtiyat-poluchi-golyamata-nagrada-na-festivala-zlatna-roza.html", "text": "Българският филм „Вездесъщият” на Илиян Джевелеков е големият победител на 35-то издание на фестивала „Златна роза”, съобщиха организаторите. Престижните награди бяха раздадени вчера на официална церемония във Варна.\r\nЖурито за пълнометражни игрални филми бе в състав с председател проф. д.н. Божидар Манов – кинокритик, журналист и преподавател и членове Яна Маринова, Людмил Станев, Георги Тошев и проф. Станимир Трифонов.\r\nЖурито за късометражни игрални филми бе състав с председател Мартина Вачкова, Геновева Димитрова и Димитър Коцев. Голямата награда „Златна роза“ за най-добър късометражен филм на филма „Краба Слънчоглед 1” за кинематографичен взрив, емоционално вълшебство и необуздана дързост в лицето на автора Васил Горанов.\r\nЖурито присъди два Диплома на филма „Дупка” на режисьора Джонатан Хайделбергер за нежно разказана история с вълнуващо изведени образи; на филма „Нощите на един самотен вестеносец” на режисьор Андрей Кулев за визуално съвършенство. \r\nОт журито за пълнометражни филми Голямата награда „Златна роза“ за най-добър пълнометражен филм бе присъдена на филма „Вездесъщият” в лицето на продуцентите Матей Константинов, Илиян Джевелеков и Георги Димитров - Мирамар филм, режисьора Илиян Джевелеков, сценаристите Матей Константинов и Илиян Джевелеков, оператора Емил Христов. През окото на вездесъщата камера филмът оголва самотната човешка душа в студения свят на съвременните технологии. \r\nНосителят на голямата награда „Златна роза“ за пълнометражен филм тази година ще получи и наградата „Дани Лернер” в размер на 50 000 евро в услуги в „Ню Бояна Филм Студиос\", както и 5 000 евро в брой за реализацията на следващия си пълнометражен проект.\r\nСпециална награда на журито бе спечелена от филма „Посоки” в лицето на продуцентите Стефан Командарев и Катя Тричкова - Арго Филм, режисьора Стефан Командарев, сценаристите Симеон Венциславов и Стефан Командарев, оператора Веселин Христов. Филмът пресича с болка посоките на българското всекидневие, които водят от драмите на битието към Терминал 1 и 2.\r\nСпециална награда на град Варна отиде за филма „Врагове”, в лицето на продуцентите Светла Цоцоркова и Светослав Овчаров - Омега Филмс, режисьора и сценариста Светослав Овчаров, оператора Рали Ралчев, сценографа Георги Тодоров и художника на костюмите Елена Стоянова. Филмът възкресява достоверен исторически епизод през затрогващи човешки съдби.\r\nНаграда за най-добър режисьор получи Илиян Метев за филма „3/4”. \r\nНаграда за най-добър сценарий получи Теодора Маркова, Георги Иванов, Невена Кертова, Тео Чепилов за филма „Дъвка за балночета”.\r\nНаграда за операторско майсторство получи Ненад Бороевич за филма „И после светлина”.\r\nНаграда за най-добра женска роля, поделена, бяха вречени на Теодора Духовникова за ролята й във филма „Вездесъщият” и на Ирини Жамбонас за ролята й във филма „Посоки”.\r\nНаграда за най-добра мъжка роля бе присъдена на Велислав Павлов за ролята му във филма „Вездесъщият”.\r\nНаграда за дебютен пълнометражен филм получи филмът „Радиограмофон” в лицето на режисьора Рузие Хасанова\r\nЖурито присъжди Диплом на режисьора Ясен Григоров и творческия екип на филма „Лили рибката” за благородните им усилия в трудната област на детското кино.\r\nТази година бе връчена още една голяма награда „Златната роза” – на актрисата Татяна Лолова за цялостен принос.\r\nНа 35-ия Фестивал на българския игрален филм „Златната роза” бяха връчени и следните награди:\r\n- награда на Съюза на българските филмови дейци – на Васил Горанов за филма „Кораба Слънчоглед 1” \r\n- награда на гилдия Критика към СБФД – на пълнометражния филм „Вездесъщият”, реж. Илиян Джевелеков и късометражния филм „Охлюви”, реж. Албена Пунева.\r\n- награда на публиката – на филма „Вездесъщият”, режисьор Илиян Джевелеков.\r\n- награда на акредитираните журналисти – на филма „Посоки”, режисьор Стефан Командарев.", "date": "2017.10.08", "title": "Филмът „Вездесъщият” получи голямата награда на фестивала „Златна роза”"}
{"url": "http://www.focus-news.net/news/2017/10/08/2444258/turtsiya-sled-dalgi-godini-se-poyavi-snimka-na-erdogan-ot-voennata-mu-sluzhba-vizhda-se-stegnat-i-istinski-voynik.html", "text": "След дълги години най-накрая се появи и снимка на президента Реджеп Тайип Ердоган от 1982 година от Военното пехотно училище в Тузла - Истанбул, предаде информационната агенция Догу хабер ажансъ (ДХА). На нея Ердоган е заедно със своите другари по оръжие, когато е изпълнявал военния си дълг към родината като запасен офицер. \r\nПрезидентът и върховен главнокомандващ на турската армия е получил военно образование за командир на взвод във Военното пехотно училище в Тузла, а след това е служил в Командването на 77-ма пехотна бригада (тогава – дивизия) в Хаздал, също в Истанбул.\r\nНа снимката на Ердоган с военна униформа се вижда, че тя много му приляга и той изглежда с нея като „стегнат и истински войник”, посочва още ДХА. Георги Димов", "date": "2017.10.08", "title": "Турция: След дълги години се появи снимка на Ердоган от военната му служба - вижда се „стегнат и истински войник”"}
{"url": "http://www.focus-news.net/news/2017/10/08/2444259/reuters-britanskiyat-ministar-predsedatel-signalizira-che-mozhe-da-poiska-ostavkata-na-boris-dzhonsan.html", "text": "Британският министър-председател Тереза Мей посочи, че може да свали от поста външния министър Борис Джонсън, след като тази седмица тя се сблъска с открито вътрешнопартийно въстание, предаде  Reuters.\r\nПо време на интервю Мей бе попитана за плановете ѝ за Джонсън, който е изразено лоялен към нея, но често обвиняван от нейните съюзници, че често подкопава позициите  си, представяйки собствената си визия за Брекзит.\r\n„Никога не е било в мой стил да се крия от предизвикателства и няма да започна и сега“, заяви Мей, което може да се разтълкува, че се готви да представи нови министри в кабинета си и да отстрани тези, които ѝ създават проблеми. „Аз съм министър-председател и работата ми е да направя така, че най-добрите хора да заемат позиции в правителството ми и да се възползвам максимално от богатството и таланта, които са в Консервативната партия“, добави тя.  Виктор Турмаков", "date": "2017.10.08", "title": "Reuters: Британският министър-председател сигнализира, че може да поиска оставката на Борис Джонсън"}
{"url": "http://www.focus-news.net/news/2017/10/08/2444260/natsionalniyat-savet-po-turizam-shte-provede-godishno-zasedanie.html", "text": "Националният съвет по туризъм ще проведе годишно заседание. В него ще участват министърът на туризма Николина Ангелкова, министърът за Българското председателство на Съвета на ЕС Лиляна Павлова, министърът на културата Боил Банов и представители на бранша. По време на срещата ще бъдат обсъдени дейности за периода на председателството на страната на Съвета на ЕС. Това съобщиха от пресцентъра на Министерство на туризма.\r\nСъбитието ще се проведе на 9 октомври от 11.00 часа в зала „Триадица“ на Гранд Хотел София.", "date": "2017.10.08", "title": "Националният съвет по туризъм ще проведе годишно заседание"}
{"url": "http://www.focus-news.net/news/2017/10/08/2444261/iliana-benovska-prezident-radev-gnie-li-yabalkata-vi-i-uplashihte-li-se-na-borisov-v-ochite-da-obyavite-voyna-uchete-se-ot-putin.html", "text": "Президент Радев, гние ли ябълката Ви? И уплашихте ли се на Борисов, в очите да обявите война – учете се от Путин! Този въпрос отправя към президента Румен Радев журналистът Илиана Беновска в свой коментар, съобщиха от екипа на предаването „Беновска пита” по Канал 3 и К2. Целият коментар на Илиана Беновска е следният:", "date": "2017.10.08", "title": "Илиана Беновска: Президент Радев, гние ли ябълката Ви и уплашихте ли се на Борисов, в очите да обявите война – учете се от Путин"}
{"url": "http://www.focus-news.net/news/2017/10/08/2444262/bbc-v-barselona-se-provezhda-protest-za-edinstvoto-na-ispaniya-i-sreshtu-otdelyaneto-na-kataloniya.html", "text": "Десетки хиляди души са се събрали в центъра на Барселона, за да изразят протест срещу плановете на лидерите на Каталония да обявят независимост след непризнатия референдум, на който 90% от гласувалите се изказаха за отделяне от Испания, предаде ВВС.\r\nОрганизаторите на протеста в Барселона наричат неделната акция „митинг на мълчаливото мнозинство“, обявило се срещу референдума. Събралите се, развяващи знамената на Испания и на Каталония скандират „Слава на Испания“ и „Каталония и Испания“. \r\n90% от 2,3-те милиона каталонци, гласували на изборите от 1 октомври, се изказаха за отделяне от Испания. Избирателната активност бе 43%. Каталонците, които са против отделянето, предимно бойкотираха допитването . Виктор Турмаков", "date": "2017.10.08", "title": "BBC: В Барселона се провежда протест за единството на Испания и срещу отделянето на Каталония"}
{"url": "http://www.focus-news.net/news/2017/10/08/2444263/veliko-tarnovo-speleolozi-otkriha-praistorichesko-svetilishte-na-belyakovskoto-plato.html", "text": "Членове на Пещерен клуб „Дервент“ откриха праисторическо светилище на Беляковското плато край Велико Търново. Това съобщи за Радио „Фокус“ – Велико Търново Евгени Коев, председател на Клуба. Той посочи, че проучванията в региона са осъществявани в продължение на години, но през есента спелеолозите са установили със сигурност, че става въпрос за светилище, използвано от пещерните хора, населявали Беляковеското плато. Последните си наблюдения са направени по време на есенното равноденствие, използвайки методи от археоастрономията. Те проследили местоположението на светилището по време на изгреви и залези. „Камъните са подредени по уникален начин. По време на слънчевите изгреви и залези вниманието се насочва върху определени места. По този начин праисторическите хора са определяли посоките в света, важните дати и празниците и са разделяли сезоните“, обясни Евгени Коев. \r\nПо думите му обектът вече е картиран, предстои изготвянето на научен доклад. „Ще се радваме във времето това място да бъде експонирано за туристите. В нашите възможности е през следващата година да се постави информационно табло, така че всеки един турист и природолюбител, който се разхожда в района на Беляковското плато, да може да се запознае с него“, допълни Евгени Коев. Той припомни, че голямата пещера на Беляковското плато е проучвана още преди 100 години от археолога проф. Рафаил Попов. „Проф. Рафаил Попов е именит наш съгражданин, който е направил изключително много за развитието на спелеологията и археологията. Днес Ученическият спелеоклуб при ПГТ „Д-р Васил Берон“ във Велико Търново носи неговото име“, посочи Евгени Коев.\r\nНадежда КРЪСТЕВА", "date": "2017.10.08", "title": "Велико Търново: Спелеолози откриха праисторическо светилище на Беляковското плато"}
{"url": "http://www.focus-news.net/news/2017/10/08/2444264/ahlulbayt-poveche-ot-90-talibani-sa-bili-likvidirani-po-vreme-na-operatsii-v-yuzhen-afganistan.html", "text": "Близо сто талибани са били ликвидирани при операции в южната афганистанска провинция Хелманд, преминали през последните две седмици, предаде  AhlulBayt.\r\nПолицейският началник на района Герешк, където са се провели операциите, съобщи, че по време на бойните действия са иззети джипове, автомати и картечници на терористите. \r\nПо време на операциите са убити петима афганистански служители на реда, а други девет са ранени.  Виктор Турмаков", "date": "2017.10.08", "title": "AhlulBayt: Повече от 90 талибани са били ликвидирани по време на операции в Южен Афганистан"}
{"url": "http://www.focus-news.net/news/2017/10/08/2444265/sofiya-vazstanoveno-e-dvizhenieto-na-vitosha.html", "text": "Възстановено е движението на Витоша, съобщиха за Агенция \"Фокус\" от Столична община. То бе ограничено по рано през деня заради надвиснали и паднали клони вследствие на снеговалежа.", "date": "2017.10.08", "title": "София: Възстановено е движението на Витоша"}
{"url": "http://www.focus-news.net/news/2017/10/08/2444266/kyustendil-vazstanoveno-e-dvizhenieto-po-pat-iii-107-pastra-rilski-manastir.html", "text": "Възстановено е движението по път III-107 Пастра - Рилски манастир. Това съобщиха от пресцентъра на Агенция \"Пътна инфраструктура\".", "date": "2017.10.08", "title": "Кюстендил: Възстановено е движението по път III-107 Пастра - Рилски манастир"}
{"url": "http://www.focus-news.net/news/2017/10/08/2444267/ria-novosti-v-latviya-se-e-razbil-helikopter-ima-zhertvi.html", "text": "Един човек е загинал, а трима са ранени при падане на хеликоптер в Латвия. По-данни на службата за спешна помощ, цитирана от РИА Новости, ранените са в безсъзнание. \r\nКатастрофата се е случила край населеното място Приекуле. Причините за катастрофата се изясняват. Според очевидци хеликоптерът се е заплел в електропровод. \r\nНа място са пристигнали лекари и спасителни екипи.  Виктор Турмаков", "date": "2017.10.08", "title": "РИА Новости: В Латвия се е разбил хеликоптер, има жертви"}
{"url": "http://www.focus-news.net/news/2017/10/08/2444268/plovdiv-prodalzhava-profilaktikata-na-nad-100-pompeni-stantsii-v-oblastta-stotitsi-zhiteli-shte-sa-s-narusheno-vodopodavane-v-perioda-oktomvri-noemvri.html", "text": "Продължава профилактиката на над 100 помпени станции в Пловдивска област, стотици жители ще са с нарушено водоподаване в периода октомври – ноември. Това съобщи за Радио „Фокус“ – Пловдив дежурният диспечер във водоснабдителното дружество. Ревизия на съоръженията и подготовка за есенно-зимния сезон се извършва на територията на общините Асеновград, Карлово, Хисаря, Съединение, Родопи, Раковски, Кричим, Марица и Първомай. От водоснабдителното дружество предупреждават жителите на отделните над 100 градове и села в съответните общини, че водоподаването е частично или изцяло нарушено в дните на профилактика.\r\nНа територията на град Пловдив водоподаването ще бъде нарушено на 10 и 12 октомври за времето между 09.00 и 15.00 часа. В този времеви период на отделните дати ще се извършат профилактични прегледи и подготовка за есенния сезон на помпените станции „Изток 1“ и „Изток 2“.\r\nТони МИХАЙЛОВ", "date": "2017.10.08", "title": "Пловдив: Продължава профилактиката на над 100 помпени станции в областта, стотици жители ще са с нарушено водоподаване в периода октомври – ноември"}
{"url": "http://www.focus-news.net/news/2017/10/08/2444269/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariyai.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването. Темата на днешното издание на предаването е \"Законността, Политиката, Икономиката, Медиите,  глупако!\". Нейни събеседници ще бъдат: Боян Магдалинчев; Красимир Янков, БСП; Рамадан Аталай, ДПС; Ивайло Крачунов, „Блиц“; Божидар Лукарски, СДС. \r\nПовторението гледайте по Канал 3 и слушайте по К2 в неделя вечер от 22.30 часа. Пишете на benovskapita@gmail.com", "date": "2017.10.08", "title": "Беновска отново ще пита: Кой и на какво основание иска и може ли да управлява България?"}
{"url": "http://www.focus-news.net/news/2017/10/08/2444270/korea-herald-yuzhna-koreya-i-sasht-shte-zasilyat-nablyudenieto-varhu-kndr.html", "text": "Въоръжените сили на САЩ и на Южна Корея ще засилят разузнавателните операции на фона на засилващите се слухове, че КНДР може да извърши в най-скоро време изпитание на ракета с голям обхват, пише  Korea Herald.\r\nСпоред южнокорейски военен източник няма белези, че севернокорейската провокация ще бъде в близките дни. „Но постоянно се засича движение от севернокорейските ракетни обекти и бази. Ние поддържаме засилено разузнаване и сме готови за всичко“, добави той.\r\nСилите на САЩ в Корея са засилили операциите с разузнавателни самолети U-2S, действащи на голяма височина.  Южна Корея също е засилила наблюдението със своите разузнавателни самолети RC-800 и RF-16.\r\nМинистърът на отбраната на Южна Корея Сонг Юнг-му и началник щабът на армията ген. Джонг Кьон-ду са инспектирали фронтовата линия.  Виктор Турмаков", "date": "2017.10.08", "title": "Korea Herald: Южна Корея и САЩ ще засилят наблюдението върху КНДР"}
{"url": "http://www.focus-news.net/news/2017/10/08/2444271/d-r-valentin-danchev-pediatar-postavyaneto-na-protivogripna-vaksina-namalyava-riska-ot-uslozhneniya-pri-sezonnite-virusi.html", "text": "Децата трябва задължително да се подлагат на всички ваксини, предвидени в Годишния имунизационен календар, тъй като така се предпазват от различни сериозни заболявания, каза за Радио „Фокус“ – Пазарджик д-р Валентин Данчев, педиатър от Пазарджик. Особено препоръчително е поставянето на шествалентната ваксина при децата, която предпазва от заболявания като тетанус, дифтерия и коклюш и хепатит B. В световен план тя е спасила милиони човешки живота. Същото важи и за противогрипната ваксина, която намалява риска от усложнения вследствие сезонните вируси. Тя е препоръчителна при деца, които посещават детски градини, при ученици, както и при възрастни с хронични заболявания.\r\nАлбена ЖИЛЕКОВА", "date": "2017.10.08", "title": "Д-р Валентин Данчев, педиатър: Поставянето на противогрипна ваксина намалява риска от усложнения при сезонните вируси"}
{"url": "http://www.focus-news.net/news/2017/10/08/2444272/asahi-shimbun-shindzo-abe-planira-da-postavi-yaponskite-sili-za-samootbrana-pod-grazhdanski-kontrol.html", "text": "Японският министър-председател Шиндзо Абе планира да засили кражданския контрол над Силите за самоотбрана на страната, ревизирайки чл. 9 на конституцията. Това ще е едно от основните предизборни обещания за вота за парламент, който ще се проведе на 22 октомври, пише  Asahi Shimbun.\r\nАбе заяви, че гражданският контрол ще разсее загрижеността, относно дефинирането на статута на Силите за самоотбрана в чл. 9. Преди той призова за затвърждаването на позициите на Силите в конституцията, при запазване в нея на осъждането на войните и възможността те да водят бойни действия. \r\n„Ако гражданският контрол бъде поставен в конституцията, нещата ще са значително по-ясни“, убеден е Абе. Според него измененията в конституцията ще позволят на Япония „да поддържа национални сили за самоотбрана, водени от министър-председателя като върховен главнокомандващ“.  Виктор Турмаков", "date": "2017.10.08", "title": "Asahi Shimbun: Шиндзо Абе планира да постави Японските сили за самоотбрана под граждански контрол"}
{"url": "http://www.focus-news.net/news/2017/10/08/2444273/radiosarajevo-bosna-i-hertsegovina-parvi-snyag-s-debelina-20-sm-na-yahorina-na-byelashnitsa-sa-otcheteni-minusovi-temperaturi.html", "text": "Първият сняг за сезона с дебелина от 20 см падна на планината Яхорина, Република Сръбска, докато на планината Бйелашница, Югозападна Босна, са били отчетени минусови температури, предава босненското \"Radiosarajevo\".\r\nРадиото цитира съобщение на Съюза на босненско-херцеговинските автомобилни клубове (BIHAMK), в което се предупреждава за заледени пътища в планинските райони на страната, както и за силни ветрове в Западна Босна.", "date": "2017.10.08", "title": "\"Radiosarajevo\" (Босна и Херцеговина): Първи сняг с дебелина 20 см. на Яхорина, на Бйелашница са отчетени минусови температури"}
{"url": "http://www.focus-news.net/news/2017/10/08/2444274/ministar-boil-banov-shte-uchastva-v-zasedanie-na-natsionalniya-savet-po-turizam.html", "text": "Министърът на културата Боил Банов ще участва в годишното заседание на Националния съвет по туризъм, съобщиха от пресцентъра на министерството. Ще бъдат обсъдени дейности за периода на Българското председателство на Съвета на ЕС 2018. \r\nВ заседанието ще участват още министърът на туризма Николина Ангелкова, министърът за Българското председателство на Съвета на ЕС Лиляна Павлова и представители  на бранша. \r\nСъбитието ще се проведе на 9 октомври в Гранд Хотел София, зала „Триадица“, от 11.00 часа.", "date": "2017.10.08", "title": "Министър Боил Банов ще участва в заседание на Националния съвет по туризъм"}
{"url": "http://www.focus-news.net/news/2017/10/08/2444275/hrtharvatska-radio-i-televiziya-silna-burya-po-kraybrezhieto-na-dalmatsiya-parvi-snyag-padna-v-planinite.html", "text": "Силна буря със скорост на вятъра от 70-80 км/ч се разрази по крайбрежието на Далмация в района на Макарската ривиера, преустанови корабоплаването и спря движението на ферибота Сумартин - Макарска, предава HRT(Хърватска радио и телевизия).\r\nВ същото време на връх Свети Юри на планината Биоково, Сплитско-Далматинска жупания, падна първия за годината сняг и бяха отчетени минусови температури.", "date": "2017.10.08", "title": "HRT(Хърватска радио и телевизия): Силна буря по крайбрежието на Далмация, първи сняг падна в планините"}
{"url": "http://www.focus-news.net/news/2017/10/08/2444276/the-independent-napadatelyat-ot-las-vegas-e-poseshtaval-blizkiya-iztok.html", "text": "Нападателят от Лас Вегас Стивън Падок е посещавал Близкия изток в серия от екскурзии, заявиха от американската полиция, цитирани от The Independent.\r\nРазследващите все още не могат да уточнят какви са били мотивите за нападението, но потвърдиха, че нападателят е посещавал размирния регион на круизен кораб. \r\nБлизкият изток представлява интерес за разследващите, тъй като има спекулации, че Падок е бил радикализиран. Както агенция „Фокус“ писа, „Ислямска държава“ заяви, че нападателят е действал по заповед на „халифата“.\r\nЗаместник-шерифът на община Кларк Кевин Макмахил подчерта, че разследващите органи „проучват абсолютно всичко“.\r\nВластите се опитват да проучат политическите възгледи, личните финанси, социалното поведение и възможната радикализация на Падок, но към момента все още имат малко информация. Симеон Миланов", "date": "2017.10.08", "title": "The Independent: Нападателят от Лас Вегас е посещавал Близкия изток"}
{"url": "http://www.focus-news.net/news/2017/10/08/2444277/gd-granichna-politsiya-4-km-e-kolonata-ot-izchakvashti-kamioni-za-izlizane-ot-stranata-prez-gkpp-lesovo.html", "text": "Към 13.30 часа колоната от изчакващи камиони за излизане от страната през ГКПП \"Лесово\"е 4 км. Опашката  на ГКПП \"Капитан Андреево\" е 3 км. Това съобщиха от пресцентъра на ГД \"Гранична полиция\". На българо-румънската граница, на ГКПП \"Дунав мост - Видин\" има 1,5 км колона от товарни автомобили на изход.\r\nИнтензивен е трафикът от товарни автомобили на изход на ГКПП \"Кулата\"\r\nНормален е трафикът на всички контролни пунктове по границите със Сърбия и Македония.", "date": "2017.10.08", "title": "ГД \"Гранична полиция\": 4 км е колоната от изчакващи камиони за излизане от страната през ГКПП \"Лесово\""}
{"url": "http://www.focus-news.net/news/2017/10/08/2444278/vijesticherna-gora-snezhna-pokrivka-s-debelina-35-sm-se-natrupa-v-rayona-na-zhablyak.html", "text": "Снежна покривка с дебелина 35 см се натрупа в района на Жабляк, Северна Черна Гора, пише електронното издание на вестник \"Vijesti\".\r\nЕлектронното издание \"Crna Gora\" съобщава, че първият сняг е донесъл и първите проблеми на жителите на община Плевля, третия по големина град в страната, като много села в планината са останали без електричество, а в земеделските райони са нанесени щети на овощните градини.\r\nВсе още без електричество са селата Колашин, Андрейевич, Плав и Гушинйе.\r\nАвтомобилният съюз на Черна Гора предупреждава за проблеми в движението по пътя Шавник - Жабляк - Плевля.", "date": "2017.10.08", "title": "\"Vijesti\"(Черна Гора): Снежна покривка с дебелина 35 см се натрупа в района на Жабляк"}
{"url": "http://www.focus-news.net/news/2017/10/08/2444279/plovdiv-narodni-predstaviteli-ot-gerb-organizirat-priemen-den.html", "text": "Народните представители от ГЕР-Пловдив-град ще приемат граждани от избирателния си район в понеделник, 9 октомври, съобщиха от пресцентъра на партията. Менда Стоянова, председател на Комисията по бюджет и финанси в 44-тото Народно събрание ще се среща с граждани от 16.00 в централния офис на ГЕРБ на бул. „Марица” 91.Димитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще има приемна от 16.30 часа в офиса на ГЕРБ на улица „Прага” 2. Атанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание, ще приема от 16.00 часа в партийния офис на ул. „Стефан Стамболов\" № 21.Спас Гърневски, член на Комисията за борба с корупцията, конфликт на интереси и парламентарна етика и Комисията по културата и медиите, ще се среща с граждани от 16.00 в офиса на ГЕРБ на бул. „Марица” 91.", "date": "2017.10.08", "title": "Пловдив: Народни представители от ГЕРБ организират приемен ден"}
{"url": "http://www.focus-news.net/news/2017/10/08/2444280/sky-news-kim-chen-un-izdiga-sestra-si-do-kandidat-chlen-na-politbyuro.html", "text": "Севернокорейският лидер Ким Чен Ун обяви, че издига сестра си Ким Йо Чен в редовете на работническата партия, предава Sky News.\r\nТой обяви намеренията си да назначи сестра си за кандидат-член на Политбюро по време на среща на ЦК на Корейската работническа партия. \r\nНазначението на сестра му показва, че „портфолиото и акредитивите й са много по-значителни, отколкото се предполагаше преди“, коментира експертът по Северна Корея от университета „Джон Хопкинс“ Майкъл Мейдън.\r\nСпоред него това е „допълнително консолидиране на властта на семейство Ким“.\r\nАгенция „Фокус“ припомня, че Ким Йо Чен е в списъка със санкционирани от САЩ лица, заради „нарушения на човешките права“. Симеон Миланов", "date": "2017.10.08", "title": "Sky News: Ким Чен Ун издига сестра си до кандидат-член на Политбюро"}
{"url": "http://www.focus-news.net/news/2017/10/08/2444281/daily-sabah-turtsiya-vse-oshte-ima-interes-v-raketnite-sistemi-peytriat.html", "text": "Депутатът от турската опозиционна Републиканска народна партия Йозтюрк Йълмаз заяви, че правителството на страната все още обмисля закупуването на системата за ракетна защита „Пейтриът“, пише  Daily Sabah.\r\nТурски правителствен източник, говорещ при условие за анонимност, потвърди, че Йълмаз е говорил по темата с представители на САЩ. „За нас трансферът на технология и общото производство за необходими условия за покупката“, уточни той.\r\nТурция наскоро постигна споразумение с Русия за купуване на ракетна система „С-400%. Турският държавен служител уточни, че Анкара възнамерява да използва руската система за спешна употреба, докато все още търси друга система за дългосрочно ползване.\r\nЙълмаз, който проведе редица срещи с представители на Белия дом, Държавния департамент и Пентагона посочи, че въпреки, че и двете страни са постигнали разбирателство относно възможната продажба на „Пейтриът“, Конгресът трудно ще одобри това поради силните му антитурски позиции.  Виктор Турмаков", "date": "2017.10.08", "title": "Daily Sabah: Турция все още има интерес в ракетните системи „Пейтриът“"}
{"url": "http://www.focus-news.net/news/2017/10/08/2444282/veliko-tarnovo-tri-samodeyni-sastava-ima-v-lyaskovskoto-selo-dobri-dyal.html", "text": "Три самодейни състава има в лясковското село Добри дял. Това съобщи за Радио „Фокус“ – Велико Търново Румяна Ангелова, секретар на НЧ „П. Р. Славейков-1903” в селото. Тя отбеляза, че младите самодейци са обединени в танцова група „Добридялски мераклии“. Те участват непрекъснато в различни регионални празници и конкурси, от които са спечелили множество награди. Към читалището функционира и театрална трупа. „Те са силни в представянето на хумористични сценки. Правят различни адаптации на художествени произведения“, допълни Румяна Ангелова. Тя посочи, че възрастните хора от Пенсионерския клуб в селото също имат певческа група, която изпълнява народни и стари градски песни. Когато групата изпълнява българска фолклорна музика се казва “Пъстра китка“, а когато представят стари градски песни, използват името на Клуба – „Еделвайс“. Румяна Ангелова допълни, че и трите състава имат голямо желание да участват в различни конкурси извън пределите на селото, но често пречка за това са транспортните разходи. „Те са много ентусиазирани, но организаторите на повечето конкурси не предлагат транспорт,  а той струва доста. Те имат голямо желание и искат да участват, но ние не винаги можем да им помогнем със средства от читалището“, допълни Румяна Ангелова.\r\nНадежда КРЪСТЕВА", "date": "2017.10.08", "title": "Велико Търново: Три самодейни състава има в лясковското село Добри дял"}
{"url": "http://www.focus-news.net/news/2017/10/08/2444283/washington-times-amerikanskoto-yuzhno-kraybrezhie-se-gotvi-za-uragana-neyt.html", "text": "Ураганът „Нейт“ се приближава към крайбрежието на Мексиканския залив на САЩ, като най-вероятно ще достигне до южните щати на страната тази нощ, пише  Washington Times.\r\nГубернаторът на щата Луизиана Джон Бел Едуардст предупреди жителите да се готвят защото „бурята има потенциал за много щети“. „Никой да не подценява урагана. Той вече отне живота на 20 души. Искаме хората да са много, много внимателни“, добави той.\r\nНационалният център за урагани, базиран в Маями, сочи че окото на урагана се намира на около 400 км. югоизточно от устието на река Мисисипи, като ветровете му достигат до 135 км. в час. \r\nУраганна тревога е обявена по брега от Гранд Айл в Луизиана до границата между щатите Алабама и Флорида.  Виктор Турмаков", "date": "2017.10.08", "title": "Washington Times: Американското южно крайбрежие се готви за урагана „Нейт“"}
{"url": "http://www.focus-news.net/news/2017/10/08/2444284/the-times-of-israel-hamasse-opita-da-vkara-skriti-v-pantofi-armeyski-kubinki-v-ivitsata-gaza.html", "text": "Израелското Министерство на отбраната откри голяма доставка от армейски кубинки, скрити в цветни пантофи, чиято крайна дестинация е била Ивицата Газа, пише The Times of Israel . \r\nВ свое изявление от министерството заявиха, че кубинките са били предназначени за групировката „Хамас“, която контролира Ивицата Газа.\r\nХиляди зелени, черни и камуфлажни кубински са били изпратени, скрити в домашни пантофи и декорирани с „емоджита“ за Ивицата Газа.\r\nИзраелските власти подчертаха, че от „Хамас“ са се „опитали да се възползват от израелските политики към жителите на Ивицата“, за да доставят кубинките на армейското крило на групировката. Симеон Миланов", "date": "2017.10.08", "title": "The Times of Israel: „Хамас“се опита да вкара скрити в пантофи армейски кубинки в Ивицата Газа"}
{"url": "http://www.focus-news.net/news/2017/10/08/2444285/kyustendil-turisticheskoto-druzhestvo-v-grada-organizira-velosipeden-pohod-po-povod-svetovniya-den-na-intenzivnoto-hodene.html", "text": "Туристическото дружество в Кюстендил организира велосипеден поход по повод Световния ден на интензивното ходене. Това каза пред Радио „Фокус” – Кюстендил Силвия Михова, секретар на Туристическо дружество „Осогово”. Походът се организира заедно с велосипедния клуб „Гайда” и ще се състои на 15 октомври. „За пореден път ще отидем до Босилеград, разстоянието в двете посоки е 90 километра. Тръгването ще бъде в 09.00 ч. от паркинга зад театъра. Задължително участниците трябва да имат лична карта, каски и светлоотразителни жилетки”, каза Силвия Михова. По думите й клубът по велотуризъм е отворен за нови членове. Всеки желаещ, който има велосипед, добра физическа подготовка, любов и уважение към планината и природата е добре дошъл.\r\nВенцеслав ИЛЧЕВ", "date": "2017.10.08", "title": "Кюстендил: Туристическото дружество в града организира велосипеден поход по повод Световния ден на интензивното ходене"}
{"url": "http://www.focus-news.net/news/2017/10/08/2444286/tass-irakski-kyurdistan-e-gotov-na-pregovori-s-bagdad-bez-predvaritelni-usloviya.html", "text": "Ръководството на Иракски Кюрдистан е готово на преговори с Багдад без предварителни условия. Това бе казано пред местни медии лидерът на автономията Масуд Барзани след срещата му с председателя на националния парламент на Ирак  Салим ал Джубури, предаде  ТАСС.\r\nБарзани отбеляза, че властите в Ербил „са готови за преговори с Багдад по открит дневен ред без предварителни условия“. \r\nПо-рано централните власти, в частност министър-председателят на Ирак Хайдер ал Абади дадоха ясно да се разбере, че до отмяна на резултатите на референдума за независимост на Иракски Кюрдистан няма да се водят абсолютно никакви преговори.  Виктор Турмаков", "date": "2017.10.08", "title": "ТАСС: Иракски Кюрдистан е готов на преговори с Багдад без предварителни условия"}
{"url": "http://www.focus-news.net/news/2017/10/08/2444287/tasnim-iranskiyat-vanshen-ministar-zayavi-che-teheran-e-prigotvil-podhodyashtotgovor-sreshtu-strategiyata-na-donald-tramp.html", "text": "Иранският външен министър Мохамед Джавад Зариф заяви, че Техеран е подготвил „подходящ“ отговор срещу стратегията на Доналд Тръмп, предава иранската информационна агенция Tasnim.\r\n„Щом Тръмп направи коментарите си за Иран, които са почти ясни, Ислямската република ще даде подходящия си отговор“, каза Зариф пред репортери.\r\nТой подчерта, че Иран е стълб на стабилността в Близкия изток и ключов играч в борбата срещу тероризма.\r\n„Факт е, че нашият регион дълго време страдаше от грешните политики на САЩ“, добави Зариф.\r\nИранският външен министър разкритикува и американските оръжейни сделки в Близкия изток, които според него застрашават регионалната стабилност.  Симеон Миланов", "date": "2017.10.08", "title": "Tasnim: Иранският външен министър заяви, че Техеран е приготвил „подходящ“отговор срещу стратегията на Доналд Тръмп"}
{"url": "http://www.focus-news.net/news/2017/10/08/2444288/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с гражданите в периода 9-12 октомври, съобщиха от пресцентъра на партията. \r\nНа 9 октомври, понеделник, приемни ще имат:\r\n- Даниела Дженева, от 17.00 до 18:00 часа в офиса на ГЕРБ в район „Южен”, ул.”Академик Петър Динеков”№ 1А.\r\n- Спартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5.\r\n- Вихър Захов,  от 17:00 до 18:30 часа в офиса на ГЕРБ в район „Източен” на ул.”Коста Паница”№ 5.\r\n- Вера Тоскова, от 16.00 до 18:00 часа в офиса на ГЕРБ в район „Тракия” в жк.”Тракия”бл.91.\r\n- Александър Радев, от 17:30  до 19:00 часа в офиса на ГЕРБ в район „Централен” на ул.”Прага” № 2. \r\n- Атанас Узунов, от 17:30  до 19:00 часа в офиса на ГЕРБ в район „Южен” на ул.”Академик Петър Динеков” №1А.\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 10 октомври, от 16.00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 11 октомври, ще се проведат приемни с граждани на общински съветници от ГЕРБ в Общински съвет - Пловдив, както следва:\r\n- Радослава Ташкова, председател на Групата на ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. \r\n- Георги Василев, от 16 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\n- Д-р Аргир Аргиров, от 17:30  до 18:30 часа в офиса на ГЕРБ в район „Южен” на ул.”Академик Петър Динеков”№1А. \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5. \r\n- Емил Русинов, от 17:30 до 19:00 часа в офиса на ГЕРБ в район „Източен” на ул.”Коста Паница”№5. \r\nВ четвъртък, 12 октомври, общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на ГЕРБ в район „Западен” на ул. ”Царевец” № 9. \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\n- Гошо Къчков, от 17:30  до 19:00 часа в офиса на ГЕРБ в район „Северен” на бул.”Марица” №91. \r\n- Пенчо Малинов, от 17:00  до 18:30 часа в офиса на ГЕРБ в район „Източен” на ул.”Коста Паница” №5. \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2017.10.08", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2017/10/08/2444289/afp-do-15-godini-zatvor-za-aktivisti-na-amnesti-interneshanaliskat-ot-turskata-prokuratura.html", "text": "До 15 години затвор за 11 активисти на „Амнести Интернешънъл“ искат от турската прокуратура, предава AFP. Това се случва, след като турските власти задържаха правозащитниците при акция срещу семинар на организацията.\r\nСред обвиняемите е директорът на „Амнести“ за Турция Идил Есер, няколко известни турски активисти, един германски гражданин и един швед. Те са обвинени в „оказване на подкрепа на въоръжена терористична политика“.  Симеон Миланов", "date": "2017.10.08", "title": "AFP: До 15 години затвор за активисти на „Амнести Интернешънъл“искат от турската прокуратура"}
{"url": "http://www.focus-news.net/news/2017/10/08/2444290/razgrad-normalizirano-e-dvizhenieto-po-pat-i-2-ruse-razgrad-v-rayona-na-tsar-kaloyan.html", "text": "Нормализирано е движението по път I-2 Русе - Разград, в района на Цар Калоян. Това съобщиха от пресцентъра на Агенция \"Пътна инфраструктура\".", "date": "2017.10.08", "title": "Разград: Нормализирано е движението по път I-2 Русе - Разград, в района на Цар Калоян"}
{"url": "http://www.focus-news.net/news/2017/10/08/2444291/reuters-poveche-ot-edna-chetvart-ot-avstriytsite-vse-oshte-ne-sa-reshili-za-kogo-shte-glasuvat.html", "text": "Повече от една четвърт от австрийските избиратели все още не са решили за кого ще гласуват на предстоящите избори, които ще се проведат на 15 октомври, предава Reuters .\r\nАнкети и изследвания показват, че консервативната „Народна партия“ на външния министър Себастиан Курц води пред социалдемократите на канцлера Кристиан Керн.\r\nБлизо 27 % от избирателите все още не са решили за кого ще гласуват, показват данните от онлайн социологическо проучвание.\r\nДруго проучване от вестник Kurier показва, че 33 % от избирателите ще гласуват за „Народната партия“, а 27 % за социалдемократите. Дясната и анти-имигрантска „Партия на свободата“ се нарежда на трето място с 25 % електорална подкрепа. Симеон Миланов", "date": "2017.10.08", "title": "Reuters: Повече от една четвърт от австрийците все още не са решили за кого ще гласуват"}
{"url": "http://www.focus-news.net/news/2017/10/08/2444292/sliven-46-lkvm-sa-valezhite-v-obshtinata-prez-poslednoto-denonoshtie.html", "text": "122 километра в час е вятърът в Сливен, а валежите през последното денонощие са над 46 литра на квадратен метър. Това съобщиха от Община Сливен. В последното денонощие няма тежка и сложна обстановка на територията на общината. Само в равнинната част по посока към селата Гавраилово и Селиминово, и в района на Нови гробища има прекъснати електропроводи и преустановяване на електроподаването.\r\nИма създадена организация за допълнителни екипи на EVN за действие.", "date": "2017.10.08", "title": "Сливен: 46 л/кв.м са валежите в общината през последното денонощие"}
{"url": "http://www.focus-news.net/news/2017/10/08/2444293/afp-nad-350-hilyadi-dushi-v-barselona-izlyazoha-na-demonstratsiya-v-podkrepa-na-ispanskoto-edinstvo.html", "text": "Над 350 хиляди души излязоха на демонстрация в Барселона в подкрепа на испанското единство, заявиха от местната полиция, цитирани от AFP. Според организаторите на мероприятието демонстрантите са били около 950 хиляди.\r\nМитингът се проведе, след като каталонските лидери обещаха да обявят независимост на автономния регион. Симеон Миланов", "date": "2017.10.08", "title": "AFP: Над 350 хиляди души в Барселона излязоха на демонстрация в подкрепа на испанското единство"}
{"url": "http://www.focus-news.net/news/2017/10/08/2444294/veliko-tarnovo-516-proverki-v-obekti-s-obshtestveno-prednaznachenie-izvarshiha-eksperti-ot-rzi-prez-septemvri.html", "text": "516 проверки в обекти с обществено предназначение извършиха експерти от отдел „Държавен здравен контрол” към Регионалната здравна инспекция във Велико Търново през септември. Това съобщиха за Радио „Фокус“ – Велико Търново от РЗИ. Извършени са и 16 проверки във връзка със стоки и дейности със значение за здравето. Инспекцията е издала 11 предписания, 8 заповеди и един акт за установяване на административно нарушение. От РЗИ съобщават, че в периода от 1 до 12 септември са извършени проверки във всички 90 учебни заведения в 10-те общини на територията на областта, с цел оценка на готовността им за учебната година и по изпълнението на издадените 31 предписания за привеждане в съответствие със здравните изисквания.\r\nПрез отчетния период са приключили две планови тематични проверки. Едната проверка е за спазване изискванията и разпоредбите на действащото европейско и национално законодателство при пуснатите на пазара козметични продукти с обявено съдържание на розово масло, розова вода, конкрет и абсолю. Проверени са и басейни за обществено ползване, които използват минерална вода на територията на Великотърновска област.\r\nНадежда КРЪСТЕВА", "date": "2017.10.08", "title": "Велико Търново: 516 проверки в обекти с обществено предназначение извършиха експерти от РЗИ през септември"}
{"url": "http://www.focus-news.net/news/2017/10/08/2444295/ruse-priklyuchiha-prouchvaniyata-na-manastir-gospodev-dol-chast-ot-ivanovskite-skalni-tsarkvi.html", "text": "Напълно картиран е манастирът „Господев дол“, който е част от Ивановските скални църкви край Русе. Това съобщи за Радио „Фокус“ – Велико Търново Евгени Коев, председател на Пещерен клуб „Дервент“. Това лято спелеолозите от клуба са провели редовните си проучвания в района на скалните манастири, които се намират край русенското село Иваново. След края на експедицията вече има пълна представа за това какво е представлявал манастир „Господев дол“. Евгени Коев посочи, че в следващите месеци информацията ще се обобщи и ще се изготви научен доклад.\r\n„Фокус“ припомня, че проучванията на двата най-малки манастири от комплекса край русенското село, наречени „Белберницата” и „Господев дол“, стартираха още през 2014 година. Още в първата година групата от Велико Търново се натъкна на интересен детайл в манастира „Господев дол”. Те откриха вертикална пещера, използвана от монасите за вътрешен скрит тунел, през който те се изкачвали на повърхността на скалния венец. Там са установени две монашески килии. Манастирският комплекс е съществувал през 14-16 век. Днес Ивановските скални църкви са включени в списъка на световното културно и природно наследство на ЮНЕСКО и са един от 9-те такива обекта в България. Целият манастирски комплекс е бил обитаван от между 3000 и 5000 души. В него в много голяма пълнота са запазени следи от Търновската книжовна школа\r\nНадежда КРЪСТЕВА", "date": "2017.10.08", "title": "Русе: Приключиха проучванията на манастир „Господев дол“ – част от Ивановските скални църкви"}
{"url": "http://www.focus-news.net/news/2017/10/08/2444296/reuters-chlen-na-iranskiya-ekip-koyto-pregovaryashe-za-yadrenoto-sporazumenie-be-osaden-za-shpionazh.html", "text": "Двоен гражданин, който бе член на иранския екип преговарящ за ядреното споразумение, бе осъден на пет години затвор за шпионаж, предава Reuters.\r\nОсъденият мъж се казва Абдолрасул Дори Есфахани, но властите все още не са разкрили какво е второто му гражданство.\r\nИранските медии твърдят, че по време на преговорите, Есфахани е бил начело на тази част от екипа, която се е занимавала с банковите дела.\r\n„Той бе един от хората, които бяха обвинени в шпионаж и предаване на класифицирана информация на непознати, както и че е свързан с две разузнавателни агенции“, заяви представител на иранския съд. Симеон Миланов", "date": "2017.10.08", "title": "Reuters: Член на иранския екип, който преговаряше за ядреното споразумение, бе осъден за шпионаж"}
{"url": "http://www.focus-news.net/news/2017/10/08/2444297/chastichni-mestni-izbori-2017-g-4732-e-izbiratelnata-aktivnost-kam-1630-chasa-v-obshtina-valchi-dol-oblast-varna.html", "text": "47,32% е избирателната активност към 16.30 часа на частичните местни избори в община Вълчи дол, област Варна. Това съобщи за Радио „Фокус“ – Варна Бонка Димитрова, председател на Общинската избирателна комисия във Вълчи дол. Към 16.30 часа за кмет на Община Вълчи дол са гласували 3 920 души от имащите право на вот в общината 8 284 избиратели. В региона са разкрити 25 избирателни секции, както и една подвижна. Бонка Димитрова допълни, че в избирателната комисия до този момент няма постъпили жалби и сигнали, свързани с нарушения на изборния процес и изборният ден протича нормално. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: 47,32% е избирателната активност към 16.30 часа в община Вълчи дол, област Варна"}
{"url": "http://www.focus-news.net/news/2017/10/08/2444298/pazardzhik-roditeli-na-uchenitsi-ot-ou-hristo-botev-izlizat-na-protest-pred-sgradata-na-obshtinata-na-9-oktomvri.html", "text": "Родители на ученици от ОУ „Христо Ботев“ в Пазарджик излизат на протест пред сградата на Общината заради преместването на децата в ОУ „Христо Смирненски“, докато трае ремонт на учебното заведение, съобщиха за Радио „Фокус“ – Пазарджик организаторите на протеста. Според тях, учебният процес ще бъде нарушен, а училището няма капацитета да събере всички деца. Над 90 родители са сложили подписите си в декларация, внесена в Общината. Те ще излязат на мирен протест утре, 9 октомври, в 8.30 часа, като единственото им искане е за диалог с местното управление.\r\nАлбена ЖИЛЕКОВА", "date": "2017.10.08", "title": "Пазарджик: Родители на ученици от ОУ „Христо Ботев“ излизат на протест пред сградата на Общината на 9 октомври"}
{"url": "http://www.focus-news.net/news/2017/10/08/2444299/sputnik-turskiyat-prezident-obvini-zapadnite-strani-i-zayavi-che-syankata-im-sedi-zad-teroristichnite-grupi.html", "text": "Турският президент обвини западните страни за предполагаемата им „помощ“ за терористични групи, предава англоезичната руска медия Sputnik.\r\nПрезидентът Реджеп Тайип Ердоган заяви, че „сянката на Запада“ седи зад терористичните групировки, включително „Ислямска държава“ Ал-Кайда“.\r\n„Ислямска държава, Ал-Кайда, ПКК – зад всички тези организации можете да видите сянката на Запада. Всички те намират убежище в Запада. Къде е ФЕТО? Също на Запад. Те получават много сериозна финансова помощ“, каза Ердоган пред активисти на управляващата „Партия на справедливостта и развитието“.\r\nКоментарът му идва един ден, след като бе обявено, че Турция започва военна операция в Идлиб срещу „Тахрир ал-Шам“. Симеон Миланов", "date": "2017.10.08", "title": "Sputnik: Турският президент обвини западните страни и заяви, че „сянката им“ седи зад терористичните групи"}
{"url": "http://www.focus-news.net/news/2017/10/08/2444300/chastichni-mestni-izbori-2017-g-6481-e-izbiratelnata-aktivnost-kam-1630-chasa-v-selo-general-kiselovo-obshtina-valchi-dol-oblast-varna.html", "text": "64,81% е избирателната активност към 16.30 часа на частичните местни избори за кмет на кметство Генерал Киселово, община Вълчи дол, област Варна. Това съобщи за Радио „Фокус“ – Варна Бонка Димитрова, председател на Общинската избирателна комисия във Вълчи дол. Към 16.30 часа са гласували 280 души от имащите право на глас 432 избиратели. Изборният ден в населеното място протича нормално, няма постъпили сигнали за нарушения на изборния процес, допълни Бонка Димитрова. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: 64,81% е избирателната активност към 16.30 часа в село Генерал Киселово, община Вълчи дол, област Варна"}
{"url": "http://www.focus-news.net/news/2017/10/08/2444301/reuters-vaorazhena-grupirovka-v-dr-kongo-ubi-30-tsivilni.html", "text": "Въоръжена групировка в североизточната част на Демократична република Конго направи засада и уби 30 цивилни, предава Reuters . След нападението групата влезе в сражение с части на армията.\r\nАтаката се случи близо до град Бени. Ако броят на жертвите бъде потвърден, това ще бъде най-голямото масово убийство за тази година във въпросната област. Повечето от жертвите са загинали в резултат на огнестрелни рани, но около десетина са с прерязани гърла.\r\nАгенция „Фокус“ припомня, че в този район бяха убити повече от 800 души в серия от нападения между 2014-та и 2016-та година, което повдигна сериозно въпроса, както в Конго, така и сред международната общност, дали държавата има капацитета да се справи с напрежението.  Симеон Миланов", "date": "2017.10.08", "title": "Reuters: Въоръжена групировка в ДР Конго уби 30 цивилни"}
{"url": "http://www.focus-news.net/news/2017/10/08/2444302/aktsenti-v-sutreshniya-blok-dobro-utro-balgariya-na-radio-fokus.html", "text": "Как военната академия в София ще отбележи 150 години от гибелта на Георги Раковски и ще почете паметта на патрона си? Това ще попитаме началника на академията ген.-майор Груди Ангелов. Отстъпва ли политическият дебат пред споровете за шуреи, баджанаци и докъде ще стигне компроматната война между управляващи и опозиция? Очаквайте с коментар социолога Кънчо Стойчев. Защо Турция започна военна операция в сирийската провинция Идлиб и ще последва ли такава и в Северен Ирак? Темата ще коментираме с бившия генерален консул на България в Одрин Георги Димов. След 9.00 часа ще си спомним за революционера от ВМРО Владо Черноземски. Кой е той и защо е смятан за терорист № 1 в Европа в началото на 30-те години на миналия век ще ни разкаже Ваня Николова от Радио „Фокус“-Пазарджик. На финала ще ви разкажем за интерактивната зала, която показва начина на живот и местообитанията на различни животни в Природонаучния музей в Котел. Повече ще научим от репортажа на Людмила Йоргова от Радио „Фокус“-Сливен. \r\nТези и още теми в „Добро утро, България“ от 6.00 до 10.00 с водещ Евелин Цанева.", "date": "2017.10.08", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/10/08/2444303/chastichni-mestni-izbori-2017-g-6329-e-izbiratelnata-aktivnost-v-obshtina-tran-kam-1700-chasa.html", "text": "63,29% е избирателната активност на частичните кметски избори в Община Трън към 17.00 часа. Това съобщиха за Агенция \"Фокус\" от ОИК-Трън. До този момент са гласували са упражнили 2291 души, от 3620 имащи право на вот. За целта са отворени 21 избори секции, от които една е подвижна. Изборният ден ще продължи до 20.00 часа.", "date": "2017.10.08", "title": "Частични местни избори 2017 г.: 63,29% е избирателната активност в Община Трън към 17.00 часа"}
{"url": "http://www.focus-news.net/news/2017/10/08/2444304/plovdiv-ostava-zasilena-opasnostta-ot-svlachishtna-aktivnost-po-patishtata-v-planinskite-rayoni.html", "text": "Остава засилена опасността от свлачищна активност по пътищата в планинските райони, след обилните валежи от дъжд. Това съобщи за Радио „Фокус“ – Пловдив дежурният в Областно пътно управление. Най-рискови са пътните отсечки Бачково-Нареченски бани, Смолян-Кричим-Стамболийски, София-Карлово-Бургас и Юговско ханче-Югово-Лъки-Здравец. Възможно е образуването на свлачища и в района на проходите „Козница“ и „Стражата“.  Водачите трябва да бъдат особено бдителни, преминавайки през посочените направления и да не предприемат рискови маневри.\r\nПроходът Троян-Кърнаре все още е изцяло затворен за движение на всички моторни превозни средства, заради рязкото влошаване на метеорологичните условия и паднали от снега дървета. Дежурният в Областно пътно управление призова шофьорите да не тръгват на път с летни гуми към високопланинските проходи, тъй като по високите части е голяма вероятността за снеговалежи. Екипи са в готовност да реагират своевременно на подадени сигнали и да оказват съдействие. Препоръчва се на водачите да не предприемат пътувания през планинските части, освен ако това не е наложително.\r\nТрафикът на територията на Пловдивска област се извършва с нормална интензивност и без затруднения. Изключение правят участъкът на АМ „Тракия“ в областта и пътя Пловдив-Карлово, където движението е натоварено. Пътните настилки по основните направления са преобладаващо мокри и хлъзгави.\r\nНа територията на град Пловдив движението е интензивно, но не се наблюдава струпване на автомобили по главните булеварди. Преминаването през светофарните уредби се осъществява нормално в рамките на около 2-3 минути. Пътните настилки в града са частично мокри.\r\nТони МИХАЙЛОВ", "date": "2017.10.08", "title": "Пловдив: Остава засилена опасността от свлачищна активност по пътищата в планинските райони"}
{"url": "http://www.focus-news.net/news/2017/10/08/2444305/chastichni-mestni-izbori-2017-g-3333-e-izbiratelnata-aktivnost-kam-1700-chasa-v-selo-popovich-obshtina-byala-oblast-varna.html", "text": "33,33% е избирателната активност към 17.00 часа на частичните местни избори за кмет на кметство Попович, община Бяла, област Варна. Това съобщиха за Радио „Фокус“ – Варна от Общинска избирателна комисия - Бяла. Към 17.00 часа са гласували 124 души от имащите право на глас 372 избиратели. В населеното място е разкрита една избирателна секция. Изборният ден ще продължи до 20.00 часа. До този момент в избирателната комисия няма постъпили жалби и сигнали, свързани с нарушения на изборния процес. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: 33,33% е избирателната активност към 17.00 часа в село Попович, община Бяла, област Варна"}
{"url": "http://www.focus-news.net/news/2017/10/08/2444306/chastichni-mestni-izbori-2017-g-5954-e-izbiratelnata-aktivnost-kam-1700-chasa-v-selo-chukarka-obshtina-aytos-oblast-burgas.html", "text": "59,54% е избирателната активност към 17.00 часа в село Чукарка, община Айтос, област Бургас, съобщи за Радио „Фокус“ Ивайла Гаджерукова, председател на Общинска избирателна комисия - Айтос. Гласували са 287 души от имащите право на глас - 482-ма. Изборният ден преминава спокойно. Той ще приключи в 20.00 часа, но ако има избиратели пред секцията, то те могат да упражнят правото си на вот, но не по-късно до 21.00 часа.\r\nМария РУСЕВА", "date": "2017.10.08", "title": "Частични местни избори 2017 г.: 59,54% е избирателната активност към 17.00 часа в село Чукарка, община Айтос, област Бургас"}
{"url": "http://www.focus-news.net/news/2017/10/08/2444307/afp-turskite-sili-za-sigurnost-se-sblaskaha-s-boytsi-na-tahrir-al-sham.html", "text": "Турски войници участваха в престрелка със сирийски джихадисти, предава AFP . Това се случва, след като Турция обяви, че започва военна операция в Идлиб. По границите със Сирия започна да се събира бронирана техника.\r\nТурските сили за сигурност изстреляха седем снаряда през границата, за да улеснят преминаването на местна групировка, която е подкрепяна от Анкара. \r\nМалко по-късно бойци на „Тахрир ал-Шам“ откриха огън по турските сили, които премахваха стената по границата между Турция и Идлиб. \r\nАгенция „Фокус“ припомня, че Турция, Иран и Русия сключиха споразумение за разпределянето на зоните за деескалация, в които ще действат силите на трите държави, сирийското правителство и умерените бунтовници.   Симеон Миланов", "date": "2017.10.08", "title": "AFP: Турските сили за сигурност се сблъскаха с бойци на \"Тахрир ал-Шам\""}
{"url": "http://www.focus-news.net/news/2017/10/08/2444308/inzh-elin-lilov-yutsdp-smolyan-yuzhnotsentralno-darzhavno-predpriyatie-smolyan-prodalzhava-s-urotsite-za-gorata-s-uchenitsite.html", "text": "Южноцентрално държавно предприятие – Смолян продължава с уроците за гората  с учениците. Това каза за Радио „Фокус” – Смолян инж. Елин Лилов – зам.-директор на Южноцентрално държавно предприятие (ЮЦДП) – Смолян. По думите му следващата седмица предстои обучение, което е на национално ниво, втори етап от започналите вече от преди 1-2 години обучения по горска педагогика, със специалисти от Предприятието и от горските стопанства. „След като то приключи, ще продължим с нашите мероприятия с децата така, както и досега сме го правили”, каза Лилов.\r\nДаниела БОЙКОВА", "date": "2017.10.08", "title": "Инж. Елин Лилов, ЮЦДП – Смолян: Южноцентрално държавно предприятие – Смолян продължава с уроците за гората с учениците"}
{"url": "http://www.focus-news.net/news/2017/10/08/2444309/chastichni-mestni-izbori-2017-g-4003-e-izbiratelnata-aktivnost-kam-1700-chasa-v-selo-skalak-obshtina-ruen-oblast-burgas.html", "text": "40,03% е избирателната активност към 17.00 часа в село Скалак, община Руен, област Бургас, съобщиха за Радио „Фокус“ от Общинска избирателна комисия-Руен. Гласувалите са 205 души от общо имащи право да упражнят правото си на вот 512 души. Изборният ден преминава спокойно, без нарушения. Той ще продължи до 20,00 часа.\r\nМария РУСЕВА", "date": "2017.10.08", "title": "Частични местни избори 2017 г.: 40,03% е избирателната активност към 17.00 часа в село Скалак, община Руен, област Бургас"}
{"url": "http://www.focus-news.net/news/2017/10/08/2444310/ria-novosti-zemetresenie-s-magnitud-56-po-skalata-na-rihter-v-tihiya-okean-blizo-do-tonga.html", "text": "В Тихия океан близо до островната държава Тонга бе регистрирано земетресение с магнитуд 5,6 по скалата на Рихтер, предава РИА Новости> , позовавайки се на Европейския сеизмологичен средиземноморски център.\r\nЕпицентърът на земетресението е бил на 238 километра северно от град Нукуалофа.\r\nНяма данни за жертви и разрушения, както и предупреждение за цунами. Симеон Миланов", "date": "2017.10.08", "title": "РИА Новости: Земетресение с магнитуд 5,6 по скалата на Рихтер в Тихия океан близо до Тонга"}
{"url": "http://www.focus-news.net/news/2017/10/08/2444311/chastichni-mestni-izbori-2017-g-7066-e-izbiratelnata-aktivnost-kam-1700-chasa-v-selo-nivyanin-obshtina-borovan-oblast-vratsa.html", "text": "70,66% е избирателната активност в село Нивянин, община Борован, област Враца, каза за Радио „Фокус“ – Видин заместник-председателят на Общинската избирателна комисия Калин Ценов. Той посочи, че до 17.00 часа са гласували 277 души. При последните уточнения 392-ма са избирателите в избирателния списък на селото. Изборният ден в Нивянин протича спокойно, няма подадени жалби в Общинската избирателна комисия в Борован. \r\nАнна ЛОЗАНОВА", "date": "2017.10.08", "title": "Частични местни избори 2017 г: 70,66 % е избирателната активност към 17.00 часа в село Нивянин, община Борован, област Враца"}
{"url": "http://www.focus-news.net/news/2017/10/08/2444312/pregled-na-mezhdunarodnite-novini-do-18-chasa-agentsiya-fokus.html", "text": "Заместник-министърът на Естония по европейските въпроси Мати Маасикас подчерта подкрепата на страната си към това България и Румъния да влязат в Шенгенската зона.\r\nСпоред Маdсикас Естония подкрепя присъединяването на двете страни в Шенген. „Това ще допринесе до по-близкото политическо сътрудничество и за по-ефективен граничен контрол, което от свой ред ще засили сигурността за всички ни“, смята той. \r\nЗаедно с румънския министър-делегат по европейските въпроси Виктор Негреску и с българския министър за българското председателство в Съвета на Европа Лиляна Павлова Маасикас участва на форум в Букурещ за обсъждане на бъдещето на Европа. \r\n***  Полеви командир на подкрепяната от Международната коалиция, водена от САЩ срещу Ислямска държава групировка Сирийски демократични сили съобщи, че последният щурм срещу „Ислямска държава“ в град Ракка ще започне в неделя през нощта.\r\nПолевият командир Ардал Ракка съобщи, че щурмът срещу терористите в Ракка ще се фокусира в района около градския стадион и ще се предприеме опит той да бъде обграден.  За последните три години Ракка бе фактическата столица на самообявения от „Ислямска държава“ халифат.\r\nВ момента терористите контролират малка част от градския център, включващ стадиона, болницата и площада, на който ислямистите често излагаха отсечените глави на своите врагове.  \r\n*** На втория ден от операцията за запазване прекратяването на огъня в Идлиб, в което участва и Турция, сирийският град днес бе обстрелван с гаубици от турската граница. Тази сутрин към 09.45 часа с прекъсвания са произведени 7 изстрела от турски гаубици, разложени на позиция в граничния участък „Огулпънар” в околия Рейханлъ на провинция Хатай. Целта им да се осигури напредването към Идил на отрядите на въоръжената коалиция \"Сирийски демократични сили\" (СДС).\r\nСъщевременно продължават засилените мерки за сигурност по турско-сирийската граница. На самата гранична бразда са разположени бойни части и военни средства, включително танкове „Леопард”. В района има високопоставени представители на турските въоръжени сили и на Националната разузнавателна организация (МИТ).\r\nГраничният участък в околия Рейханлъ се намира на 45 километра от град Идлиб, а по права линия – само на 38 километра.\r\n*** Един човек е загинал, а трима са ранени при падане на хеликоптер в Латвия. По-данни на службата за спешна помощ ранените са в безсъзнание. \r\nКатастрофата се е случила край населеното място Приекуле. Причините за катастрофата се изясняват. Според очевидци хеликоптерът се е заплел в електропровод. \r\nНа място са пристигнали лекари и спасителни екипи. \r\n*** Нападателят от Лас Вегас Стивън Падок е посещавал Близкия изток в серия от екскурзии, заявиха от американската полиция.\r\nРазследващите все още не могат да уточнят какви са били мотивите за нападението, но потвърдиха, че нападателят е посещавал размирния регион на круизен кораб. \r\nБлизкият изток представлява интерес за разследващите, тъй като има спекулации, че Падок е бил радикализиран. Както агенция „Фокус“ писа, „Ислямска държава“ заяви, че нападателят е действал по заповед на „халифата“.\r\nЗаместник-шерифът на община Кларк Кевин Макмахил подчерта, че разследващите органи „проучват абсолютно всичко“.\r\nВластите се опитват да проучат политическите възгледи, личните финанси, социалното поведение и възможната радикализация на Падок, но към момента все още имат малко информация.\r\n*** Ръководството на Иракски Кюрдистан е готово на преговори с Багдад без предварителни условия. Това бе казано пред местни медии лидерът на автономията Масуд Барзани след срещата му с председателя на националния парламент на Ирак  Салим ал Джубури.\r\nБарзани отбеляза, че властите в Ербил „са готови за преговори с Багдад по открит дневен ред без предварителни условия“. \r\nПо-рано централните власти, в частност министър-председателят на Ирак Хайдер ал Абади дадоха ясно да се разбере, че до отмяна на резултатите на референдума за независимост на Иракски Кюрдистан няма да се водят абсолютно никакви преговори. \r\n***Иранският външен министър Мохамед Джавад Зариф заяви, че Техеран е подготвил „подходящ“ отговор срещу стратегията на Доналд Тръмп.\r\n„Щом Тръмп направи коментарите си за Иран, които са почти ясни, Ислямската република ще даде подходящия си отговор“, каза Зариф пред репортери.\r\nТой подчерта, че Иран е стълб на стабилността в Близкия изток и ключов играч в борбата срещу тероризма.\r\n„Факт е, че нашият регион дълго време страдаше от грешните политики на САЩ“, добави Зариф.\r\nИранският външен министър разкритикува и американските оръжейни сделки в Близкия изток, които според него застрашават регионалната стабилност. \r\n*** Над 350 хиляди души излязоха на демонстрация в Барселона в подкрепа на испанското единство, заявиха от местната полиция. Според организаторите на мероприятието демонстрантите са били около 950 хиляди.\r\nМитингът се проведе, след като каталонските лидери обещаха да обявят независимост на автономния регион.\r\n*** Турският президент обвини западните страни за предполагаемата им „помощ“ за терористични групи.\r\nПрезидентът Реджеп Тайип Ердоган заяви, че „сянката на Запада“ седи зад терористичните групировки, включително „Ислямска държава“ Ал-Кайда“.\r\n„Ислямска държава, Ал-Кайда, ПКК – зад всички тези организации можете да видите сянката на Запада. Всички те намират убежище в Запада. Къде е ФЕТО? Също на Запад. Те получават много сериозна финансова помощ“, каза Ердоган пред активисти на управляващата „Партия на справедливостта и развитието“.\r\nКоментарът му идва един ден, след като бе обявено, че Турция започва военна операция в Идлиб срещу „Тахрир ал-Шам“.\r\n***В Тихия океан близо до островната държава Тонга бе регистрирано земетресение с магнитуд 5,6 по скалата на Рихтер.\r\nЕпицентърът на земетресението е бил на 238 километра северно от град Нукуалофа.\r\nНяма данни за жертви и разрушения, както и предупреждение за цунами.", "date": "2017.10.08", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/10/08/2444313/chastichni-mestni-izbori-2017-g-688-e-izbiratelnata-aktivnost-v-selo-suhache-obshtina-cherven-bryag-oblast-pleven-kam-1700-chasa.html", "text": "68,8% е избирателната активност в село Сухаче, община Червен бряг, област Плевен към 17.00 часа. Това съобщиха за Агенция \"Фокус\" от ОИК - Червен бряг. До този момент са гласували 409 души, от 593 имащи право на вот.\r\nВ селото са открити две изборни секции, от които едната е подвижна. До този момент не са получавани жалби за нарушения на изборния процес в населеното място.\r\nИзборният ден ще продължи до 20.00 часа.", "date": "2017.10.08", "title": "Частични местни избори 2017 г.: 68,8% е избирателната активност в село Сухаче, община Червен бряг, област Плевен към 17.00 часа"}
{"url": "http://www.focus-news.net/news/2017/10/08/2444314/veliko-tarnovo-psihologichna-pomosht-za-spravyane-s-bolestta-predlaga-asotsiatsiyata-na-onkobolnite-v-gorna-oryahovitsa.html", "text": "Психологична помощ за справяне с болестта предлага Асоциацията на онкоболните в Горна Оряховица. Това съобщи за Радио „Фокус“ – Велико Търново Мария Георгиева, председател на Регионалния център в Горна Оряховица. Тя отбеляза, че все повече хора с онкологични заболявания търсят помощта на психотерапевти за справяне с тежката диагноза. Работата на екипа в Центъра е ежедневна, особено с новозаболелите. Експертите събеседват с тях и им дават ценни съвети за протичането на болестта и за начина на живот и хранене с диагнозата „рак“. При необходимост те ги насочват към определени специалисти. „В нашата организация ние не помагаме само на болни, а и на здрави. Даваме им съвети какво те могат да направят превантивно за своето здраве. 13 години ние съществуваме и работим по този начин. Убедена съм, че психотерапията много допринася за укрепване на психиката, а когато една психика е укрепена и имунната система укрепва“, посочи Мария Георгиева. Тя подчерта, че броят на заболелите от рак на гърдата се увеличава, а възрастта им все повече спада. По думите й основни причини за увеличаване на броя на онкоболните са стресът, нездравословното хранене и замърсената околна среда. Тя препоръча два пъти в годината  да се прави профилактичен преглед за рак на гърдата.\r\nНадежда КРЪСТЕВА", "date": "2017.10.08", "title": "Велико Търново: Психологична помощ за справяне с болестта предлага Асоциацията на онкоболните в Горна Оряховица"}
{"url": "http://www.focus-news.net/news/2017/10/08/2444315/tass-tri-hilyadi-dushi-byaha-evakuirani-zaradi-pozhar-v-moskva.html", "text": "Пожар избухна тази сутрин в най-големия строителен пазар в Москва „Синдика“, който се намира на Калужко шосе, предава ТАСС.\r\n„По предварителни данни изгорялата площ е три хиляди квадратни метра“, заяви говорител на руското Министерство на извънредните ситуации.\r\nБлизо три хиляди души бяха евакуирани заради пожара, а на място пристигнаха 86 пожарникарски екипа, полиция и два хеликоптера Ка-32.\r\nНяма данни за жертви.   Симеон Миланов", "date": "2017.10.08", "title": "ТАСС: Три хиляди души бяха евакуирани заради пожар в Москва"}
{"url": "http://www.focus-news.net/news/2017/10/08/2444316/chastichni-mestni-izbori-2017-g-7818-e-izbiratelnata-aktivnost-kam-1700-chasa-v-selo-rakevo-obshtina-krivodol-oblast-vratsa.html", "text": "78,18% е избирателната активност в село Ракево, община Криводол, област Враца, каза за Радио „Фокус“ – Видин Силвия Каменова, председател на Общинската избирателна комисия. Тя посочи, че до 17.00 часа са гласували 656 души от имащите право на глас. В подвижната секция са гласували всичките 29 души по списък, обясни Каменова. Изборният ден приключва в 20.00 часа. \r\nАнна ЛОЗАНОВА", "date": "2017.10.08", "title": "Частични местни избори 2017 г: 78,18% е избирателната активност към 17.00 часа в село Ракево, община Криводол, област Враца"}
{"url": "http://www.focus-news.net/news/2017/10/08/2444317/ekipi-na-patnopoddarzhashtite-firmi-prodalzhavat-razchistvaneto-na-padnalite-darveta-na-prohodite-petrohan-i-troyanski.html", "text": "Екипи на пътноподдържащите фирми продължават разчистването на падналите дървета на проходите \"Петрохан\" и \"Троянски\", съобщиха от пресцентъра на Агенция \"Пътна инфраструктура\". Пътната отсечка от село Гинци до билото на Петрохан е разчистена от падналите дървета от натрупания мокър сняг. Екипите работят мобилизирано за разчистване в максимално кратък срок на участъка от върха до село Бързия. До възстановяването на движението през прохода обходният маршрут е през Искърското дефиле.\r\nПродължава работата и на Троянския проход. От Троян до върха падналите дървета са премахнати от платното и настилката е почистена. Работи се по разчистването на пътя от билото до Кърнаре. Целта е Троян - Кърнаре да бъде отворен утре.\r\nАПИ апелира шофьорите да не навлизат в затворените проходи до пълното им разчистване и  възстановяване на безопасната проходимост. Мерките се предприемат за опазване живота и здравето на пътуващите и безопасност на движението.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.10.08", "title": "Екипи на пътноподдържащите фирми продължават разчистването на падналите дървета на проходите \"Петрохан\" и \"Троянски\""}
{"url": "http://www.focus-news.net/news/2017/10/08/2444318/chastichni-mestni-izbori-2017-g-5210-e-izbiratelnata-aktivnost-kam-1700-chasa-v-selo-tsani-ginchevo-obshtina-nikola-kozlevo-oblast-shumen.html", "text": "52,10 % е избирателната активност към 17.00 часа в частичните избори за кмет на село Цани Гинчево, община Никола Козлево, област Шумен. Гласували са 210 души, съобщи за Радио „Фокус“- Шумен Есен Вадет, председател на Общинската избирателна комисия в Никола Козлево. По избирателен списък с право на глас в населеното място са 403 души.\r\nИвелина ИВАНОВА", "date": "2017.10.08", "title": "Частични местни избори 2017 г.: 52,10 % е избирателната активност към 17.00 часа в село Цани Гинчево, община Никола Козлево, област Шумен"}
{"url": "http://www.focus-news.net/news/2017/10/08/2444319/afp-zigmar-gabriel-e-pritesnen-ot-vazmozhnoto-otteglyane-na-sasht-ot-yadrenoto-sporazumenie-s-iran-i-zayavi-che-vashington-zamenya-varhovenstvoto-na-zakona-s-varhovenstvo-na-silata.html", "text": "Германският външен министър Зигмар Габриел изрази притеснението си, че американският президент Доналд Тръмп може да се оттегли от ядреното споразумение с Иран, предава AFP .\r\n„Вероятно е САЩ да се оттеглят от споразумението с Иран идната седмица. Това е най-голямото ми притеснение“, каза Габриел.\r\nТой подчерта, че Германия остава ангажирана с ядреното споразумение, което бе подписано с помощта на Берлин.\r\n„Какво добро ще видим ние, ако третираме Иран все едно е разработил ядрени оръжия? Нищо“, каза германският министър.\r\nЗигмар Габриел обвини САЩ, че заменят „върховенството на закона с върховенство на най-силните“.\r\n„Това е най-голямата заплаха за нас, защото ако САЩ предприемат този курс, то целият свят ще се промени“, подчерта Габриел. Симеон Миланов", "date": "2017.10.08", "title": "AFP: Зигмар Габриел е притеснен от възможното оттегляне на САЩ от ядреното споразумение с Иран и заяви, че Вашингтон „заменя върховенството на закона с върховенство на силата“"}
{"url": "http://www.focus-news.net/news/2017/10/08/2444320/asharq-al-awsat-iran-irak-i-turtsiya-sa-se-saglasili-da-sklyuchat-troen-voenen-sayuz.html", "text": "Иран, Ирак и Турция се съгласиха да сключат троен военен съюз като първа стъпка към нарастващото сътрудничество в отбраната и сигурността, пише Asharq al-Awsat .\r\nСъздаването на „военен триъгълник“ бе подчертано от иранска медия близка до Революционната гвардия.\r\nСпоред ирански източници идеята за съюза е била предложена от началника на иранския Генерален щаб генерал Мухамад Хусейн Бакери, който неотдавна посети Турция.\r\nСъщите източници споменават, че ирански, иракски и турски военни командири са провели серия от срещи, за да уточнят правилата, при които ще си общуват щабовете им, ще се обменя разузнавателна информация, и ще се подготвят съвместни операции.\r\nПредвижда се и сътрудничество при обучението на силите за сигурност на трите страни. Симеон Миланов", "date": "2017.10.08", "title": "Asharq al-Awsat: Иран, Ирак и Турция са се съгласили да сключат троен военен съюз"}
{"url": "http://www.focus-news.net/news/2017/10/08/2444321/plovdivskata-mitropoliya-organizira-konkurs-za-stihotvorenie-ese-i-risunka-posveteni-na-praznika-vavedenie-bogorodichno.html", "text": "Пловдивската митрополия организира конкурс за стихотворение, есе и рисунка, посветени на празника Въведение Богородично – 21 ноември, когато се чества и Денят на християнското семейство и православната християнска младеж. Това съобщи за Радио „Фокус“ – Пловдив секретарят на митрополията. В конкурса, който се провежда за четвърта поредна година, могат да участват всички ученици от 1-ви до 12-ти клас от цялата страна. Крайният срок за изпращане на творбите е 10 ноември. Учениците, чиито творби са класирани на първо, второ и трето място, ще получат грамоти и предметни награди. Предвидени са и поощрителни награди.  Победителите ще бъдат обявени на сайта на Пловдивска митрополия, а награждаването ще се състои от 11.00 часа на 18 ноември в епархийския салон при храм „Св. Петка” в  Пловдив. Желаещите да участват в конкурса трябва да изпратят творбите си на адрес: Пловдивска св. митрополия, ул. „Станислав Доспевски” № 14, до „Културно – просветен отдел”.\r\nКонкурсът за стихотворение, есе и рисунка се организира и провежда с благословението на Пловдивския митрополит Николай.\r\nТони МИХАЙЛОВ", "date": "2017.10.08", "title": "Пловдивската митрополия организира конкурс за стихотворение, есе и рисунка, посветени на празника Въведение Богородично"}
{"url": "http://www.focus-news.net/news/2017/10/08/2444322/fars-iranskiyat-vanshen-ministar-zayavi-che-stranata-mu-shte-otvarne-seriozno-na-sasht-ako-vashington-klasifitsira-revolyutsionnata-gvardiya-kato-teroristichna-grupa.html", "text": "Иранският външен министър Мохамад Джавад Зариф разкритикува американското отношение към Ислямския гвардейски революционен корпус и предупреди, че отговорът на Техеран ще е сериозен, ако САЩ класифицират организацията като „терористична“, предава информационна агенция FARS.\r\n„Със сигурност отговорът ще е много сериозен“, заяви той на въпрос на журналисти как Иран би реагирал, ако Революционната гвардия бъде класифицирана като терористична група.\r\n„С Божията воля, ще видите иранската реакция“, добави той.\r\nИзказването му дойде няколко часа, след като командирът на гвардията генерал-майор Мохамад Али Джафари заяви, че налагането на нови американски санкции срещу Иран значи, че САЩ се оттеглят от ядреното споразумение. Симеон Миланов", "date": "2017.10.08", "title": "FARS: Иранският външен министър заяви, че страната му ще „отвърне сериозно“ на САЩ, ако Вашингтон класифицира Революционната гвардия като „терористична“ група"}
{"url": "http://www.focus-news.net/news/2017/10/08/2444323/fars-visokopostaven-iranski-voenen-zayavi-che-ako-sasht-se-otteglyat-ot-yadrenoto-sporazumenie-shte-tryabva-da-premestyat-i-bazite-si-izvan-obsega-na-iranskite-raketi.html", "text": "Командирът на иранската Революционна гвардия генерал-майор Мохамад Али Джафари каза, че новите американски санкции срещу Иран, ще значат оттегляне от ядреното споразумение, предава информационна агенция FARS.\r\nТой предупреди САЩ да напуснат региона и да не се приближават на две хиляди километра разстояние от Иран.\r\n„Ислямската вижда въвеждането на Закона срещу противниците на Америка чрез санкции, като едностранно американско оттегляне от ядреното споразумение. Както и преди сме казвали, ако САЩ наложи нови санкции, тогава ще трябва да прехвърлят регионалните си бази на две хиляди километра разстояние – колкото е обсегът на иранските ракети“, заяви генерал Джафари. Симеон Миланов", "date": "2017.10.08", "title": "FARS: Високопоставен ирански военен заяви, че ако САЩ се оттеглят от ядреното споразумение, ще трябва да преместят и базите си извън обсега на иранските ракети"}
{"url": "http://www.focus-news.net/news/2017/10/08/2444324/veliko-tarnovo-nad-360-studenti-i-180-kursanti-sa-zapisani-v-natsionalniya-voenen-universitet-vasil-levski-za-novata-akademichna-godina.html", "text": "Над 360 студенти и 180 курсанти са записани в Националния военен университет „Васил Левски“ за новата академична година. В броя им няма съществена разлика, в сравнение с предходната година, каза за Радио „Фокус“ – Велико Търново началникът на НВУ бриг. ген. Пламен Богданов. Той заяви, че план приемът е осъществен почти на 100 %. „Останаха малко места за курсанти, тъй като държавната поръчка на Министерство на отбраната е много висока. Местата са почти двукратно увеличени, спрямо предходни години и е много трудно това да се постигне точно тази календарна година. Все пак ние успяхме, както през миналата, така и през тази година, повече кандидати за курсанти. Но след осъществяване на подбора, не всички успяха да положат успешно изпитите и да постигнат минималния необходим бал“, коментира още бриг. ген. Богданов. Той уточни, че увеличението на местата е наложено поради липсата на кадри в цялата отбранителна система. Началото на новата академична година в НВУ „Васил Левски“ ще бъде поставено в понеделник (на 9 октомври) от 09.00 часа в Дома на културата във висшето училище.\r\nЛуиза ТРАНЧЕВА", "date": "2017.10.08", "title": "Велико Търново: Над 360 студенти и 180 курсанти са записани в Националния военен университет „Васил Левски“ за новата академична година"}
{"url": "http://www.focus-news.net/news/2017/10/08/2444325/predstoyashti-sabitiya-v-stranata-za-9-oktomvri-agentsiya-fokus.html", "text": "***\r\nОт 10.00 часа на „Дондуков“ 2  президентът Румен Радев свиква заседание на Консултативния съвет за национална сигурност на тема „Необходими законодателни мерки за противодействие на корупцията“. \r\n***\r\nОт 11.00 часа, в зала „Триадица“ на Гранд Хотел София, ще се проведе годишното заседание на Националния съвет по туризъм. В заседанието ще участват министърът на туризма Николина Ангелкова, министърът за Българското председателство на Съвета на ЕС Лиляна Павлова, министърът на културата Боил Банов и представители  на бранша. \r\n***\r\nОт 09.00 до 14.00 часа, на площад пред зала „Света София\" - бивш Партиен дом, служителите на дружеството „ЕМКО\" ООД ще продължат с протестните действия.\r\n***\r\nОт 09.00 часа в София Тех парк ще се състои Първа международна научна конференция на тема: „От европейска към национална здравна политика“. На тържествена церемония след официалното откриване на форума министърът на здравеопазването проф. Николай Петров ще бъде отличен с почетен знак на Факултета по обществено здраве за особен принос за развитието и утвърждаването на общественото здраве на Република България.\r\n***\r\nОт 11.00 часа министърът на здравеопазването проф. Николай Петров ще бъде гост на официалното откриване на Университетски информационно-административен център към Медицински университет – Пловдив.\r\n***\r\nОт 08.30 часа в Параклис „Светите архангели“ във Военната академия „Георги С. Раковски“ ще бъде отслужена заупокойна молитва в памет на Раковски. От 09.00 часа пред паметника на Георги С. Раковски ще се състои ритуал по поднасяне на венци и цветя. От 14.00 часа с Ден на отворените врати Военна академия „Г. С. Раковски“ ще отбележи тържествено 150-ата годишнина от смъртта на своя патрон и идеолог на Българското националноосвободително движение. От 18.00 часа в зала „Тържествена“ на академията ще бъде открита вечер, посветена на живота и делото на Георги Раковски.\r\n***\r\nОт 08.30 до 11.00 часа в 127 кабинет  в Университетска специализирана болница за активно лечение (УСБАЛ) по онкология ще се провеждат безплатни мамологични, част от информационната и профилактична кампания за борба с рака на гърдата, инициирана от Първа САГБАЛ „Света София“.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа 14-и състав на Специализирания наказателен съд ще заседава по делото срещу Валери С., Севделин П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа в Националния пресклуб на БТА ще се състои пресконференция на Асоциация на българските туроператори и туристически агенти (АБТТА) на тема: „Защо АБТТА поиска оставката на министъра на туризма“.\r\n***\r\nОт 10.00 часа 7-и състав на Специализирания наказателен съд ще заседава по делото срещу Илиан М., Ангел П. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Антон С., Генчо Р. и Добрин С., на които са повдигнати обвинения за образуване и ръководене на организирана престъпна група с цел разпространение на наркотични вещества.\r\n***\r\nОт 10.00 часа 9-и състав на Специализирания наказателен съд ще заседава по делото срещу Радослав Б., Денис Б. и  др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 17-и състав на Софийски градски съд  ще заседава по делото срещу срещу Кръстин Кацаров (прокурор в Районна прокуратура Казанлък по чл. 289 НК).\r\n***\r\nОт 11.00 часа в Музея на съобщенията на ул. „Гурко“ № 6 ще бъде пуснато в употреба специално пощенско-филателно издание по повод двадесет годишнината от създаването на българския регулаторен орган в областта на далекосъобщенията, чийто правоприемник е Комисия за регулиране на съобщенията. На събитието ще присъстват представители на Министерство на транспорта, информационните технологии и съобщенията, председателят на КРС – д-р Веселин Божков, представителите на „Български пощи“ и други. \r\n***\r\nОт 11.00 часа в зала „Европа“ на Конгресен център „Глобус“ ще бъде открита Международна конференция „Жизненото равнище в центъра на вниманието на синдикатите“, организирана от КНСБ и фондация „Фридрих Еберт”.\r\n***\r\nОт 11.00 часа 6-и състав на Специализирания наказателен съд ще заседава по делото срещу Владимир Д., на когото са повдигнати обвинения за организиране и ръководене на престъпна група.\r\n***\r\nОт 11.00 часа 18-и състав на Специализирания наказателен съд ще заседава по делото срещу Николай П., като ще разгледа молба за изменение на мярка за неотклонение.\r\n***\r\nОт 11.00 часа в Националния пресклуб на БТА ще се проведе пресконференция за предстоящото издание на „Автосалон София 2017“.\r\n***\r\nОт 11.30 часа е насрочено съдебно заседание по молба за изменение на мярка от Йоан М., обвинен за убийството в Борисовата градина.\r\n***\r\nОт 12.00 часа в централно фоайе на Военномедицинска академия ще бъде отбелязана Европейската седмица на донорството.\r\n***\r\nОт 13.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на когото са повдигнати обвинения за организиране и ръководене на престъпна група.\r\n***\r\nОт 13.00 часа в Националния пресклуб на БТА пресконференция ще дадат Асоциацията на автомобилните производители и техните оторизирани представители в България (ААП). \t\r\n***\r\nОт 14.00 часа Демократи за Силна България ще дадт пресконференция в централата си на бул. \" Витоша\" 8 ( входът е откъм ул. Кърниградска ).\r\n***\r\nОт 18.00 часа в кинозалата на НАТФИЗ, проф. д.н. Любомир Халачев ще представи книгата си „Изкуството да бъдеш продуцент“.\r\n***\r\nОт 18.00 часа в Руския културно-информационен център ще се състои тържествено\r\nоткриване на изложба „#SPUTNIK60“, посветена на 60-та годишнина на\r\nизстрелване в космоса на първи изкуствен спутник на Земята.\r\n***\r\nОт 18.00 часа в Многофункционалната зала на Институт „Конфуций“ ще се проведе първата от поредица открити лекции в рамките на Седмицата на Институт „Конфуций“.  \r\n***\r\nОт 18.30 часа в Центъра за култура и дебат „Червената къща „Андрей Николов” Кейгъл ще говори за ролята на политическата карикатура в американските медии и за свободата на словото и печата.  \r\n***\r\nОт 19.00 часа Софийската филхармония ще отбележи 80-тия рожден ден на зала „България“ с празничен концерт.\r\n***\r\nОт 10.00 часа в Спортен комплекс „Пирин“ ще се проведе спортен ден по повод световния ден на психичното здраве. \r\n***\r\nОт 10.00 часа в зала 101 на Общинска администрация Благоевград ще бъдат отворени офертите в открита процедура за възлагане на обществена поръчка с предмет: „Изпълнение на Инженеринг - проектиране и изпълнение на СМР, за 15 обособени позиции във връзка с реализацията на проект „Обновяване на многофамилни жилищни сгради в Община Благоевград”.\r\n***\r\nОт 18.00 часа в зала „Георги Баев“ в КЦ „Морско казино” ще бъде представена изложбата „Съкровища из личните архиви. Дарители на Държавен архив - Бургас 2012 - 2017 г.”, посветена на 65-ата годишнина от създаването на архива в Бургас.\r\n***\r\nОт 18.00 часа в Дома на писателя  ще се състои поетичната премиера на стихосбирката „Оценяване на видовете“ с автор Живка Иванова.\r\n***\r\nОт 10.00 до 19.00 часа народният представител от ГЕРБ-Враца Красен Кръстев ще проведе приемен ден в офиса на партията в града, който се намира на ул. ,,Климент Охридски\".\r\n***\r\nОт 14.00 до 16.00 часа народният представител от ГЕРБ д-р Руслан Тошев ще има приемен ден за граждани в клуба на ГЕРБ на ул. „Г. Бенковски” №1.\r\n***  \r\nОт 09.00 часа в Културния център на НВУ „Васил Левски“ ще бъде открита новата академична година.\r\n***\r\nОт 10.00 до 12.00 часа народният представител от ГЕРБ - Видин Владимир Тошев ще проведе приемен ден за граждани в офиса на партията на ул. „Дунавска” №1.\r\n***\r\nОт 11.00 часа във фоайето на Младежки дом Видин, пред залата на Ансамбъл „Дунав“ ще се състои поклонението пред композитора Генчо Генчев.\r\n***\r\nОт 13.00 часа в пресклуб на БТА – Враца ще се проведе Национална пресконференция на тема: „Кризата в сектор здравеопазване и фалита на държавните болници“. \r\n***\r\nОт 12.00 часа в Концертна зала „Добрич“ ще бъде представен проектът „Кралят на музикалните инструменти”, финансиран от бюджета на Община Добрич, по Програмата за финансиране на граждански инициативи в полза на местната общност, 2017 г.\r\n***\r\nВ централното фоайе на Регионална библиотека „Дора Габе“ ще бъде открита изложба на библиотечни документи за историята на пощите, история на Световния ден по света, България и Добрич по повод Световния ден на пощите.\r\n***\r\nОт 11.00 часа  пред сградата на Общината ще се състои церемония по първа копка по проекта за енергийно обновление на сградата на общинската администрация.\r\n***\r\nОт 09.00 часа Негово Преосвещенство Константийския епископ Яков, втори викарий на Пловдивския митрополит и архиерейски наместник на Пазарджишка духовна околия ще оглави съборна архиерейска света Литургия в катедралата „Успение Богородично“ в деня, в който Светата Православна Църква чества паметта на свети апостол Яков Алфеев.\r\n*** \r\nОт 08.30 часа, пред сграда на Общината в Пазарджик, ще се проведе мирен протест на родители на ученици от ОУ „Христо Ботев“, които ще изразят несъгласието си с преместването на децата в ОУ „Христо Смирненски“ заради ремонт на учебното заведение.\r\n***\r\nОт 09.00 часа в зала 10 на Пловдивския районен съд ще се гледа делото срещу Иван Б. и Анна К., обвинени в съставяне на неистински официални документи –дипломи  за средно образование, свидетелства за водач, превозващ опасни товари, лични карти и др.\r\n***\r\nОт 09.00 часа в зала № 10 на Пловдивския окръжен съд ще се гледа делото срещу Димитър Ц. и Олег А. Срещу Олег А. е повдигнато обвинение в това, че като оператор на строителна машина, при независимо съпричиняване с Димитър Ц., технически ръководител, е причинил смъртта на А. С. поради немарливо изпълнение на правно регламентирана дейност, представляваща източник на повишена опасност.\r\n***\r\nОт 09.00 часа в зала №2 на Пловдивския окръжен съд ще се гледа делото срещу подсъдимия Салих А., обвинен в това, че е предоставил моторно превозно средство на неправоспособния водач К. К. и по непредпазливост е причинил смъртта му с това си действие. \r\n***\r\nОт 09.00 часа в зала №2 на Пловдивския окръжен съд ще се гледа делото срещу Донка П., обвинена в извършване на умишлено убийство по особено мъчителен начин. \r\n***\r\nОт 9.15 часа в зала 1 на Пловдивския районен съд ще се гледа делото срещу подсъдимия Николай Н., обвинен в присвояване на чужди пари в размер на 10 190 лв., поверени му да ги пази и управлява в качеството му на касиер.\r\n***\r\nОт 10.00 часа в заседателната зала на Общината ще се състои пресконференция във връзка със започващото в Многофункционалната зала \"Колодрума\" Световно първенство по борба за ветерани. \r\n***\r\nОт 13.30 часа в зала 5 на Пловдивския окръжен съд ще се гледа делото срещу подсъдимия Страхил С. , обвинен в кражба и сексуално насилие. \r\n***\r\nОт 17.30 часа в Дом Канети ще бъде открита изложбата на полска детска илюстрация „Фауна, Флора и Пирати“.\r\n***\r\nОт 17.30 часа в Народно читалище „Св. Климент Охридски“ ще се проведе тържествена сесия на Общински съвет Симитли по повод навършването на 105 години от Балканската война и Освобождението на Симитли от турско робство.\r\n***\r\nОт 18.00 часа пред паметника „100 години свобода” на централния площад в града ще бъдат положени венци и цветя на признателност към загиналите за свободата на Симитли.\r\n***\r\nОт 11.00 часа в Зала №2 на Община Стара Загора ще се проведе пресконференция по повод Националната среща на тема „Дни на училищната психология“.\r\n***\r\nОт 11.00 часа в зала 204 на Община Стара Загора новоизбраният обществен посредник на Стара Загора Надежда Чакърова - Николова ще встъпи официално в длъжност.\r\n***\r\nОт 11.00 до 13.00 часа народният представител на ПП ГЕРБ  Емил Христов ще проведе приемен ден за граждани в офиса на партията: бул. „Митрополит Методий Кусев” № 5.\r\n***\r\nОт 18.00 часа в Регионална библиотека „Захарий Княжески“ ще се състои концерт на клавирното дуо Андрей Андреев и Георги Белчев.\r\n***\r\nОт 18.00 часа в заседателната зала на Общински съвет – Тетевен сдружение \"Future Leeway Movies\" ще прожектира селекция от студентски филми. Събитието е част от благотворителната кампания „Нека да помогнем на едно българско семейство“.\r\n***\r\nОт 15.30 часа в Регионалния пресклуб на БТА ще се проведе пресконференция с участието на проф. Анелия Клисарова - председател на П.К по образование в 44-то Народно събрание и народния представител от БСП в област Шумен - Иван Иванов.", "date": "2017.10.08", "title": "Предстоящи събития в страната за 9 октомври (Агенция „Фокус“)"}
{"url": "http://www.focus-news.net/news/2017/10/08/2444326/tass-pozharat-v-moskva-obhvana-55-hilyadi-kvadratni-kilometra-plosht.html", "text": "Пожарът в московския строителен център „Синдика“ обхвана 55 хиляди квадратни метра площ, предава ТАСС. \r\nПо думите на представител на руското Министерство на извънредните ситуации, силите за потушаването на пожара са достатъчни.\r\n„Що се отнася до взривовете, то има колапс. На място има отделения за техника, които не бяха евакуирани. Има и газови резервоари“, каза той.\r\nВ потушаването на пожара взимат участие три хеликоптера Ка-32. \r\n„Три хеликоптера вече изляха 310 тона вода. Продължават с работата“, заяви руският представител.  Симеон Миланов", "date": "2017.10.08", "title": "ТАСС: Пожарът в Москва обхвана 55 хиляди квадратни километра площ"}
{"url": "http://www.focus-news.net/news/2017/10/08/2444327/daily-express-shotlandski-ministar-zayavi-che-ako-brekzit-se-realizira-edinstvenata-optsiya-na-shotlandiya-shte-bade-nezavisimostta.html", "text": "Шотландският министър за Брекзит заяви, че ако Великобритания излезе от ЕС, единствената опция за защита на шотландските интереси, ще бъде обявяването на независимост, предаваDaily Express .\r\n„Мандатът, който шотландските граждани дадоха на Шотландската национална партия през 2016-та година си остава“, заяви министър Майк Ръсел.\r\n„Сега единствената алтернатива на Брекзит, ако той се случи и нещата продължат да изглеждат толкова хаотични, колкото сега, е независимостта. Няма да има статукво“, каза той.\r\nШотландският политик подчерта, че правителството на страната има пълното право да се погрижи шотландците да не страдат заради Брекзит. Симеон Миланов", "date": "2017.10.08", "title": "Daily Express: Шотландски министър заяви, че ако Брекзит се реализира, единствената опция на Шотландия ще бъде независимостта"}
{"url": "http://www.focus-news.net/news/2017/10/08/2444328/nimh-prez-sledvashtoto-denonoshtie-vremeto-shte-bade-vetrovito-s-maksimalni-temperaturi-mezhdu-12-i-17-v-sofiya-okolo-14.html", "text": "През следващото денонощие облачността ще е разкъсана, значителна ще се задържи само над източните райони. Ще е ветровито, с умерен временно до силен вятър от запад-северозапад, до края на деня ще отслабне. Минималните температури ще са между 5° и 10°, а максималните - между 12° и 17°, в София около 14°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Боряна Маркова. Атмосферното налягане е по-ниско, ще се повишава и ще е близко до средното за месеца.\r\nНад Черноморието облачността ще е значителна. Ще духа умерен до силен северозападен вятър, който през деня ще отслабва. Максимални температури на въздуха 15°-17°. Температурата на морската вода е 18°-19°. Вълнението на морето ще бъде около 2 бала.\r\nВ планините ще духа силен северозападен вятър, но през деня постепенно ще отслабва. Облачността ще се разкъса. Преди обяд на отделни места, главно в Стара планина все още ще превалява сняг и там валежите ще спрат. Максималната температура на височина 1200 метра ще е около 9°, на 2000 метра - около 2°.  \r\nПрез следващите два дни ще е почти тихо и сутрин на места в низините ще се образува мъгла или инверсионна облачност. Около и след обяд облачността ще се разкъсва, във вторник над много райони до предимно слънчево, а в сряда ще остава предимно значителна, не са изключени и изолирани слаби превалявания. Минималните температури ще са предимно между 3° и 8°, а дневните ще се повишават бавно и в сряда максималните ще са между 15° и 20°. В четвъртък вятърът от северозапад временно ще се усили, затоплянето ще продължи, ще се повишат и минималните температури. Ще има променлива облачност, без валежи.", "date": "2017.10.08", "title": "НИМХ: През следващото денонощие времето ще бъде ветровито с максимални температури между 12° и 17°, в София около 14°"}
{"url": "http://www.focus-news.net/news/2017/10/08/2444329/plovdiv-trakiysko-druzhestvo-voyvoda-rusi-slavov-otbelyazva-120-godini-ot-uchredyavaneto-si.html", "text": "Тракийско дружество „Войвода Руси Славов“ в Пловдив отбелязва 120 години от юридическата си регистрация. Това съобщиха за Радио „Фокус“ – Пловдив от ръководството на дружеството, което е наследник и правоприемник на всички съществували в Пловдив тракийски организации преди и след 1921 година. Във връзка със своята 120-годишнина, през октомври тракийско дружество „Войвода Руси Славов“ ще организира дискусионна кръгла маса на тема „Ролята на жената тракийка за запазване на духа в българското семейство– основен носител на идентичността на нацията“. По повод честванията ще бъде открита и музейна сбирка в сградата на Тракийския дом в Пловдив, посветена на 120-ата годишнина от юридическата регистрация на дружеството.\r\nОт ръководството заявиха, че основен приоритет на дружеството е да защитава интересите на всички потомци на бежанци от Беломорска и Източна Тракия, живеещи в Пловдив и региона. Главните цели на Тракийско дружество „Войвода Руси Славов” са свързани с популяризиране на тракийското културно и историческо наследство, защита на човешките и имуществените права на тракийци и техните потомци, защита на българщината и поддържане на добросъседски отношения с балканските народи.\r\nВъв връзка с 120-годишнината си, дружеството организира пресконференция на 10 октомври в пресклуба на БТА на бул. „Шести септември“. Тема на брифинга ще бъдат честванията, откриването на обновената част на сградата на дружеството и откриването на изложба на художника Никола Вичев.\r\nТони МИХАЙЛОВ", "date": "2017.10.08", "title": "Пловдив: Тракийско дружество „Войвода Руси Славов“ отбелязва 120 години от учредяването си"}
{"url": "http://www.focus-news.net/news/2017/10/08/2444330/fox-news-egipetskiyat-sad-se-obarna-kam-glavniya-myuftiya-za-savet-otnosno-smartnite-prisadi-na-13-obvineni-v-terorizam.html", "text": "Египетският съд предостави на главния мюфтия на страната правото да се изкаже относно смъртните присъди на 13 обвиняеми в тероризъм, предава Fox News .\r\nКриминалният съд в Гиза заяви, че мъжете са членове на „Айнад Миср“ („Войници на Египет, бел.р.), които поеха отговорност за няколко нападения от 2013-та година насам.\r\nТе са обвинени в убийството на шест представители на силите за сигурност, както и опит за убийството на още 100.\r\nПрисъдата може да бъде обжалвана, а съдията може да реши независимо от това как ще се произнесе мюфтията. Симеон Миланов", "date": "2017.10.08", "title": "Fox News: Египетският съд се обърна към главния мюфтия за съвет относно смъртните присъди на 13 обвинени в тероризъм"}
{"url": "http://www.focus-news.net/news/2017/10/08/2444331/vitsepremierat-ekaterina-zaharieva-pristigna-v-polsha-kadeto-shte-uchastva-v-sreshta-na-vanshnite-ministri-vav-formata-bukuresht-b-9.html", "text": "Заместник министър-председателят по правосъдната реформа и министър на външните работи Екатерина Захариева пристигна на летище „Шопен“ във Варшава. В Полша тя ще участва в среща на министрите на външните работи във формата Букурещ - Б 9. Той включва държавите-членки на НАТО от Източния фланг: България, Естония, Латвия, Литва, Полша, Румъния, Словакия, Унгария и Чехия. Това съобщиха от пресцентъра на МВнР.\r\nОсновната цел на срещата е съюзниците от Източния фланг да консолидират свои позиции за по-ефективно участие при взимане на решения в НАТО и ЕС. Външните министри ще обсъдят подготовката за срещата на най-високо равнище на НАТО през 2018 г. и изпълнението на решенията от Срещата на върха във Варшава през 2016 г. Сред другите акценти на дискусията ще бъдат предизвикателствата пред сигурността, включително Общата политика за сигурност и отбрана (CSDP) на ЕС.\r\nДо момента са проведени две срещи на Б 9. Първата е на равнище държавни и правителствени ръководители през ноември 2015 г., а след това и на равнище министри на външните работи през ноември 2016 г.\r\nВ рамките на визитата си във Варшава Екатерина Захариева ще проведе и среща с полския си колега Витолд Вашчиковски. Освен въпроси от областта на двустранните отношения, двамата първи дипломати ще обсъдят теми от сферата на регионалното сътрудничество и предстоящото Българско председателство на Съвета на ЕС.\r\nОтношенията между България и Полша се основават на споделени общоевропейски ценности и имат своите дълбоки исторически традиции. Двете страни поддържат активен и ползотворен диалог на всички равнища. В периода от 4 до 6 октомври 2017 г. беше осъществено посещение на президента на Република България Румен Радев във Варшава, а малко по-рано - на 20 септември 2017 г., министър-председателят на Полша Беата Шидло бе на официално посещение в България по покана на министър-председателя Бойко Борисов.", "date": "2017.10.08", "title": "Вицепремиерът Екатерина Захариева пристигна в Полша, където ще участва в среща на външните министри във формата Букурещ – Б 9"}
{"url": "http://www.focus-news.net/news/2017/10/08/2444332/gerb-spira-da-spomenava-prezidenta-rumen-radev-po-razporezhdane-na-premiera-boyko-borisov-obzor.html", "text": "Премиерът Бойко Борисов е разпоредил на ГЕРБ да не споменават президента Румен Радев, а да говорят за издигането на авторитета на институциите и за намаляване на противопоставянето. Това стана ясно на пресконференция в централата на партията. Председателят на ПГ на ГЕРБ и зам.-председател на партията Цветан Цветанов заяви, че създалото се противопоставяне е вредно, както за институционалната същност на България, така и за бъдещето й. „Някъде в говоренето ни през всички месеци може би сме засегнали президента Радев, може би БСП наляха повече масло, за да стои този сблъсък чисто институционално между ПГ и президента“, коментира той. По думите му, колкото по-малко той споменава президента, толкова по-добре. Цветан Цветанов обясни, че Комисията за изтребителите няма за умисъл да атакува президентската институция, а от ГЕРБ искат да неутрализират възможната опорна точка на БСП да им вменяват вина за нещо, което го няма. \r\nПо повод изложените от БСП роднински назначения, свързани с ГЕРБ, в общини и фирми, той призова опозицията да сезира институциите и да не се бърка във вътрешния живот на ГЕРБ. Цветан Цветанов посочи, че силата на ГЕРБ са реалните политики и видимите резултати, а БСП са №1 в компроматите. Той заяви, че ГЕРБ няма да участва в компроматната война на БСП. Според него опозицията няма алтернатива за управлението на страната, а когато са имали възможност да управляват винаги са се проваляли. Вицепремиерът Томислав Дончев заяви, че никога за нито един член от ГЕРБ не са правени опити да се избяга от закона. „Не ми е минавало през ума да оспорвам правото на опозицията да показва нередности на управлението. Против съм това да си ги измисля“, коментира той. Финансовият министър Владислав Горанов посочи, че ще предложи на Таско Ерменков да сезира Комисията за конфликт на интереси за овчарското куче на Томислав Дончев. „Подозирам, че това куче има родствена връзка с митничарско или граничарско куче. Това е безспорен конфликт на интереси“, обясни той. Томислав Дончев допълни, че със сигурност немската му овчарка има родствени връзки с „Гранична полиция“ и МВР, дори и с митниците.\r\nПо повод казаното от Антон Тодоров в студиото на „Здравей, България“ по Нова телевизия Цветан Цветанов посочи, че депутатът от ГЕРБ се е извинил, което е достойна постъпка. Той припомни, че партията също се е извинила и публично се е разграничила от личното мнение на Тодоров. Вицепремиерът Томислав Дончев заяви, че изобщо не може да се допуска ситуация, в която представителите на властта да воюват с медиите. Те трябва да са загрижени и да пазят правата на журналистите. Той предложи ако Нова телевизия прецени да покани Валери Симеонов и Антон Тодоров, за да имат възможност да разяснят какво са искали да кажат, а ако има нужда някой да се извинява да може да го направи. Вицепремиерът уточни, че Министерски съвет държи на свободата на словото и се противопоставя срещу всички опити някой да казва на журналистите какво могат да говорят и какво не. Финансовият министър Владислав Горанов коментира: „Спомнете си кога журналистът Виктор Николаев смени работата си и по какъв повод, какъв дебат се състоя тогава. Ще разберете, че осъждайки всякакъв опит за вмешателство в работата на журналистите и фактът, че сега се води дебат, показват, че историята е различна“. Той посочи, че правителството и ГЕРБ се извиняват, ако са заподозрени в опит за намеса в независимостта на медиите. \r\nБиляна ИВАНОВА", "date": "2017.10.08", "title": "ГЕРБ спира да споменава президента Румен Радев по разпореждане на премиера Бойко Борисов (ОБЗОР)"}
{"url": "http://www.focus-news.net/news/2017/10/08/2444333/afp-shveytsarska-grazhdanka-e-otvlechena-v-darfur.html", "text": "Швейцарска гражданка, която работи за хуманитарна организация, е била отвлечена в разкъсвания от конфликт судански регион Дарфур, заявиха от външното министерство на Швейцария, цитирани от AFP .\r\nШвейцарското министерство каза, че е „наясно, че швейцарска жена е била отвлечена в Судан“.\r\n„Нашите местни представители са в контакт с местните власти“, заявиха от МВнР на Швейцария. Швейцарските власти не дадоха допълнително детайли за жената или обстоятелствата около отвличането й.  Симеон Миланов", "date": "2017.10.08", "title": "AFP: Швейцарска гражданка е отвлечена в Дарфур"}
{"url": "http://www.focus-news.net/news/2017/10/08/2444334/chastichni-mestni-izbori-2017-g-s-6805-izbiratelna-aktivnost-priklyuchi-izborniyat-den-v-selo-chukarka-obshtina-aytos-oblast-burgas.html", "text": "С 68,05 % избирателна активност приключи изборният ден в село Чукарка, община Айтос, съобщи за Радио „Фокус“ Ивайла Гаджерукова, председател на Общинската избирателна комисия - Айтос. Общо гласувалите са 328 души от 482-ма, имащи право да упражнят правото си на вот. Изборният ден е преминал спокойно, без нарушения.\r\nМария РУСЕВА", "date": "2017.10.08", "title": "Частични местни избори 2017 г.: С 68,05 % избирателна активност приключи изборният ден в село Чукарка, община Айтос, област Бургас"}
{"url": "http://www.focus-news.net/news/2017/10/08/2444335/reuters-turtsiya-izprati-razuznavatelen-otryad-predi-armiyata-y-da-navleze-v-idlib.html", "text": "Турски разузнавателен отряд проведе разузнавателна мисия в Идлиб преди очакваната военна операция в провинцията, предава Reuters . Информацията бе разкрита от сирийски бунтовници.\r\nМестни източници твърдят, че турските бронирани колони са били ескортирани в Идлиб от конвой бойци на регионална бунтовническа групировка.\r\nВисокопоставен бунтовник каза, че изстреляните по-рано от турска страна снаряди са били насочени към позициите, където оперира турският разузнавателен отряд.\r\n„Турският отряд се връща. Мисията им бе успешна. Посетиха зоните, където турската армия ще се позиционира“, заяви бунтовникът.\r\n„Когато не отиваме в Сирия, Сирия идва при нас. Ако не вземем мерки, бомбите ще падат в нашите градове“, заяви по-рано президентът Ердоган пред депутати от партията си.\r\nЕксперти предупреждават, че турските сили за сигурност могат да се сблъскат с джихадисти от сирийския клон на „Ал-Кайда“.  Симеон Миланов", "date": "2017.10.08", "title": "Reuters: Турция изпрати разузнавателен отряд преди армията й да навлезе в Идлиб"}
{"url": "http://www.focus-news.net/news/2017/10/08/2444336/chastichni-mestni-izbori-2017-g-s-5732-izbiratelna-aktivnost-priklyuchi-izborniyat-den-v-selo-tsani-ginchevo-obshtina-nikola-kozlevo-oblast-shumen.html", "text": "С 57,32 % избирателна активност приключи изборният ден в село Цани Гинчево, община Никола Козлево, област Шумен, съобщи за Радио „Фокус“- Шумен Есен Вадет, председател на Общинската избирателна комисия в Никола Козлево. Не са получавани сигнали или жалби за нарушения. В единствената изборна секция в населеното място са гласували 231 от общо 403 гласоподаватели. Кандидатите за кметския пост са трима.\r\nИвелина ИВАНОВА", "date": "2017.10.08", "title": "Частични местни избори 2017 г.: С 57,32 % избирателна активност приключи изборният ден в село Цани Гинчево, община Никола Козлево, област Шумен"}
{"url": "http://www.focus-news.net/news/2017/10/08/2444337/veliko-tarnovo-iztsyalo-obnoven-be-stolat-v-sredno-uchilishte-emiliyan-stanev.html", "text": "Изцяло обновен бе столът в Средно училище „Емилиян Станев“ във Велико Търново. Средствата за ремонта са от бюджета на школото, а дейностите са предприети след издадени предписания на Агенцията по безопасност на храните и Регионалната здравна инспекция. Това обясни за Радио „Фокус“ – Велико Търново директорът на СУ „Емилиян Станев“ Кина Котларска. Тя уточни, че столовата се използва ежедневно от над 600 деца. Дейностите са стартирали след одобрението на Великотърновския общински съвет. „Помещението е строено за такова преди 35 години, когато е създадено училището, но от 20 години не беше ремонтирано. Ние имахме две предписания от РЗИ и Агенцията по храните, които не търпяха отлагане във времето. Идеята беше да се намери наемател, който да плати авансово голяма част от вноската за първата година и с тези пари училището да направи ремонт. Така или иначе идеята се реализира половинчато, защото след конкурса, класираният на второ място участник обжалва процедурата и в момента сме в тази фаза, по отношение на наемодатели“, кава Кина Котларска. Въпреки това подчерта, че сега помещението е изцяло ремонтирано и столът работи. Направен е и нов евакуационен изход, според изискванията за безопасност. Храната се предоставя от кухнята майка, която се намира в ОУ „Патриарх Евтимий“. Цената на обяда остава без промяна – 1.80 лв. Процедурата по търсене на наемател продължава, но няма конкретна информация дали и кога ще приключи тя.\r\nЛуиза ТРАНЧЕВА", "date": "2017.10.08", "title": "Велико Търново: Изцяло обновен бе столът в Средно училище „Емилиян Станев“"}
{"url": "http://www.focus-news.net/news/2017/10/08/2444338/chastichni-mestni-izbori-2017-g-mustafa-mehmed-bekir-ot-dps-e-noviyat-kmet-na-selo-skalak-obshtina-ruen-oblast-burgas.html", "text": "Мустафа Мехмед Бекир от ДПС е новият кмет на село Скалак, община Руен, съобщиха за Радио „Фокус“ от Общинска избирателна комисия - Руен. Изборният ден в селото е приключил в 20.00 часа с 42,58% избирателна активност. От общо 512 души, имащи право да гласуват, 218 души са се възползвали от правото си на вот. Изборният ден е преминал спокойно. Към 20:00 часа пред ОИК - Руен няма постъпили жалби и сигнали за нарушения в изборния ден.\"Фокус\" припомня, че Мустафа Бекир бе единственият кандидат за кметския пост. Причината за изборите в населеното място е смъртта на стария кмет Осман Смаил Мехмед.\r\nМария РУСЕВА", "date": "2017.10.08", "title": "Частични местни избори 2017 г.: Мустафа Мехмед Бекир от ДПС е новият кмет на село Скалак, община Руен, област Бургас"}
{"url": "http://www.focus-news.net/news/2017/10/08/2444339/chastichni-mestni-izbori-2017-g-s-8295-izbiratelna-aktivnost-priklyuchi-izborniyat-den-v-selo-rakevo-obshtina-krivodol-oblast-vratsa.html", "text": "С 82,95% избирателна активност приключи изборният ден в село Ракево, община Криводол, област Враца, каза за Радио  „Фокус“ – Видин Силвия Каменова, председател на Общинската избирателна комисия. Изборният ден е приключил в 20.00 часа, не е имало чакащи хора да гласуват. \r\nАнна ЛОЗАНОВА", "date": "2017.10.08", "title": "Частични местни избори 2017 г: С 82,95% избирателна активност приключи изборният ден в село Ракево, община Криводол, област Враца"}
{"url": "http://www.focus-news.net/news/2017/10/08/2444340/kyustendil-na-11-oktomvri-se-otkriva-izlozhba-portret-imash-zhena-nyamash.html", "text": "Кюстендил ще бъде домакин на изложбата „Портрет имаш, жена нямаш“. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил. По думите му експозицията е на Историческия музей в Попово и ще бъде открита на 11 октомври от 17.00 часа в къща музей „Димитър Пешев”. В първоначалния тласък на идеята за създаване на такава изложба стои една снимка, която провокира цяла тема за българската емиграция от края на 19 и началото на 20 век. Експозицията проследява масовата емиграция след въстанията на българския народ за национално обединение и най-вече след Илинденско-Преображенското въстание през 1903 година. Тогава много жители на Стара България и Македония напускат българските зами, за да търсят сигурност и препитание за семействата си. Изложбата отразява и последващата икономическа емиграционна вълна, при която българите се заселват масово в Северна и Южна Америка и Европа. Отделено е специално място на българите емигранти в САЩ, които провокирани от родовата си принадлежност създават градове и села, носещи български имена. Всички снимки и документи от фонда на поповския музей са събрани върху 15 табла, а върху още три са публикувани сравнителни данни за българската диаспора по света днес.\r\nВенцеслав ИЛЧЕВ", "date": "2017.10.08", "title": "Кюстендил: На 11 октомври се открива изложба „Портрет имаш, жена нямаш“"}
{"url": "http://www.focus-news.net/news/2017/10/08/2444341/the-guardian-datskiyat-finansov-ministar-razkritikuva-es-i-prizova-za-uskoryavane-na-pregovorite-za-brekzit.html", "text": "Датският финансов министър разкритикува Европейския съюз, твърдейки, че в Брюксел се препират заради „бракоразводната“ сметка с Великобритания, пише The Guardian.\r\nФинансовият министър на Дания Кристиан Йенсен заяви, че двете страни трябва да ускорят преговорите, след като Тереза Мей направи редица отстъпки в речта си, която изнесе във Флоренция.\r\n„Във всички политически преговори липсва достатъчно време, пари, недостатъчно това или онова. Това е част от играта. Това, с което се занимаваме тук не е ракетно инжинерство. Не говорим за пращането на човек на Марс или разрешаване на проблем с вредните емисии“, каза датският политик.\r\nТой подчерта, че според него е много важно да се проведе „по-бърз процес при разрешаването на някои въпроси“. Симеон Миланов", "date": "2017.10.08", "title": "The Guardian: Датският финансов министър разкритикува ЕС и призова за ускоряване на преговорите за Брекзит"}
{"url": "http://www.focus-news.net/news/2017/10/08/2444342/chastichni-mestni-izbori-2017-g-s-5588-izbiratelna-aktivnost-priklyuchi-izborniyat-den-v-obshtina-valchi-dol-oblast-varna.html", "text": "С 55,88% избирателна активност приключи изборният ден в община Вълчи дол, област Варна. Това съобщи за Радио „Фокус“ – Варна Бонка Димитрова, председател на Общинската избирателна комисия във Вълчи дол. За кмет на Община Вълчи дол са гласували общо 4 629 души от имащите право на глас в общината 8 284 избиратели. Те упражниха правото си на глас в 25 избирателни секции, от които една подвижна. Бонка Димитрова допълни, че в изборния ден има постъпила една жалба от село Михалич, свързана с лице, което е поискало мобилния апарат на наблюдател, за да види с кого е провеждал разговори. Жалбата е препратена по компетентност към полиция и прокуратура. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: С 55,88% избирателна активност приключи изборният ден в община Вълчи дол, област Варна"}
{"url": "http://www.focus-news.net/news/2017/10/08/2444343/nad-700-mln-leva-poveche-za-personal-v-byudzheta-za-2018-godina-planirano-e-i-uvelichenie-na-zaplatite-na-politsaite-obzor.html", "text": "В бюджета за 2018 година правителството ще предложи над 700 млн. лева повече разходи за персонал във всички сектори. Това заяви финансовият министър Владислав Горанов на пресконференция в централата на ГЕРБ. Той обясни, че благодарение на стабилността и устойчивостта на сегашното управление доходите растат с двуцифрени темпове, а следващият бюджет ще бъде с по-малък дефицит от планирания. Владислав Горанов поясни, че в бюджета за 2018 година има планирано увеличение на заплатите на полицаите, но все още вървят дебатите. Той уточни, че най-късната дата за внасяне на бюджета в парламента е след около 2 седмици, в края на октомври. През следващата седмица финансовото министерство ще разговаря със всеки министър по предложенията в бюджета по сектори. Владислав Горанов посочи, че изброените успешни политики безспорно дразнят и притесняват опонентите на правителството, които трябва да намерят смислени аргументи, за да им се противопоставят. По думите му не правителството, а гражданите оценяват политиките като успешни, защото растат доходите и потреблението. Финансовият министър заяви, че политическият дебат от последните месеци се е превърнал в обида за гражданите и призова БСП да участват в дебати за бъдещето на страната. „На нас не са ни интересни тези дебати, в които се опитват да ни вкарват“, каза още той. \r\nВицепремиерът Томислав Дончев посочи, че според неокончателни данни вследствие на усилията на държавата 17 хил. деца са върнати обратно в класните стаи. Той заяви, че трябва да се положат всички усилия децата да бъдат задържани в клас, както и да се създадат гаранции, че веднъж върнати в клас, те ще получат възможно най-доброто. Цветан Цветанов допълни, че ГЕРБ се надява да получи подкрепа от БСП за подобряване на механизма на взаимодействието между институциите точно в сферата на образованието.\r\nБиляна ИВАНОВА", "date": "2017.10.08", "title": "Над 700 млн. лева повече за персонал в бюджета за 2018 година, планирано е и увеличение на заплатите на полицаите (ОБЗОР)"}
{"url": "http://www.focus-news.net/news/2017/10/08/2444344/chastichni-mestni-izbori-2017-g-7361-e-izbiratelnata-aktivnost-v-kraya-na-izborniya-den-v-selo-general-kiselovo-obshtina-valchi-dol-oblast-varna.html", "text": "73,61% е избирателната активност в село Генерал Киселово, община Вълчи дол, област Варна. Това съобщи за Радио „Фокус“ – Варна Бонка Димитрова, председател на Общинската избирателна комисия във Вълчи дол. Към 20.00 часа са гласували 318 души от  имащите право на глас 432 избиратели. Изборният ден в населеното място е приключил навреме, няма постъпили сигнали за нарушения на изборния процес, допълни Бонка Димитрова. \r\nМарияна ВАЛЕНТИНОВА", "date": "2017.10.08", "title": "Частични местни избори 2017 г: 73,61% е избирателната активност в края на изборния ден в село Генерал Киселово, община Вълчи дол, област Варна"}
{"url": "http://www.focus-news.net/news/2017/10/08/2444345/chastichni-mestni-izbori-2017-g-pavel-dinkov-ot-gerb-e-noviyat-kmet-na-selo-tsani-ginchevo-obshtina-nikola-kozlevo-oblast-shumen.html", "text": "Павел Динков от ГЕРБ печели частичните кметски избори в с. Цани Гинчево, община Никола Козлево. Това съобщи за Радио „Фокус“- Шумен Есен Вадет, председател на Общинската избирателна комисия в Никола Козлево. Той е получил подкрепа от 173 избиратели. Във вота са участвали 231 от общо 403 души с право на глас.\r\nИван Добрев, кандидатът на БСП, получи 31 гласа, а издигнатият от ПП „Воля“  Митко Йорданов Георгиев получи 17 гласа. \r\nДо изборите в населеното място се стигна, следа като през месец май тогавашният кмет Красимир Георгиев напусна поста си по време на третия си мандат заради по-доходоносна работа.\r\nИвелина ИВАНОВА", "date": "2017.10.08", "title": "Частични местни избори 2017 г: Павел Динков от ГЕРБ е новият кмет на село Цани Гинчево, община Никола Козлево, област Шумен"}
{"url": "http://www.focus-news.net/news/2017/10/08/2444346/darzhaven-arhiv-vidin-organizira-predstavyane-na-knigata-na-rumen-manov-nebesni-zakrilnitsi-na-doma.html", "text": "Държавен архив - Видин организира представяне на книгата на Румен Манов „Небесни закрилници на дома“, каза за Радио „Фокус“ – Видин Светлана Кръстева, директор на Видинския  архив. Тя посочи, че представянето на книгата ще се състои на 10 октомври, когато се отбелязва професионалният празник на българските архиви.  Освен представянето на книгата от архива са предвидили да наградят  дарители на документи. Организирана е и изложба на документи от архивната колекция „Дарено от Румен Манов“. Държавният архив във Видин е подготвил и кратка справка за Румен Манов, в която се посочва, че той е роден в Кюстендил, завършил е последователно специалностите „История и археология” и „Право” във ВТУ „Св. св. Кирил и Методий”.\r\nПрез 1986–1987 г. работи като консерватор-реставратор в Окръжен музей – Кюстендил и в Националния институт за паметници на културата. През следващите години и до днес се занимава с издирване на исторически документи и произведения на изкуството и създава внушителна колекция. На базата на събирателската и изследователската си дейност прави публикации в печатни и електронни медии, представя експонати от своята колекция в изложби. От 2001 г. Румен Манов е лицензиран експерт-оценител на старо и съвременно българско изобразително изкуство, археология и нумизматика към Агенцията за приватизация. Създава в София галерия „Нерон”. Член е на сдружението „Българска музейна камара”. Автор е на книгите „Модерният Кюстендил 1878–1940” и „Приказка за България”.\r\nИсторик по призвание, родолюбец и естет, Румен Манов обогатява фондовете на музеи и архиви с дарения на снимки, произведения на изкуството и документи. Сред получилите в дар изключително ценни документални свидетелства е и град Видин и областта чрез Колекцията „Дарено от Румен Манов” в Държавния архив – Видин.\r\nГостите на архива ще имат възможност да се срещнат с автора, да се запознаят с последната му книга и експонираните уникални исторически извори от архивната колекция. Сред тях са планът на Видин от 1730 г., портрети за Екзарх Антим І и Найчо Цанов, документи за Васил Атанасов, Шеста Бдинска дивизия и др.", "date": "2017.10.08", "title": "Държавен архив - Видин организира представяне на книгата на Румен Манов „Небесни закрилници на дома“"}
{"url": "http://www.focus-news.net/news/2017/10/08/2444362/svetoslava-makendzhieva-sotsialno-podpomagane-kyustendil-zhitelite-na-grada-i-regiona-predpochitat-da-badat-podpomognati-s-pari-za-zakupuvane-na-tvardo-gorivo.html", "text": "Жителите на Кюстендил и региона предпочитат да бъдат подпомогнати с пари, за закупуване на твърдо гориво. Това каза пред Радио „Фокус” – Кюстендил Светослава Макенджиева, директор на Дирекция „Социално подпомагане” – Кюстендил. По думите й към момента продължава приемът на молби-декларации за отпускане на помощ за отопление. „Предимно хората искат да вземат парите и след това да си закупят твърдо гориво. Другите възможности са за отопление с газ или електрическа енергия, но при нас нямаме такива подадени искания”, каза Светослава Макенджиева. Според нея в рамките на кампанията всичко върви нормално и няма проблеми. „Хората идват в социалните служби по постоянен адрес, подават своите молби-декларации, ако е необходимо се дават консултации относно нужните документи и справки – всичко е нормално”, каза Макенджиева.\r\nВенцеслав ИЛЧЕВ", "date": "2017.10.08", "title": "Светослава Макенджиева, „Социално подпомагане” – Кюстендил: Жителите на града и региона предпочитат да бъдат подпомогнати с пари, за закупуване на твърдо гориво"}
{"url": "http://www.focus-news.net/news/2017/10/08/2444363/daily-sabah-nikolas-maduro-blagodari-na-donald-tramp-za-tova-che-go-e-napravil-svetovnoizvesten.html", "text": "Президентът на Венецуела Николас Мадуро се заяде с американския си колега Доналд Тръмп като му благодари за това, че го е критикувал, което го е направило „световноизвестен“, пише турското издание Daily Sabah.\r\n„Чест е за мен, че главата на империята ме споменава всеки ден“, заяви 54-годишния президент, който точно се беше завърнал в родината си от посещения в Русия, Беларус и Турция.\r\n„Това означава, че правя някои неща, както трябва!“, смееше се Мадуро, по време на седмична ТВ програма по държавен канал.\r\nАмериканското правителство твърди, че Венецуела се е превърнала в корумпирана и репресивна диктатура и разшири индивидуалните санкции срещу висшите служители на венецуелското правителство, включително Мадуро и забрани да се дават кредити на Каракас.\r\n„Доналд Тръмп стана лидер на венецуелската опозиция“, каза той.\r\n„Той ме направи световноизвестен. Всеки път, когато ме споменава, те ме започват да ме обичат още повече“, добави Мадуро, разказвайки как са го приветствали хората по света, особено по време на посещенията му в страните, които също са развалили отношенията си с Вашингтон.\r\nВенецуелският държавен глава сподели, че е имал среща с руския президент Владимир Путин, продължила час и половина, по време на която, между другите теми, те са обсъждали възможността за търгуване на венецуелския петрол в рубли, заради финансовите санкции наложени от САЩ.\r\n„Благодарение на санкциите на Тръмп, пред Венецуела се отвори цял нов свят“, подчерта Мадуро и каза, че се надява да прехвърли търговските транзакции на Венецуела в евро, йени и рупии.\r\nПревод и редакция:", "date": "2017.10.08", "title": "Daily Sabah: Николас Мадуро благодари на Доналд Тръмп за това, че го е направил „световноизвестен“"}
{"url": "http://www.focus-news.net/news/2017/10/08/2444364/veliko-tarnovo-v-sredata-na-oktomvri-shte-stane-yasno-dali-oblastnata-direktsiya-na-mvr-shte-predstavi-balgariya-v-konkursa-na-evropeyskata-mrezha-po-preventsiya-na-prestapnostta.html", "text": "В средата на месец октомври ще стане ясно дали Областната дирекция на МВР – Велико Търново ще представи България в конкурса на Европейската мрежа по превенция на престъпността. Това съобщи за Радио „Фокус“ – Велико Търново Благовеста Факирова, председател на Дарителско сдружение „Св. Иван Рилски“ и председател на Сдружението на кметовете и кметските наместници „Янтра 2001“. Тя отбеляза, че с проект „Превенция на киберпрестъпността“ Дирекцията ще се състезава за участие в конкурса за най-добър превантивен проект „Награда за европейска превенция на престъпността“ (European Crime Prevention Award), организиран от Европейската мрежа за превенция на престъпността (ЕМПП). Партньори по проекта са Регионално управление „Образование“, Община Велико Търново, Община Павликени, Община Елена, Сдружението на кметовете и кметските наместници и неправителствени организации. Благовеста Факирова посочи, че сред всички областни дирекции в страната ще бъде избрана една, която да представи България на конкурса в Естония на 10 декември.\r\nТя припомни, че през 2016 година проект „С грижа за възрастните хора“ бе избран като официална номинация за участие от страна на България в конкурса на Европейската мрежа по превенция на престъпността на тема „Превенция на престъпленията срещу възрастни хора“, който се състоя на 14 и 15 декември 2016 година в град Братислава, Словакия. Проектът получи грамота, сертификат и право да бъде качен на сайта на Европейската мрежа по превенция на престъпността като проект с голямо обществено значение. Проектът печели втора такава награда за България, след като през 2014 година беше представен на конкурс в Италия.\r\nНадежда КРЪСТЕВА", "date": "2017.10.08", "title": "Велико Търново: В средата на октомври ще стане ясно дали Областната дирекция на МВР ще представи България в конкурса на Европейската мрежа по превенция на престъпността"}
{"url": "http://www.focus-news.net/news/2017/10/08/2444365/chastichni-mestni-izbori-2017-g-kandidatat-na-gerb-malin-tonchev-pecheli-izborite-v-selo-rakevo-obshtina-krivodol-oblast-vratsa.html", "text": "Кандидатът на ГЕРБ Малин Тончев печели изборите в село Ракево, община Криводол, област Враца. Това съобщиха за Агенция „Фокус“ от ОИК – Криводол. Малин Тончев е получил 472 гласа в своя подкрепа, а вторият кандидат – Николай Петков от БСП, едва 205 гласа. Частичните местни избори в село Ракево бяха обявени, след като през юли кметът Димитрина Козлева депозира пред председателя на Общинския съвет в Криводол своята оставка. С решение на Общинската избирателна комисия правомощията ѝ бяха прекратени от 1 август.", "date": "2017.10.08", "title": "Частични местни избори 2017 г: Кандидатът на ГЕРБ Малин Тончев печели изборите в село Ракево, община Криводол, област Враца"}
{"url": "http://www.focus-news.net/news/2017/10/08/2444366/chastichni-mestni-izbori-2017-g-dps-pecheli-izborite-v-selo-nivyanin-obshtina-borovan-oblast-vratsa.html", "text": "ДПС печели изборите в село Нивянин, община Борован, област Враца, съобщиха за „Агенция „Фокус“ от ОИК – Борован. Николай Христов от ДПС получи 174 гласа, а Елка Николова от ГЕРБ – 76. В надпреварата участваха още Цветелин Маринов от ВМРО, Никола Александров от БСП и Николай Йорданов от ПП „Воля“. Изборите в населеното място бяха насрочени, след като през юли тази година почина кметът Милен Гайдарски.", "date": "2017.10.08", "title": "Частични местни избори 2017 г.: ДПС печели изборите в село Нивянин, община Борован, област Враца"}
{"url": "http://www.focus-news.net/news/2017/10/08/2444367/pazardzhik-esenna-maystorska-rabotilnitsa-boyadisvane-s-estestveni-bagrila-i-plastene-na-valna-organizira-otdel-etnografiya-kam-regionalniya-istoricheski-muzey.html", "text": "Отдел „Етнография” към Регионален исторически музей – Пазарджик организира двудневна есенна майсторска работилница „Боядисване с естествени багрила и плъстене на вълна“, съобщи за Радио „Фокус“ – Пазарджик директорът на музея Борис Хаджийски. Той уточни, че участниците в работилницата ще научат интересни подробности за технологията на багрене и плъстене на вълна. „На 13 октомври (петък) от 15.00 часа ще имат възможността да се запознаят с невероятната гама цветове, постигнати след извличане на багрило от определени растителни видове. Ще се насладят на демонстрация по извличане на багрила и багрене, проведена от майстор Ваня Терзиева. Под ръководството на майсторката, участниците ще опитат да изработят собствена, багрена тъкан с техниката на еко-принта. За целта е необходимо да носят със себе си бяла памучна тениска. На 14 октомври (събота) от 10.00 часа желаещите да се включат в есенната работилница ще вземат участие в изработването на плъстен килим. Ще научат тънкостите и ще се запознаят в детайли с плъстенето на вълна“, обясни Хаджийски.\r\nВаня НИКОЛОВА", "date": "2017.10.08", "title": "Пазарджик: Есенна майсторска работилница „Боядисване с естествени багрила и плъстене на вълна“ организира отдел „Етнография“ към Регионалния исторически музей"}
{"url": "http://www.focus-news.net/news/2017/10/08/2444368/tsvetan-tsvetanov-gerb-spechelihme-zashtoto-zalagame-na-realni-politiki-bsp-i-tozi-pat-ne-mozhaha-da-se-dokazhat-kato-alternativa.html", "text": "Спечелихме, защото залагаме на реални политики, БСП и този път не можаха да се докажат като алтернатива. Това заяви за Агенция „Фокус“ заместник-председателят на ГЕРБ Цветан Цветанов, коментирайки резултатите на провелите се днес частични местни избори. Цветанов благодари на всички структури на партията, взели участие в подготовката. „Победата на ГЕРБ на частичните избори, въпреки компроматната война, която се разгоря през последната седмица, доказва, че БСП не е алтернатива“, коментира Цветанов. За \"Фокус\" Цветанов подчерта още, че ГЕРБ печелят избори, защото партията залага на реални политики, видими резултати и ясни кандидати. \r\nИван ЛАЗАРОВ", "date": "2017.10.08", "title": "Цветан Цветанов, ГЕРБ: Спечелихме, защото залагаме на реални политики, БСП и този път не можаха да се докажат като алтернатива"}
{"url": "http://www.focus-news.net/news/2017/10/08/2444369/washington-examiner-mayk-pens-si-tragna-ot-mach-po-amerikanski-futbol-zaradi-neuvazhenie-kam-himna-na-sasht.html", "text": "Вицепрезидентът на САЩ Майк Пенс си тръгна от мача по американски футбол между Индианаполис Колтс и Сан Франциско 49ърс заради проявено неуважение към химна на САЩ, проявено от състезателите на калифорнийския отбор, пише американското издание Washington Examiner.\r\n“Тръгнах си от днешния мач на Колтс, заради неуважението и няма да посетя нито едно събитие, което показва неуважение към нашите воини, нашия флаг или националния ни химн“, написа той в Туитър.\r\nПреди мача, най-малко 20 от състезателите на Сан Франциско са коленичили по време на изпълнението на националния химн.\r\nТози отбор е в центъра на споровете от около една година, след като един от състезателите започна да коленичи по време на изпълнението на американския химн преди мачовете, за да протестира срещу бруталността и расизма на полицията.\r\nОт скоро и президентът на САЩ Доналд Тръмп взе отношение по въпроса, като пусна няколко коментара в социалната мрежа Туитър след началото на сезона в Националната футболна лига. От тогава този жест еволюира до нещо като анти-Тръмп протест.\r\nПревод и редакция:", "date": "2017.10.08", "title": "Washington Examiner: Майк Пенс си тръгна от мач по американски футбол заради неуважение към химна на САЩ"}
{"url": "http://www.focus-news.net/news/2017/10/08/2444370/chastichni-mestni-izbori-2017-g-kandidatat-na-bsp-hristina-dimitrova-i-nezavisimiyat-yoana-yotova-otivat-na-balotazh-v-selo-suhache-obshtina-cherven-bryag-oblast-pleven.html", "text": "Христинка Симеонова Димитрова от БСП и независимият кандидат, подкрепен от НФСБ Йоана Иванова Йотова отиват на балотаж в село Сухаче община Червен бряг, област Плевен. Това съобщиха за Агенция „Фокус“ от ОИК – Червен бряг. В надпреварата участваше и Цветан Гоцов от ПП ГЕРБ. Изборите в населеното място бяха насрочени, след като през юли почина кметът на селото Иван Иванов.", "date": "2017.10.08", "title": "Частични местни избори 2017 г.: Кандидатът на БСП Христина Димитрова и независимият Йоана Йотова отиват на балотаж в село Сухаче, община Червен бряг, област Плевен"}
{"url": "http://www.focus-news.net/news/2017/10/08/2444371/anastas-anastasov-sdruzhenie-otvori-ochi-varna-interesat-kam-treningite-v-kampaniyata-za-pravoslavnite-semeyni-tsennosti-e-postoyanen-v-godinite.html", "text": "Интересът към тренингите в кампанията за православните семейни ценности е постоянен в годините. Това каза за Радио „Фокус“ – Варна председателят на Сдружение „Отвори очи“ във Варна Анастас Анастасов. Той посочи, че кампанията се провежда за трета поредна година, като първата година темата е била свързана с наркотиците, втората година кампанията е била насочена срещу злоупотребата с алкохол, а тази година е срещу агресията. „До голяма степен тези теми са свързани. Много често тези, които имат алкохолна или наркотична зависимост, стават доста агресивни в моментите, в които нямат необходимите средства да си набавят това, което им трябва. Стават агресивни срещу семейството, срещу близките и приятелите, без да осъзнават какво правят“, допълни Анастас Анастасов. Лекциите обичайно се провеждат две поредни съботи в началото на есента, като в първата част на тренинга участват психолози, които са православни християни. „Като професионалисти, те успяват да приложат психологическите методи на тренинга заедно с православната вяра, за да представят необходимите знания на хората, които обучават, а те да ги предадат нататък. Това е основната цел – да обучим група от хора, които да предадат знания. Втората частна тренинга се провежда от свещеници, които говорят за отношението на православната църква към такъв вид прояви и начините за справяне с тях. Тази част се провежда изцяло под формата на лекции, а не както по време на първия тренинг, който включва игри и задачи, за да се види как реагират различните хора“, каза още Анастас Анастасов. По думите му за първи път тази година първата част на кампанията, която включва лекции и тренинги, се провежда едновременно. „Лекциите не бяха отделени от тренингите, а бяха организирани заедно, през целия ден. Имаше над 30 души, които бяха много активни“, добави Анастас Анастасов. Следващата година темата на кампанията ще бъде „Православните семейни ценности срещу хазарта“, посочи Анастас Анастасов.\r\nМарияна ВАЛЕНТИНОВА", "date": "2017.10.08", "title": "Анастас Анастасов, Сдружение „Отвори очи“ – Варна: Интересът към тренингите в кампанията за православните семейни ценности е постоянен в годините"}
{"url": "http://www.focus-news.net/news/2017/10/08/2444372/hurryiet-turska-opozitsionna-partiya-podkrepi-voennite-operatsii-v-irak-i-siriya-poiska-i-takava-sreshtu-siriyskite-kyurdi.html", "text": "Лидерът на „Партията на националното действие“ в Турция Девлет Бахчели обеща пълна подкрепа за управляващата „Партия на справедливостта и развитието“ за политиката ѝ в Сирия и Ирак, докато Въоръжените сили на Турция се приготвят за операция в сирийската провинция Идлиб, пише турското издание Hurryiet.\r\n“Нова операция започна в Идлиб. Искаме да видим такава и в Африн (западният кюрдки регион в Сирия – бел. ред.). Тези райони трябва да бъдат прочистени от терора“, заяви Бахчели, по време на специална среща на партията си в Анкара, проведена под надслова „Обичащите Киркук“.\r\n„Тези заплахи са тясно свързани с нашето оцеляване и ние можем да се намесим в Идлиб благодарение на споразумението от Астана. Предателите трябва да бъдат изкоренени от този регион“, добави той.\r\n„В този процес „Партията на националното действие“ ще застане до правителството по твърд и безкомпромисен начин, защитавайки националните интереси. Ние сме в един и същ окоп, на една и съща фронтова линия, по едно и също време“, подчерта Бахчели.\r\nКоментарите на опозиционния лидер идват след като президентът на Турция Реджеп Таийп Ердоган обяви началото на „сериозна операция“ в сирийската провинция Идлиб.\r\nПревод и редакция:", "date": "2017.10.08", "title": "Hurryiet: Турска опозиционна партия подкрепи военните операции в Ирак и Сирия, поиска и такава срещу сирийските кюрди"}
{"url": "http://www.focus-news.net/news/2017/10/08/2444373/predstoyashti-mezhdunarodni-sabitiya-za-9-oktomvri-agentsiya-fokus.html", "text": "*** Лидерът на Каталонското регионално правителство Карлес Пучдемон ще изнесе ключова реч, по време на която \r\nнякои очакват да обяви Каталония за независима държава\r\n*** Шведската академия ще обяви носителят на Нобеловата награда за икономика\r\n***Главният преговарящ за Брекзит от страна на ЕС – Мишел Барние – и неговия колега от Великобритания Дейвид Дейвис ще проведат пети кръг от преговорите помежду си\r\n***Борейки се с разцеплението в собстената си партия, премиерът на Великобритания Тереза Мей ще направи обръщение в парламента на страната за направения прогрес по разговорите за Брекзит\r\n***Партията на Първият министър на Шотландия Никола Стърджън – Шотландската национална партия(СНП) – ще проведе ежегодната си конференция, на която се очаква основна тема да е борбата за независимост в Каталония\r\n***Турският президент Реджеп Таийп Ердоган ще пристигне на посещение в Украйна\r\n***Започва делото срещу 143 войници, обвинени в причиняването на смъртта на 34 души на мост в Истанбул, в нощта на миналогодишния провален опит за преврат\r\n***ЮНЕСКО ще проведе среща, на която трябва да бъде номиниран нов генерален директор от осем кандидата, който трябва да замени българката Ирина Бокова, прослужила два мандата по четири години начело на организацията", "date": "2017.10.08", "title": "Предстоящи международни събития за 9 октомври ( Агенция „Фокус“ )"}
{"url": "http://www.focus-news.net/news/2017/10/08/2444374/rudaw-prezidentat-na-irakski-kyurdistan-masud-barzani-i-govoritelya-na-irakskiya-parlament-salim-al-dzhaburi-sa-proveli-sreshta.html", "text": "Президентът на Иракски Кюрдистан Масуд Барзани се е срещнал с говорителя на парламента на Ирак Салим ал Джабури, за да обсъдят по-нататъшните действия на двете страни, след проведения референдум за независимост на кюрдската област на 1 октомври, предава кюрдистанската новинарска агенция Rudaw.\r\nДокато в заявленията от кабинетите си двамата са изразили позитивната си настройка за продължаването на преговорите, коментари направени от някои чиновници в Багдад подсказват, че Джабури няма пълната подкрепа на иракския парламент за посещението си в Ербил.\r\nДвамата са подчертали необходимостта да бъде запазена стабилността и сигурността и да се избегне повишаване на напрежението между двете правителства, според съобщение от кабинета на кюрдския лидер.\r\nОсвен това, те са препотвърдили нуждата да успокоят политическата ситуация, приемайки „принципа на диалог с открити цели“, пише още в съобщението, добавяйки че и двете страни трябва да направят компромис, за да се стигне до разрешение на проблемите между Ербил и Багдад.\r\nОт своя страна, чрез съобщение от кабинета на говорителя на иракския парламент, той е изразил вярата си, че посещението му е било с цел да се подпомогне възстановяването на обтегнатите отношения между Ербил и Багдад, които са достигнали „опасно“ ниво, достигайки до точката, в която регионалните държави са започнали да се месят във вътрешните дела на страната, „застрашавайки сигурността и стабилността на Ирак, като държава“.\r\nДжабури е подчертал позицията си, че единството на Ирак трябва да бъде запазено и разговорите му с Барзани са фокусирани върху търсенето на начин „да се преодолее случилото се, най-вече в спорните зони“, в контекста на иракската конституцията и на „единството на федерален Ирак“.\r\nПревод и редакция:", "date": "2017.10.08", "title": "Rudaw: Президентът на Иракски Кюрдистан Масуд Барзани и говорителя на иракския парламент Салим ал Джабури са провели среща"}
{"url": "http://www.focus-news.net/news/2017/10/08/2444375/chastichni-mestni-izbori-2017-gerb-5-dps-2-i-3-balotazha-obzor.html", "text": "Частични местни избори се проведоха в две общини и осем кметства в страната. \r\nОбщо четирима бяха кандидатите, които се борят за кметското място в  община Трън, област Перник. Там изборите бяха спечелени от кандидата на ГЕРБ Цветислава Цветкова, която е получила 1352 гласа в подкрепа на кандидатурата си. Тя е временно изпълняващ длъжността кмет на общината, а преди това бе зам.-кмет. В кметската надпревара участва и независимият кандидат Станислава Алексиева. Алексиева, която е секретар на Община Трън и бе издигната от Инициативен комитет „Да, за Трънско“, получи 748 гласа. За Божидар Страхилов, който бе кандидат за кметския пост от Инициативния комитет „Заедно за доброто на Трънско“ и бе подкрепен от БСП, получи 438 гласа. ПП „Нова сила“ издигна за свой кандидат Арлин Антонов, който е бивш диpeĸтop нa Haциoнaлнaтa cлyжбa зa cигypнocт и бивш народен представител. Той получи едва 45 гласа. \r\nДo избopите в Tpън ce cтигнa, cлeд ĸaтo нa 2 юни тази година ĸмeтът Cтaниcлaв Hиĸoлoв пoдaдe оставката си c лични мoтиви. Николов е подсъдим за катастрофа с дете от преди почти две години.\r\nГЕРБ спечели изборите на първи тур и в община Вълчи дол, област Варна. Там за кандидатът на партията Георги Тронков гласуваха 2661 избиратели или 59,15%. \r\nВ надпреварата за кметския пост участваше и издигнатата от Инициативен комитет и подкрепена от БСП Людмила Петкова. Георги Тронков към момента е председател на Общинския съвет – пост, който заема вече втори мандат. Людмила Петкова е общински съветник и член на общинските комисии „Устройство на територията и общинска собственост” и „Образование, култура, спорт и туризъм“. До изборите в общината се стигна, след като на 18 май тази година след кратко боледуване почина кметът Тошко Янев. Павел Динков от ГЕРБ печели частичните кметски избори в с. Цани Гинчево, община Никола Козлево, област Шумен. Той е получил подкрепа от 173 избиратели. Във вота са участвали 231 от общо 403 души с право на глас.\r\nИван Добрев, кандидатът на БСП, получи 31 гласа, а издигнатият от ПП „Воля“ Митко Георгиев - 17 гласа. \r\nДо изборите в населеното място се стигна, следа като през месец май тогавашният кмет Красимир Георгиев напусна поста си по време на третия си мандат заради по-доходоносна работа.\r\nВ с. Генерал Киселово, община Вълчи дол, област Варна вотът на избирателите отиде при Калина Христова от ГЕРБ. Та печели частичните местни избори в населеното място със 103 гласа в своя подкрепа. Кандидатът на БСП Петранка Господинова получи едва 17 гласа. Избирателна активност бе 73,61%. \r\nТова бе вторият предсрочен вот в селото, след като избраният през 2015 г. кмет Димитър Тодоров напусна поста си заради нова работа, а наследникът на поста му Стоян Едров се оттегли по здравословни причини. \r\nГЕРБ печелят изборите и в село Ракево, община Криводол, област Враца. Кандидатът им Малин Тончев получи 472 гласа в своя подкрепа, а вторият кандидат – Николай Петков от БСП, едва 205 гласа. Частичните местни избори в село Ракево бяха обявени, след като през юли кметът Димитрина Козлева депозира пред председателя на Общинския съвет в Криводол своята оставка. С решение на Общинската избирателна комисия правомощията ѝ бяха прекратени от 1 август.ДПС печели изборите в две населени места – село Нивянин, община Борован, област Враца и село Скалак, община Руен, област Бургас. \r\nВ Нивянин Николай Христов от ДПС получи 174 гласа, а Елка Николова от ГЕРБ – 76. В надпреварата участваха още Цветелин Маринов от ВМРО, Никола Александров от БСП и Николай Йорданов от ПП „Воля“. Изборите в населеното място бяха насрочени, след като през юли тази година почина кметът Милен Гайдарски.\r\nМустафа Бекир е новият кмет на село Скалак. От общо 512 души, имащи право на глас, 218 души са го упражнили. Мустафа Бекир бе единственият кандидат за кметския пост. Причината за изборите в населеното място е смъртта на стария кмет Осман Мехмед.\r\nПредстои да бъдат проведени и 3 балотажа. \r\nКандидатите на ГЕРБ и ДПС отиват на балотаж в село Чукарка, община Айтос, област Бургас. Издигнатият от ПП ГЕРБ Сюлейман Садула събра 109 гласа, а подкрепеният от ДПС Октай Якуб – 106. \r\nВ кметската надпревара участваха още кандидатът на ПП „Воля“ Ахмед Галиб Боз и кандидатът на БСП Севим Хюсеин Мустафа. До изборите в селото се стигна, след като правомощията на кмета на селото Джемил Хюсеин Хамид бяха предсрочно прекратени, поради неявяването му на работа.БСП и ГЕРБ отиват на балотаж в село Попович, община Бяла, област Варна. Кандидатът на БСП Еленка Стойчева събра 82 гласа, а кандидатът на ГЕРБ Мирослав Юриев Иванов – 51. В село Попович за кметското място се бореше и издигнатият от ДПС Исмаил Абил Мехмед. Причина за предсрочните избори в населеното място е подадената оставка на предишния кмет Крум Крумов.Христинка Димитрова от БСП и независимият кандидат, подкрепен от НФСB Йоана Йотова отиват на балотаж в село Сухаче, община Червен бряг, област Плевен. Изборите в населеното място бяха насрочени, след като през юли почина кметът на селото Иван Иванов.\r\nИзборният ден премина спокойно и без сигнали за нарушение на изборните правила.", "date": "2017.10.08", "title": "Частични местни избори 2017: ГЕРБ – 5, ДПС – 2 и 3 балотажа (ОБЗОР)"}
{"url": "http://www.focus-news.net/news/2017/10/08/2444376/tass-pozharat-v-moskva-e-lokaliziran.html", "text": "Пожарът в Търговски център „Синдика“ в руската столица Москва е локализиран, съобщиха от оперативния щаб за гасене на пожара, цитирани от ТАСС.\r\n„Обявена е локализация на пожара в 22:56 московско време(22:56 бъларско)“, каза представителят на щаба. Според неговите думи, пожарът е локализиран на цялата площ от 55 хил. кв.км.\r\nОт пресслужбата на Министерството по извънредните ситуации съобщиха за ТАСС, че системата за предупреждение и грамотната евакуация са позволили да не бъде допуснато да загинат хора. „Веднага щом се е появил дим, в сградата са проработили системите за сигнализация и оповестяване. Хората веднага са помолени да напуснат помещенията и е била организирана евакуацията им. Благодарение на това, е избегнато създаването на панически настроения и настъпването на тежки последствия, отчитайки това, че димът е идвал от склада със строителни материали, които са крайно опасни за човека“, е казал събеседникът на руската агенция.\r\nОт ведомството са потвърдили, че когато е започнал пожарът, достъпът към всички помещения на търговския център е бил веднага закрит, включително до подземния паркинг, където са били автомобилите на посетителите. „Именно там е започнал пожарът и е било опасно за хората да не се задушат. Съществувала е и опасност от взрив на автомобилите, затова решението за закриване на достъпа до паркинга е правилно. Нито един автомобил не струва, колкото човешки живот“, е казал представителят на руското министерство на извънредните ситуации.\r\nПревод и редакция:", "date": "2017.10.08", "title": "ТАСС: Пожарът в Москва е локализиран"}
{"url": "http://www.focus-news.net/news/2017/10/08/2444377/branimir-mitov-dt-encho-halachev-blagoevgrad-vazhno-e-oshte-ot-ranna-detska-vazrast-da-se-vazpitava-edna-lyubov-kam-izkustvoto.html", "text": "Важно е още от ранна детска възраст да се възпитава една любов към изкуството. Това каза пред Радио ‘‘Фокус’’ – Пирин Бранимир Митов, директор на Драматичен театър „Енчо Халачев“-Благоевград. Според него родителите трябва да водят децата си още от малки на куклен театър. „Трябва да ги водят на опера, тук в Благоевград имаме и опера, да ги водят на представления, които са с жив план актьори, на балет. Хубаво е децата да свикнат да ходят на театър, да свикнат с това, че в театър се влиза по друг начин, не с пуканки“, обясни Митов. „Децата трябва да разберат, че отношението им към изкуството като цяло, говоря и за театър, и за балет, и за изобразителното изкуство, е много важно и те трябва да имат уважение към творците“, каза още директорът на Драматичен театър „Енчо Халачев“-Благоевград Бранимир Митов.\r\nЛора КАЛЧЕВА", "date": "2017.10.08", "title": "Бранимир Митов, ДТ „Енчо Халачев“-Благоевград: Важно е още от ранна детска възраст да се възпитава една любов към изкуството"}
{"url": "http://www.focus-news.net/news/2017/10/08/2444378/pazardzhik-bolnitsata-v-panagyurishte-provezhda-bezplatni-profilaktichni-pregledi-v-klinikata-po-sadova-hirurgiya.html", "text": "Болницата в Панагюрище предоставя възможност за безплатни профилактични прегледи в клиниката по Съдова хирургия до 2 ноември 2017 година, съобщи за Радио „Фокус” – Пазарджик Владислав Прелезов от пресцентъра на лечебното заведение. В дните на отворени врати екипът от специалисти на болницата, начело с доц. д-р Андриан Тонев д.м., началник на клиниката, ще извършва прегледи на диабетно болни, пациенти с мозъчно-съдова патология, с хронична артериална недостатъчност на крайниците и с артериални проблеми на долните крайници. \r\nПри необходимост на пациенти ще се прави доплер и те ще се приемат в клиниката по съдова хирургия. Прегледите в дните на отворени врати се провеждат от 9.00 до 13.00 часа.\r\nАлбена ЖИЛЕКОВА", "date": "2017.10.08", "title": "Пазарджик: Болницата в Панагюрище провежда безплатни профилактични прегледи в клиниката по Съдова хирургия"}
