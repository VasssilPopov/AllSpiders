{"url": "http://www.focus-news.net/news/2018/12/16/2602531/tv-21-makedoniya-vse-oshte-makedonskite-deputati-ne-sa-postignali-saglasie-po-zakona-za-amnistiyata.html", "text": "И в понеделник Законът за амнистията няма да влезе в парламента, съобщава скопската телевизия  ТВ 21 .   \r\nТекстът му е готов, но трябва да бъде обсъден и от партийните централи, и от правните експерти. Групата за помирение засега няма информация кога ще се представи целият му текст в окончателен вариант.  \r\nСпоред представители на либерал-демократическата партия, властта се намесва в работата на съдебната система и ЛДП няма да подкрепи такъв закон.   \r\nПосланикът на ЕС в Скопие Самуел Збогар също е отказал да отговори по този въпрос, като е обяснил, че ще направи изявление, когато законосъобразното решение се обяви официално.   Ивелина Ватова", "date": "2018.12.16", "title": "ТВ 21 (Македония): Все още македонските депутати не са постигнали съгласие по Закона за амнистията"}
{"url": "http://www.focus-news.net/news/2018/12/16/2602512/nimh-zhalt-kod-za-snegovalezhi-e-v-sila-za-4-oblasti-na-stranata-za-17-dekemvri.html", "text": "Жълт код за снеговалежи е в сила за 4 области на страната за 17 декември. Това сочи справка на сайта на  НИМХ . Предупреждението важи за областите Плевен, Ловеч, Габрово и Велико Търново. В тези райони се очакват снеговалежи и образуване на нова снежната покривка с дебелина до 10 см.", "date": "2018.12.16", "title": "НИМХ: Жълт код за снеговалежи е в сила за 4 области на страната за 17 декември"}
{"url": "http://www.focus-news.net/news/2018/12/16/2602516/antoaneta-stoyanova-upravitel-rtsppod-kam-momenta-tsentarat-raboti-s-512-detsa-ot-oblastta-sas-spetsialni-obrazovatelni-potrebnosti.html", "text": "Към момента центърът работи с 512 деца от областта със специални образователни потребности. Това съобщи за  Радио „Фокус“ – Бургас  Антоанета Стоянова, управител на Регионален център за подкрепа на приобщаващото образование на децата със специални образователни потребности. По думите ѝ в началото на учебната година техният брой е бил 463 деца. „Тогава този брой включваше 70 учебни заведения с 351 деца и 48 детски градини с 112 деца“, отбеляза Стоянова. Тя добави, че след съставянето на допълнителни оценки през годината този брой може да става по-голям или по-малък. „Това е така, тъй като има деца, които постигат съответните стандарти и вече не се нуждаят от ресурсно подпомагане“, обясни Стоянова. Тя каза още, че специалистите, които подпомагат този процес, са 55 специални педагози, които обслужват цялата област. „Това са слухово-речеви рехабилитатори, психолози, логопеди, ресурсни учители, а от 2 години имаме и сензорен терапевт, който работи на място с децата в Ресурсния център и подпомага сензорната им интеграция“, посочи още Стоянова. По думите ѝ специалистите на Регионален център за подкрепа на приобщаващото образование на децата със специални образователни потребности полагат усилия да подпомагат екипите в учебните заведения. „От тази учебна година с влизане в сила на Правилника, който е утвърден от Министъра, Регионалните центрове са и обучаващи организации и провеждат обучения, които са свързани с издаването на квалификационни кредити“, поясни Стоянова. \r\nМария ПОПЧЕВА", "date": "2018.12.16", "title": "Антоанета Стоянова, управител РЦППОД: Към момента центърът работи с 512 деца от областта със специални образователни потребности"}
{"url": "http://www.focus-news.net/news/2018/12/16/2602518/aktualna-patna-obstanovka.html", "text": "Информация за състоянието на републиканските пътища към 21.00 часа на 16 декември 2018 г., предоставена от пресцентъра на  Агенция \"Пътна инфраструктура\" . \r\nІ. Метеорологична обстановка: \r\nТемпературите са в интервала от - 3° до + 9°. \r\nВремето над страната е облачно. \r\nСлаб вятър духа в цялата страна. \r\nСлаб дъжд вали в по-голямата част от страната.  \r\nСняг вали в областите Видин, Кюстендил, Монтана, Перник, Плевен, София както и района на Благоевград, Предел, Станке Лисичково /обл. Благоевград/; проход „Шипка“, Пампорово /обл. Смолян/ \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 50 м в района на Кнежа /обл. Плевен/; \r\n- до 100 м в районите на Гривица, Градина, Телиш /обл. Плевен/ \r\nІІ. Състояние на автомагистралите: няма ограничения \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n-„Превала“ – отворен за всички МПС. \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Предел“ - забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. \r\nОПУ Враца: \r\nОграничено е движението за всички МПС по път I-1 Ребърково - Ботевград поради снегопочистване.  \r\nОбходен маршрут за МПС до 12 т. по път II-16 Ребърково - Своге - София. \r\nМПС над 12 т. изчакват на място.  \r\nОбласт София: \r\nОграничено е движението за МПС над 12 т. по път I-1 Ботевград - п.в. „Витинска река“ поради снегопочистване. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  няма  \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г.", "date": "2018.12.16", "title": "Актуална пътна обстановка"}
{"url": "http://www.focus-news.net/news/2018/12/16/2602513/bbc-eksploziya-v-yaponiya-desetki-raneni-pri-vzriv-v-saporo.html", "text": "Огромна експлозия и огън са избухнали в ресторант в северния японски град Сапоро, съобщават  BBC  и други световни медии.  \r\nПо данни на японската полиция 42 са ранените, един е с опасност за живота. Причините за взрива не са изяснени все още, споменава се за газова експлозия.  \r\nПолицията е отцепила района поради опасност от нови взривове.  Ивелина Ватова", "date": "2018.12.16", "title": "BBC: Експлозия в Япония, десетки ранени при взрив в Сапоро"}
{"url": "http://www.focus-news.net/news/2018/12/16/2602515/reuters-katar-vanameryava-da-uvelichi-dela-si-v-doyche-bank.html", "text": "Катар има намерения да увеличи дяловото си участие в Дойче Банк, съобщава  Reuters , като цитира  информация от неделното издание на германския Handelsblatt. \r\nКатарското кралско семейство вече има 6.1 процента в една от най-големите банкови институции в Европа,  показва справка на нейната интернет страница.  Ако се вземат под внимание и дериватните позиции, това означава, че Катар контролира над 9 процента, пояснява Handelsblatt. \r\n“Ще инвестираме в голяма финансова институция в Германия. Обсъдихме тази възможност по време на Форума в Доха и скоро ще го обявим“, е заявил за вестника Юсуф Мохамед Ал-Джайда, главен изпълнителен директор на държавния Катарски финансов център. Той обаче е отказал да съобщи името на компанията, но е потвърдил, че Катар вече работи с нея. Ивелина Ватова", "date": "2018.12.16", "title": "Reuters: Катар вънамерява да увеличи дела си в Дойче Банк"}
{"url": "http://www.focus-news.net/news/2018/12/16/2602514/plovdiv-dvoen-praznichen-kontsert-na-folkloren-ansambal-trakiya-shte-se-provede-na-18-dekemvri.html", "text": "Двоен празничен концерт на Фолклорен ансамбъл „Тракия“ ще се проведе в Пловдив на 18 декември. Това съобщиха за Радио „Фокус“ – Пловдив от Дирекция „Култура и културно наследство“ към Общината. Събитието под надслов „Коледна приказка“ ще се проведе в Дома на културата „Борис Христов“ в два последователни концерта с начален час от 18.00 и от 19.30 часа. Ще участват възпитаниците на „Детската танцова школа“ и професионалните артисти на Фолклорен ансамбъл „Тракия“  в Пловдив. \r\nФолклорен Ансамбъл „Тракия” в Пловдив е създаден през 1974 година. Той има задача да запази и развие народното песенно и музикално-танцово богатство от всички фолклорни области на страната. За 44 години ансамбълът е изнесъл хиляди концерти във всички краища на България, подпомагайки държавните институции в множество значими форуми. Участвали са в международни прояви в 48 страни.  Носители са на всички възможни награди в сферата на културата.", "date": "2018.12.16", "title": "Пловдив: Двоен празничен концерт на Фолклорен ансамбъл „Тракия“ ще се проведе на 18 декември"}
{"url": "http://www.focus-news.net/news/2018/12/16/2602519/afp-tezhki-magli-otmenyat-poleti-v-holandiya.html", "text": "Цяла Холандия е покрита с гъста мъгла, което принуди в неделя поне едно летище да отмени полетите, съобщава  AFP . \r\nОт обед е затворено  международното летище в Айндховен, най-големият град в провиниця Северен Брабант. 27 полета са пренасочени за кацане на други летища, а поне 6 заминаващи са отменени, се съобщава на уеб-страницата на летището. До момента засегнати от времето са между 6 500 и 8 000 пасажери  \r\nМеждународното летище на Амстердам „Шифол“ е трябвало да отмени около 100 полета, по официални данни.   \r\nKLM, държавният въздушен превозвач на Холандия, обикновено оперира около 65 полета на час, но в периода на гъстите мъгли може да управлява само 17 кацащи и отлитащи полета.  \r\nКралският холандски метеорологичен институт е обявил „код жълто“.  Ивелина Ватова", "date": "2018.12.16", "title": "AFP: Тежки мъгли отменят полети в Холандия"}
{"url": "http://www.focus-news.net/news/2018/12/16/2602520/varna-64-mln-leva-sa-prihodite-ot-noshtuvki-v-hoteli-moteli-i-hizhi-vav-varna-za-oktomvri.html", "text": "6.4 млн. лева са реализираните приходи от нощувки в местата за настаняване във Варна през октомври. Това сочат последните данни на Националния статистически институт, съобщават от Териториалното статистическо бюро във Варна. Постъпленията са с 19.9 % повече в сравнение с тези, отчетени през същия месец на миналата година. Регистрирано е и увеличение на приходите от чужди граждани – с 23.7 % и от българи – с 13.2 %. През периода най-висока е била заетостта на леглата в хотелите с 4 и 5 звезди – 17.3 %. Най-ниско категорийните места за настаняване са били със заетост от 12.3 %. През месеца най-много нощувки са реализирани от гости от Германия – 33.3 хиляди, от Израел – 4.8 хиляди, от Русия и Полша – по 4.6 хиляди нощувки. Общият брой на нощувките в областта във всички места за настаняване е 113.9 хиляди.", "date": "2018.12.16", "title": "Варна: 6.4 млн. лева са приходите от нощувки в хотели, мотели и хижи във Варна за октомври"}
{"url": "http://www.focus-news.net/news/2018/12/16/2602523/shumen-platforma-za-virtualna-realnost-predstavya-starinite-v-pliska.html", "text": "В началото на годината в НИАР „Плиска“ бе пусната в експлоатация платформата за виртуална реалност, с която посетителите могат да се завърнат в миналото и да разгледат отблизо Тронната палата. Това съобщиха от  Регионален исторически музей- Шумен . Друго нововъведение в резервата е поставянето на информационен киоск, на чиито терминал са заредени виртуални пътеводител и каталог. Чрез пътеводителя всеки посетител може да се разходи из старата българска столица. С текстове и снимки са представени всички по-значими паметници, открити на територията на града. След края на всяка информация за отделен обект има библиографична справка, която е насочена към посетителите с по-голям интерес към старината. Виртуалният каталог обогатява музейната експозиция. В него могат да се видят ценни предмети, открити на територията на Плиска, но съхраняващи се в други музеи. По този начин всеки посетител може да се запознае с цялото богатство на старопрестолния град. От тази година в обекта се предлага и видео беседа, която представя един нов поглед към историята на града. Във видеото са използвани различни снимки и анимации, които още по-подробно и нагледно показват средновековната история на първата българска столица. Видео беседата се представя в удобна мултимедийна зала, в която е разположена и временна експозиция „Каменната арена на Плиска”. Въвеждането на мултимедийни иновации в сферата на културата е ново средство за комуникация с посетителите. Информационният киоск визуализира артефакти, планове и възстановки на сгради, а видео беседата задоволява интереса на хората към друг тип представяне на нашето културно богатство.", "date": "2018.12.16", "title": "Шумен: Платформа за виртуална реалност представя старините в Плиска"}
{"url": "http://www.focus-news.net/news/2018/12/16/2602521/api-dvizhenieto-na-tezhkotovarni-mps-nad-12-t-po-pat-i-1-vidin-sofiya-v-uchastaka-mezdra-sofiya-se-osashtestvyava-po-pat-ii-16-rebarkovo-svoge-sofiya.html", "text": "Движението на тежкотоварни МПС над 12 т по път I-1 Видин - София в участъка Мездра - София се осъществява по път II-16 Ребърково - Своге - София. Това съобщиха от  пресцентъра на Агенция \"Пътна инфраструктура\".", "date": "2018.12.16", "title": "АПИ: Движението на тежкотоварни МПС над 12 т по път I-1 Видин - София в участъка Мездра - София се осъществява по път II-16 Ребърково - Своге - София"}
{"url": "http://www.focus-news.net/news/2018/12/16/2602525/sanktsionirani-shofyori-narushili-zabranata-za-dvizhenie-na-tezhkotovarni-avtomobili-nad-12-tona.html", "text": "30 водача са санкционирани за навлизане на  АМ \"Хемус\" днес в нарушение на забраната за движение на тежкотоварни автомобили над 12 тона, съобщават от  ОДМВР-София . Наложената санкция включва глоба в размер от 300 лева, лишаване на водача от право да управлява за срок от 1 месец и спиране на камиона от движение за срок от 3 месеца. \r\nКъм момента магистралата е проходима при тежки зимни условия. От пътна полиция съветват шофьорите да карат изключително внимателно. Предвид усложнената метеорологична обстановка, не предприемайте пътуване, ако не е крайно наложително.", "date": "2018.12.16", "title": "Санкционирани шофьори, нарушили забраната за движение на тежкотоварни автомобили над 12 тона"}
{"url": "http://www.focus-news.net/news/2018/12/16/2602517/snezhni-blokadi-obzoriii.html", "text": "Обилни снеговалежи станаха предпоставка за катастрофи и пътни блокади по основни направления. Най-усложнена бе обстановката в областите София, Кюстендил, Благоевград, Враца, Ловеч и Перник.  \r\nДвама души загинаха при катастрофа на пътя София – Варна, между селата Микре и Голец, в следобедните часове. Заради инцидента движението в участъка бе ограничено в едното пътно платно. Рано сутринта друго произшествие   - между селата Войнягово и Климент в Пловдивска област също взе две жертви. По-късно през деня верижна катастрофа между товарен и три леки автомобила образува задръстване на пътя между Пловдив и Карлово. Инцидентът, станал след разклона на град Игнатиево преди село Царимир, причини близо 2-километрова тапа в участъка. В следобедните часове автомобилите, движещи се по автомагистрала „Хемус“ в посока столицата, изчакваха с часове в района на тунел „Топли дол”, заради завъртял се ТИР. Сходна бе ситуацията и в отсечката между Мездра и Ботевград, където екипи на „Пътна полиция\" и Агенция \"Пътна инфраструктура\" работиха по отстраняването на аварирал тежкотоварен автомобил. Проблем с трафика имаше и на автомагистрала „Тракия” заради снегопочистването, а преобърнала се снегопочистваща машина в района на местността Черна нива в област Кюстендил затвори за часове пътя Кюстендил –Дупница. \r\nОт Агенция \"Пътна инфраструктура\" съобщиха, че ще санкционират пътноподдържащата фирма, отговорна за почистването на АМ \"Струма\" на територията на област Кюстендил. Причината е констатирано закъснение при снегопочистващите дейности. Към момента движението в Западна България постепенно се нормализира. \r\nВ столицата над 200 снегорина се включиха в почистването на основните улици и булеварди. Приоритетно се обработваха трасетата на масовия градски транспорт и ключовите булеварди. Въпреки това десетки закъсали автомобили усложниха пътната обстановка. Заради лошите метеорологични условия части от кв. „Люлин“ 2 останаха без електричество, което наложи намесата на екипи на ЧЕЗ, които отстраниха аварията.  \r\nВ Кюстендил без електрозахранване останаха жители от общините Бобошево и Трекляно. Към момента електричеството е възстановено навсякъде, с изключение на пет махали на територията на община Трекляно. . Пътната обстановка в областта бе усложнена през целия ден, като на терен бяха изпратени екипи на Областна дирекция на МВР – Кюстендил, които да съдействат и да подпомагат хората в проблемните пътни участъци. Няма данни за бедстващи хора. \r\nОбилни валежи от сняг имаше през неделния ден и в Благоевград. Въведени бяха ограничения за движението на товарни автомобили над 12 тона в района на прохода Предел и по път III-106 Благоевград – Станке Лисичково. Пътищата се почистваха и опесъчаваха. На терен бяха няколко снегопочистващи автомобила. Силен снеговалеж имаше и в района на, Юндола, Попови ливади, Сатовча и Добринище. По данни на областния управител Бисер Михайлов обстановката в региона е сравнително спокойна и няма постъпвали сигнали за проблеми в ситуационния център, нито населени места без електричество или бедстващи хора.  \r\nВ Перник проблеми с електрозахранването имаше в населени места в общините Брезник и Трън. Пътищата в областта са проходими в зимни условия, но на места има заледявания.  \r\nОчаква през нощта валежите постепенно да спират. За понеделник жълт код за снеговалежи е в сила за областите Плевен, Ловеч, Габрово и Велико Търново. В тези райони се очакват снеговалежи и образуване на нова снежната покривка с дебелина до 10 см.", "date": "2018.12.16", "title": "Снежни блокади (ОБЗОРIII)"}
{"url": "http://www.focus-news.net/news/2018/12/16/2602522/aktualna-patna-obstanovka.html", "text": "Информация за състоянието на републиканските пътища към 21.30 часа на 16 декември 2018 г., предоставена от пресцентъра на  Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 3° до + 9°. \r\nВремето над страната е облачно. \r\nСлаб вятър духа в цялата страна. \r\nСлаб дъжд вали в по-голямата част от страната.  \r\nСняг вали в областите Видин, Кюстендил, Монтана, Перник, Плевен, София както и района на Благоевград, Предел, Станке Лисичково /обл. Благоевград/; проход „Шипка“, Пампорово /обл. Смолян/ \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 50 м в района на Кнежа /обл. Плевен/; \r\n- до 100 м в районите на Гривица, Градина, Телиш /обл. Плевен/ \r\nІІ. Състояние на автомагистралите: няма ограничения \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n-„Превала“ – забранен за всички МПС над 12 т. \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Предел“ – отворен  за всички МПС; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. \r\nОПУ Враца: \r\nОграничено е движението за всички МПС по път I-1 Ребърково - Ботевград поради снегопочистване.  \r\nОбходен маршрут за МПС до 12 т. по път II-16 Ребърково - Своге - София. \r\nМПС над 12 т. изчакват на място.  \r\nОбласт София: \r\nОграничено е движението за МПС над 12 т. по път I-1 Ботевград - п.в. „Витинска река“ поради снегопочистване. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  няма  \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г.", "date": "2018.12.16", "title": "Актуална пътна обстановка"}
{"url": "http://www.focus-news.net/news/2018/12/16/2602526/izvestiya-mediite-saobshtavat-che-beliyat-dom-gotvi-prekratyavane-rabotata-na-pravitelstvoto.html", "text": "Белият дом и редица федерални ведомства на САЩ започнаха подготовка частично да спрат  работата на правителството, информира руският вестник  „Известия“  в неделния си брой. \r\nПричина е спорът между президента на САЩ Доналд Тръмп и демократите от Конгреса за строителството на стената по границата с Мексико. Това е съобщил в неделя американският вестник The Washington Post . \r\nВ неделя приключва и срокът за финансиране на пограничното съоръжение. Нито една от двете страни в конфликта не е променила позицията си.  \r\n«Готови сме да направим всичко нужно, за да построим стената», изданието цитира думи на Стивън Милър, съветник на президента, в интервю за телевизия CBS. \r\nВестникът цитира и лидера на Демократическата партия Чарлз Шумър, която има малцинство в Конгреса, според когото: „Президентът Тръмп е длъжен да разбере: няма гласове в подкрепа на стената, нито в Камарата (на представителите – бел. „Известия“), нито в Сената. Няма да получи стената под никаква форма.“  Това демократът е заявил пред друга телевизионна медия в САЩ NBC. \r\nЛипсата на напредък в разрешаването на този спор може да доведе до частично спиране на работата на правителството от 22 декември.  \r\nНа 15 декември Доналд Тръмп се разпореди 5 млрд. долара да се пренасочат от програмата за участие на САЩ в Арктическия район към изграждането на стена с Мексико. Рафаел Бернал, който е анализатор за The Hill, отбелязва, че администрацията на Тръмп пренебрегва недоволството на редица политици и военни в САЩ и „подкрепя идеята да се приеме нов вариант на законопроект, според който бюджетни средства в размер на 5 млрд. долара ще отидат за строителството на стената в югозападната част на страната», за да се удържа потока от нелегални мигранти към САЩ от Мексико. . \r\nКерванът с мигранти от държави от Централна Америка се движи към САЩ от октомври. А строителството на тази стена е едно от предизборните обещания на Тръмп и той непрекъснато напомня, че този проект трябва да се осъществи.   Ивелина Ватова", "date": "2018.12.16", "title": "„Известия“: Медиите съобщават, че Белият дом готви прекратяване работата на правителството"}
{"url": "http://www.focus-news.net/news/2018/12/16/2602226/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Формирането на косовската армия е политическа маневра, която прикрива по-значими цели, пише в своя статия американският вестник  The New York Times .  \r\nПовишените мита за сръбските продукти и създаването на косовската армия се считат за популярни мерки сред албанците в Косово, но наблюдатели на ситуацията предполагат, че те няма да се материализират в подкрепа на косовския премиер Рамуш Харадинай, който се противопоставя на президента Хашим Тачи заради преговорите със сръбския президент Александър Вучич за непопулярния въпрос на размяна на територии, пише изданието. \r\n„Популярно е да атакувате Сърбия. Но хората не са слепи за политическото маневриране в много чувствителната ситуация, както и за главоломно растящите обещания на двамата политици, които представляват символ на корупционното ръководството на Косово - казва Агрон Байрами, редактор на косовския всекидневник \"Коха диторе\", добавяйки, че войнствените думи на Сърбия не означават, че ще започне нова война. \r\nСпоред Байрами, Сърбия е наясно, че военните действия биха предизвикали конфликт с НАТО, като Косово знае, че неговите сили за сигурност не биха могли да се противопоставят на сръбската армия. \r\n„Приемането на законите за превръщането на нашите сили за сигурност не означава, че на следващия ден ще имаме армия, готова да действа. Това е първата стъпка и е символична. Това е стъпка, която трябва да бъде потвърдена от държавността на Косово. Сърбия не признава Косово като държава, затова яростно се противопоставя на създаването на още една институция, на армията - смята Байрами. \r\n*** Международната рейтингова агенция \"Фич\" потвърди дългосрочния кредитен рейтинг на Турция като „ВВ” с „негативна” тенденция, пише  вестник „Джумхуриет” .  \r\nКато причина се посочват „чувствителните” моменти при формирането на външните дългове в светлината на политическите и геополитическите развития след сериозния срив в стойността на  турската лира.  Посочва се, че в сравнение с други страни, инфлацията в Турция е висока, а темповете на икономически ръст – „вълнообразни”. Обръща се внимание, че ”негативната” тенденция е в резултат на   вътршената политика; а „комплицираните рискове в настройката на икономиката” са провокирани от геополитическите рискове и глобалните финансови условия, посочва още „Джумхуриет”. \r\n*** Президентът на САЩ Доналд Тръмп се раздели с министъра на вътрешните работи Райън Зинк, пише американското издание  The Washington Examiner .  \r\nЗинк e обект на разследване на Министерството на правосъдието за злоупотреба със служебно положение. Тръмп е завявал по-рано, че не иска да уволнява Зинк и ще продължи да преразглежда обвиненията срещу него. \r\nЗинк твърди, че не е участвал в каквото и да било неправомерно деяние, заявявайки, че е сътрудничил с Инспектора по вътрешните работи във връзка с обвиненията, че е замесен в сделка за недвижими имоти, включваща Дейвид Лесър, президент на петролния гигант Халибъртън. \r\nЗинк е вторият министър  с портфолио в енергетиката, който подаде оставка, след като Скот Прюит, бивш администратор на Агенцията за опазване на околната среда, също бе замесен в скандал, включващ злоупотреба с обществени средства и неприемливо  пътуване. \r\n*** Външното министерство на Израел реагира резервирано на декларацията на Канбера, като приветства откриването на служба за отбрана и търговия,  но висши служители казват: \"Очаквахме повече\", пише израелското англоезично електронно издание  The Times of Israel . \r\nИзраелското външно министерство в събота вечерта даде положителен, но и леко неодобрителен отговор на решението на Австралия да признае Западен Йерусалим като столица на страната. \r\nВ кратко изявление министерството, което поради липсата на външен министър е пряко под ръководството на премиера Бенямин Нетаняху, не коментира самото признание, но нарече решението на Канбера да открие служба за отбрана и търговия в Ерусалим \"стъпка в правилната посока.\" \r\nВ изявлението също така се приветства позицията на Австралия относно \"санкции срещу Иран и нейната твърда позиция в подкрепа на Израел в ООН и срещу антисемитизма\". \r\nМеждувременно високопоставен израелски  представител заяви анонимно пред медиите в страната, че Израел е разочарован от решението на Австралия да подчертае, че признаването се отнася само за Западен Йерусалим. \r\n\"Ние сме разочаровани от австралийското решение ...(Скот) Морисън (автралийският премиер – бел.ред.) направи само половината. Това е стъпка в правилната посока, но очаквахме повече\", каза той. \r\nЗа разлика от САЩ през декември миналата година, Австралия не признава целия Йерусалим като столица на Израел. Тя също така обяви, че няма да премести посолството си от Тел Авив, заявявайки, че това ще стане само след постигането на мирно споразумение с палестинците.", "date": "2018.12.16", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/16/2602227/predstoyashti-sabitiya-v-stranata-za-16-dekemvri-agentsiya-fokus.html", "text": "От 10.00 до 18.00 часа на ул. „Оборище“, зад храм-паметника „Ал. Невски“, ще се състои коледен фермерски базар. \r\n*** \r\nОт 11.00 часа в Литературен клуб перото ще се състои тематичен уъркшоп за деца и техните родители: „Какво трябва да знаем, когато посещаваме концерт?“. \r\nВ същия час ще бъде открита книжарница „Перото“.  \r\nОт 18.00 часа в клуба ще се проведе коледен концерт НЧ „Г. С. Раковски 1927“.  \r\n*** \r\nОт 19.00 часа в зала 1 на НДК ще се играе спектакълът „Лешникотрошачката“.   \r\n*** \r\nОт 10.00 часа на централния площад ще бъде поставено началото на Шести коледен крос до Асеновата крепост. \r\n*** \r\nВ 10.30 часа на пл. „Акад. Николай Хайтов“ ще се постави началото на Шести коледен крос до Асеновата крепост.  \r\n*** \r\nОт 11.00 часа от Пътеката на здравето  ще стартира Christmas Run 2018.  \r\n*** \r\nОт 9.00 часа в хотел „Лъки Банско” заместник-председателят на ГЕРБ Цветан Цветанов ще участва семинар „Европа на кръстопът – предизвикателства пред България преди евровота”. \r\n*** \r\nВ сгрдата на бившия Младежки дом детски коледен панаир ще посрещне децата на Благоевград през целия ден, за да бъдат част от Коледни ателиета \r\n*** \r\nОт 17.30 часа на пл. „Тройката“ децата ще могат да се срещнат с дядо Коледа. Срещите ще продължат до 23 декември.  \r\n*** \r\nОт 11.00 часа в Държавен куклен театър „Дора Габе“ – Добрич ще се играе спектакъл „Дядо Коледа, къде си ?“.  \r\n*** \r\nОт 11.00 часа в Огледална зала „Нели Божкова“ ще се състои концерт „Детски хор и приятели“.  \r\n*** \r\nОт 11.30 часа в зала „Съединение“ в ще се състои концерт с творби на Йохан Себастиан Бах. \r\n*** \r\nВ 14.00 часа в клуба на ВМРО в града ще се проведе обсъждане на важните теми и ще бъде направена равносметка на изтичащата 2018 година. \r\n*** \r\nОт 16.00 часа в спортна зала „Иван Вазов“ ще се проведе благотворителен концерт в подкрепа на бебето Мая. \r\n*** \r\nОт 10.00 до 14.00 часа при Античния форум „Августа Траяна“ ще се проведе игра на открито за децата на града, която ще ги потопи в историята на Рождество със силна доза зимно празнично приключение. \r\n*** \r\nОт 11.00 часа в храма „Св. Св. Константин и Елена“ в селото ще се проведе Рожденственска работилница.", "date": "2018.12.16", "title": "Предстоящи събития в страната за 16 декември (Агенция „Фокус“)"}
{"url": "http://www.focus-news.net/news/2018/12/16/2602231/tass-vanshniyat-ministar-na-yaponiya-se-izvini-che-ne-otgovarya-na-vaprosi-po-mirniya-dogovor-s-rusiya.html", "text": "В събота ръководителят на Външното министерство на Япония Таро Коно поднесе извиненията си, че в последно време най-редовно избягва да отговаря на въпроси на журналисти, свързани с хода на преговорите около мирния договор с Руската федерация, съобщава  ТАСС . \r\nТова изявление той е направил на пресконференция в Токио и го е написал в своята лична интернет-страница.  \r\n\"Подлагат ме на критика, че отговарям по неподходящ начин [на журналисти – бел. ТАСС] или просто пренебрегвам техните въпроси, както и заради това, че не съм изпълнил своя дълг и не съм дал необходимите разяснения на журналистите [по тази тема – бел. ТАСС]. И аз искам да им поднеса извиненията си \", е казал Коно. \r\nВ същото време ръководителят на японското външнополитическо ведомство се е опитал да обясни защо не отговаря на въпроси, свързани с преговорния процес по мирния договор с Русия. \"Много пъти съм казвал, че позицията на нашето правителство [по териториалния спор с Русия – бел. ТАСС] остава непроменена. Ако аз, като едно от отговорните лица в този процес, кажа нещо повече, руските медии ще предадат това и ще потърсят за коментар руските политици \", написал в страницата си Коно. \r\nТова по негово мнение може да окаже въздействие върху общественото мнение сред руснаците по въпроса за сключване на мирен договор между Руската федерация и Япония, която на свой ред може да окаже негативно влияние върху хода на самите преговори. Ивелина Ватова", "date": "2018.12.16", "title": "ТАСС: Външният министър на Япония се извини, че не отговаря на въпроси по мирния договор с Русия"}
{"url": "http://www.focus-news.net/news/2018/12/16/2602524/interfaks-lider-na-hamas-e-gotov-da-se-sreshtne-s-abas.html", "text": "Лидерът на палестинското движение ХАМАС, контролиращо положението в Ивицата Газа, Исмаил Хания в неделя е заявил готовност да се срещне с ръководителя на Палестинската национална администрация Махмуд Абас. Това съобщава руската агенция Интерфакс, като се позовава на израелския всекидневник  The Times of Israel . \r\n\"Готов съм да се срещна с моя брат Абу Мазен (Махмуд Абас – бел. Интерфакс) в Газа, Кайро или където и да е, за да организираме голяма среща на палестинските лидери“, е заявил той на масова демонстрация в Ивицата Газа по повод 31-та годишнина от създаването на ХАМАС. В неделя десетки хиляди палестинци са участвали в специално организиран по този повод поход.   \r\nПоследната среща между Хания и Абас, който е водач и на най-голямата палестинска политическа партия ФАТАХ, е била в Катар през октомври 2016 година.   \r\nВ 2007 година между ФАТАХ и ХАМАС избухва конфликт, в резултат на който Ивицата Газа остава в ръцете на ХАМАС, а Западният бряг на река Йордан – под контрола на ФАТАХ. След това няколко пъти двете страни сключват примирие.  \r\n\"Възлагаме нашите надежди на Западния бряг, който е най-подходящо място за разрешаване на конфликта с ционисткия ни враг“. Това изявление Хания прави месец след сключване на примирие между Израел и Ивицата Газа, което бе предшествано от изостряне на конфликта между двете страни  \r\nПо-рано в неделя премиерът на Израел Бенямин Нетаняху предупреди ХАМАС заради сблъсъците и насилствените инциденти  в Западния бряг на река Йордан. \r\n\"Изпратих ясно послание на ХАМАС. Не приемаме ситуация, при която  да имаме примирие в Газа и терор в Юдея и Самария (Западен бряг – бел. Интерфакс)\". Думите на израелския премиер се цитират от медиите в страната.  Ивелина Ватова", "date": "2018.12.16", "title": "Интерфакс: Лидер на ХАМАС  е готов да се срещне с Абас"}
{"url": "http://www.focus-news.net/news/2018/12/16/2602233/ski-sezonat-v-bansko-be-ofitsialno-otkrit-obzor.html", "text": "С официална церемония бе открит ски сезон 2018/2019 в Банско. На събитието присъстваха председателят на ПГ на ГЕРБ и зам.-председател на партията Цветан Цветанов, народните представители Даниела Савеклиева, Десислава Атанасова и Александър Мацурев, евродепутатът от ГЕРБ/ЕНП Асим Адемов, заместник-министърът на туризма Любен Кънчев, областният управител на Благоевградска област Бисер Михайлов, кметът на Банско Георги Икономов, петкратният носител на Световната купа по ски алпийски дисциплини Марк Жирардели и много други официални лица и гости на града. \r\n\"Банско е №1 и ще остане №1, защото предлага прекрасни туристически услуги на българските и чуждестранните гости през цялата година. Не е случаен фактът, че Марк Жирардели избра за поредна година Банско и отново е с нас на откриването на ски сезона\", заяви Цветан Цветанов. Той благодари на кмета на Банско Георги Икономов и екипа му, на концесионера и на всички работещи в туристическия бранш за усилията, които полагат, за да превърнат Банско в зимен курорт от световна величина. \"Отличията, които получава нашият град през годините, са доказателство, че работим в в правилната посока. С гостоприемството си, старанието и нашата упоритост караме българските и чуждестранните туристи да се чувстват добре и да се връщат отново в Банско\", каза кметът Георги Икономов, който откри ски сезон 2018/2019. \r\nНа централния площад в зимния курорт се събраха стотици почитатели на зимните спортове, за да се насладят на богатата програма с участието на фолклорни състави и кукерски групи.", "date": "2018.12.16", "title": "Ски сезонът в Банско бе официално открит (ОБЗОР)"}
{"url": "http://www.focus-news.net/news/2018/12/16/2602229/afp-chetirima-ot-semeystvoto-na-streletsa-ot-strasburg-sa-osvobodeni-saobshtavat-ot-parizhkata-prokuratura.html", "text": "Четирима членове от семейството на стрелеца от Страсбург, който предизвика смъртоносна стрелба в един от най-популярните френски коледни базари в събота са били освободени от ареста, бе съобщено по-рано същия ден от парижката прокуратура, информира  AFP .  \r\nАгенцията допълва това съобщение с информация, че трима от близкото обкръжение на нападателя Шериф Шекат, когото полицията уби в четвъртък, остават задържани.   \r\nОт ареста са освободени неговите родители и двама от братята му, тъй като на този етап от разследването срещу тях няма повдигнато обвинение, според новото съобщение на прокуратурата в Париж.   \r\nВ петък вътрешният министър на Франция отхвърли информацията, че „Ислямска държава“ е отговорна за нападението.   \r\nПолицията фокусира разследването върху това дали Шефак е имал подкрепа, когато го е извършвал или докато е бягал.   Ивелина Ватова", "date": "2018.12.16", "title": "AFP: Четирима от семейството на стрелеца от Страсбург са освободени, съобщават от парижката прокуратура"}
{"url": "http://www.focus-news.net/news/2018/12/16/2602232/tass-v-darzhavnata-duma-sravnyavat-novata-ukrainska-tsarkva-s-ezicheski-produkt-ot-vremeto-na-hitlerova-germaniya.html", "text": "Депутатът от Държавната дума, Долната камара на руския парламент, Сергей Гаврилов смята, че \"за вярващите тази Църква няма да е приемлива, тя може да стане партия, клуб, групировка, но не и Църква \", съобщава  ТАСС . \r\nРежимът в Киев задушава каноническото православие в Украйна, като създава своя автокефална Църква, която  може да се сравни с църквата в Хитлерова Германия от 30-те години на 20 век. Това мнение е изказал в събота пред ТАСС Сергей Гаврилов, който е председател на парламентарния Комитет по развитие на гражданското общество и по въпросите на социалните и религиозните обединения. Ивелина Ватова", "date": "2018.12.16", "title": "ТАСС: В Държавната дума сравняват новата украинска църква с „езически продукт“ от времето на Хитлерова Германия"}
{"url": "http://www.focus-news.net/news/2018/12/16/2602234/afp-natsiite-se-sporazumyaha-za-rakovodstvo-krayagalen-kamak-za-prilozhenie-na-parizhkiya-dogovor-za-klimata.html", "text": "В неделя нациите постигнаха сделка да вдъхнат живот на Договора за климата от Париж 2015, съобщава  AFP .  \r\nТова бе постигнато след поредица от оживени разговори в ООН не успяха да отговорят на амбициите на най-уязвимите държави в света да предотвратят опасността от глобално затопляне.   \r\nДелегати от близо 200 държави финализираха общо ръководство, което да служи като правилник за постигане на целите от Париж, 2015-та, да се задържи глобалното затопляне, като температурата се повиши под 2 градуса по Целзий . \r\nДържавите, които вече страдат от опустошителни наводнения засушавания и други природни бедствия, смятат, че пакетът от мерки, договорен в полския миньорски град Катовице, не е постигнал дръзката амбиция да се спрат емисиите от мръсен въздух, нужни на света.   Ивелина Ватова", "date": "2018.12.16", "title": "AFP: Нациите се споразумяха за ръководство-крайъгълен камък за приложение на Парижкия договор за климата"}
{"url": "http://www.focus-news.net/news/2018/12/16/2602230/afp-protestite-na-zhaltite-zhiletki-vav-frantsiya-izpusnaha-miga.html", "text": "В събота групи от упорити демонстранти от движението на „жълтите жилетки“ се изправи срещу десетки хиляди полицаи в цяла Франция, но протестът им бе изпуснал мига в края на петата и решителна седмица, обобщава седмицата  AFP . \r\nПрезидентът Еманюел Макрон, предизвикан от най-голямата криза по време на своето управление на държавата, в понеделник обяви серия от отстъпки, за да умиротвори протеста на „жълтите жилетки“, който тръгва миналия месец от Франция на провинцията и малките градчета.   \r\nПакетът от мерки за данъците и минималната работна заплата в комбинация с лошото зимно време в съботния ден, помогна за успокояване на страната след близо месец на сблъсъци и вълнения.   \r\nВъв вторник вечерта Франция беше ударена и от смъртоносно терористично нападение, когато стрелец откри огън на Коледния базар в Страсбург, което принуди властите да призоват хората да  останат по домовете си. \r\nВътрешният министър Кристоф Кастанер обяви в събота вечерта, че осем човека досега са умрели при инциденти, свързани с демонстрациите и призова протестиращите да премахнат блокадите си в страната.   \r\n\"Сигурността на всекиго трябва отново да стане закон,\" написа той в Туитър.   \r\n\"Сега диалогът има нужда да се обединят онези, които искат Франция да се преобрази“. \r\nРишар Феран, председателят на Народното събрание на страната, приветства „необходимото“ затихване на митингите, като поясни, че „на техните искания бе отговорено по солиден начин“.  \r\nПо данни от вътрешното министерство към 18.00 часа местно време  на улиците на Франция е имало приблизително 66,000 души, което е наполовина от една седмица преди това.    \r\nПротестиращ от Лион, Франсис Николас, на 49 години, е заявил пред агенцията: „Това е разочароващо. Очаквахме повече хора, но движението все пак не е приключило“.  \r\nВ Париж повече от 8 000 полицаи са се изправили срещу 2,200 демонстранти, по данни на местните власти от ранния съботен след обед.   \r\nКъм 18.00 ч. местно време е имало 168 ареста, докато през миналата събота задържаните са били близо 1000 души. Общественото мнение \r\nДо тази седмица съвсем ясно мнозинството французи са подкрепяли протестите, които тръгнаха заради високите налози и се превърнаха в „снежна топка“ на широка опозиция срещу симпатиите на Макрон към бизнеса и срещу управленския му стил.   \r\nДве социологически проучвания обаче, обявени във вторник, веднага след отстъпките на президента, сочат, че страната е разделена точно 50:50 по въпроса дали протестите да продължават.   \r\nИкономистите изчислиха, че обявените от Макрон мерки ще струват на бюджета 15 милиарда евро.  „Повече пряка демокрация“ \r\nВ хода на протестите много демонстранти издигнаха нови искания – за по-често използване на референдума при определяне на политиката на правителството.   \r\n\"Миналият път бяхме тук заради налозите“, казал пред AFP 28-годишен участник в движението. „Сега сме заради институциите: искаме повече пряка демокрация“ и добавил, че „хората трябва да викат, за да се чуе и техният глас“.  \r\nОт 17 ноември, когато започнаха протестите, до снощи в събота са ранени повече от 1 400 души. Близо 69,000 души от силите за сигурност са мобилизирани в цяла Франция, като само от миналата събота техният брой е намален с 20 000 човека.   \r\nВ четвъртък правителственият говорител Бенжамен Гриво призова протестиращите да останат по домовете си в задаващия се натоварен край на седмицата преди Коледа. Призивът му бе отправен след събитията в Страсбург, където във вторник при нападение над мирни посетители на традиционния и популярен Коледен базар загинаха четирима, а 12 души бяха ранени, завършва обобщението на събитията от изминалата седмица AFP. Ивелина Ватова", "date": "2018.12.16", "title": "AFP: Протестите на „жълтите жилетки“ във Франция изпуснаха мига"}
{"url": "http://www.focus-news.net/news/2018/12/16/2602228/reuters-kosovo-odobri-ekip-za-razgovori-s-bivshiya-si-vrag-sarbiya.html", "text": "Парламентът на Косово е гласувал в събота да сформира екип за преговори със Сърбия, за разрешаване на споровете между двете страни, информира  Reuters . \r\nСърбия и Косово водят диалог, под егидата на Европейския съюз, за да разрешат проблемите, останали от 2013 година. Досега обаче има малък напредък в разговорите. \r\nОтношенията между тях достигнаха до нова ниска точка в петък, когато парламентът в Прищина одобри създаването на постоянна армия от 5 000 души. Решението на Прищина идва само седмица след като сръбският премиер обяви, че подобна мярка може да провокира военна интервенция от страна на Белград.   \r\nПланът на Тачи смути много политици в Косово, в съседните балкански страни и редица западни дипломати, които го оцениха като опит да се вземат три сръбски провинции, населени предимно с албанци.   \r\nВ замяна Сърбия ще вземе част от северно Косово, населена предимно със сърби, които отказват да признаят управлението на Прищина.   \r\nКосово е признато от повече от 110 държави, но без Сърбия, Русия или Китай.   \r\nВашингтон обяви, че приема всяка сделка, стига сърбите и албанците да са съгласни на нея, но опонентите на промените на границата смятат, че това би довело до етническо прочистване, което е една от основните причини за войните на Балканите от последното десетилетие на 20 век.. \r\n Кадри Весели, председател на парламента на Косово заяви: „Днес взехме решение, което е важно за нашия суверенитет и интегритет и е в партньорство с международната общност“.   \r\nПреговорният екип ще се състои от 12 души, като в състава му ще влязат представители на правителството, на опозицията и на гражданското общество. \r\nПо-голяма част от опозицията са бойкотирали днешната парламентарна сесия.   Ивелина Ватова", "date": "2018.12.16", "title": "Reuters: Косово одобри екип за разговори с бившия си враг Сърбия"}
{"url": "http://www.focus-news.net/news/2018/12/16/2602236/veliko-tarnovo-s-tvorcheski-proekt-vtoroklasnitsi-ot-su-vicho-grancharov-v-gorna-oryahovitsa-povishavat-interesa-si-kam-cheteneto.html", "text": "С творчески проект второкласници от СУ „Вичо Грънчаров“ в Горна Оряховица повишават интереса си към четенето. Проектът „ЛИСИЧКАТА – Можеш да разбереш само нещата, които си опитомил“ се базира на теорията на Хауърд Гарднър за развитието на множествените интелигентности на децата. В продължение на месец децата са създали свой лапбук, свързан с популярен литературен герой в много художествени творби по света и у нас –лисицата, уточниха за  Радио „Фокус“ – Велико Търново  от учебното заведение. Работният процес за изработването на лапбука е обхванал широк кръг от дейности, чрез които учениците, са усъвършенствали езиковите си компетентности, развили са творческите си заложби в областта на изобразителното изкуство, музиката, литературата, математиката и др. Търсенето, преписването и четенето на тематични текстове-приказки, басни, стихотворения, гатанки, пословици и поговорки, илюстрирането, декорирането и залагането на скрити закачки и хитринки, е нов начин за стимулиране на детското въображение и творческа изява. \r\nУчениците са представили готовия продукт пред родители и съученици. \r\nМария НЕДЕВА", "date": "2018.12.16", "title": "Велико Търново. С творчески проект второкласници от СУ „Вичо Грънчаров“ в Горна Оряховица повишават интереса си към четенето."}
{"url": "http://www.focus-news.net/news/2018/12/16/2602239/plovdiv-detsata-v-karlovo-shte-posreshtnat-dyado-koleda-na-17-dekemvri.html", "text": "Децата в Карлово ще посрещнат Дядо Коледа на 17 декември. Това съобщиха за  Радио „Фокус“ – Пловдив  от Общината. Събитието ще се състои от 16.00 часа на пл. „20-ти юли“, като част от подготвената коледно-новогодишна програма. В дните 18, 19, 20 и 21 декември, за времето от 16.00 до 18.00 часа, децата ще могат да гостуват в къщичката на белобрадия старец на площада, да се снимат с него и да се забавляват. Подготвени са и много изненади за участниците.  На 17 декември коледно-новогодишната програма в Община Карлово включва също откриването на коледна изложба в Общинската библиотека. На 18 декември в 13.30 часа в читалище „Васил Левски“ ще бъде даден финал на конкурса „Моето писмо до Дядо Коледа“. На 19 декември, отново в читалище „Васил Левски“, но от 18.00 часа ще се състои концерт „Коледно настроение“ с участие на колективите за любителско творчество при културната институция. На 20 декември от 18.00 часа в зала „Васил Караиванов“ на Общината ще започне коледен концерт на Музикална школа „Карловойс“ при Военния клуб в Карлово. На 22 декември на пл. „20-ти юли“ ще се състои събитието „От младежите за децата на Община Карлово“. От 11.00 часа на площада ще се провеждат занимателни коледни игри с награди, музика и танци. Коледно-новогодишната празнична програма в Карлово продължава на 29 декември, когато на пл. „20-ти юли“ ще се състои Коледуване. Празничната проява „Стани нине, стани господине“ започва в 11.00 часа. \r\nТони МИХАЙЛОВ", "date": "2018.12.16", "title": "Пловдив: Децата в Карлово ще посрещнат Дядо Коледа на 17 декември"}
{"url": "http://www.focus-news.net/news/2018/12/16/2602235/the-guardian-brekzit-blokira-zhiznenovazhni-reformi-vav-vatreshnata-politika.html", "text": "В събота силна междупартийна парламентарна група предупреди Тереза Мей, че Брекзит „изсмуква живота“ на нейното правителство, пише  The Guardian . \r\nСпоред източник от кабинета кризата около напускането на ЕС от Великобритания притиска жизненоважни отрасли от икономиката на страната. \r\nЗадънената улица, в която е сделката на Мей за Брекзит, остава нерешена, а ключовото гласуване в британския парламент е отложено за средата на януари. Това принуди шестте парламентарно представени партии да излязат с общо изявление, в което твърдят, че аргументите за Брекзит, които се замислят от дълго време, водят до „сериозен пагубен ефект“ за широк кръг от проблеми във вътрешната политика.   \r\nДепутатите, сред които има и тори, председатели на парламентарните комисии по финансите и образованието, Ники Морган и Робърт Халфън, поясняват: “Вместо да продължаваме още месеци да провлачваме процеса около напускането на Великобритания от ЕС, ние трябва да го приключим час по-скоро, ако искаме да избегнем сериозни поражения за нашата страна. ”   \r\nДокументът е подписан още от председателите на комисиите за трудовата заетост и пенсиите, за дигиталната култура и спорта, за околната среда, за науката и технологията.   \r\nИ макар различието във възгледите си по сделката с Брекзит, всичките шест председатели на парламентарни комисии се обединиха около мнението, че правителството е прекалено силно ангажирано с преговорите по сделката с ЕС, във време на криза в националната здравна система и социалните грижи, когато в страната има хронично бездомни хора, когато расте престъпността, общественият транспорт е в криза. Лейбъристки депутати са обвинили правителството, че е обърнало гръб на по-бедните общини.   \r\nРешението да създадат този документ е след новината от петък, че хаосът около Брекзит е принудил ръководителите на националната здравна система да отложат новия дългосрочен план за системата и да забавят до януари приемането на дългоочаквания зелен доклад за бъдещето на социалните грижи. Ивелина Ватова", "date": "2018.12.16", "title": "The Guardian: Брекзит „ блокира жизненоважни реформи във вътрешната политика“"}
{"url": "http://www.focus-news.net/news/2018/12/16/2602241/reuters-boeing-otkriva-parviya-zavod-737-v-kitay-v-razgara-na-kitaysko-amerikanskata-targovska-voyna.html", "text": "Корпорация Boeing Co откри в Китай своя първи завод 737 в събота, съобщава  Reuters . \r\nЗаводът е за довършителни дейности и се оценява като стратегическа инвестиция в един от водещите пазари в света по продажби на Airbus, останали в сянката на търговската война между двете първи икономически сили.   \r\nНай-големият производител на самолети в света предаде на китайския държавен въздушен превозвач Air China  първият от серията си най-продавани самолети клас 737, който е довършен в завода в Джоушан, на 290километра, югоизточно от Шанхай, по време на официалната церемония в събота, на която са присъствали висши представители на двете компании, на китайското държавно планиране, на авиационния регулаторен орган и стотици граждани.   \r\nПрез 2017 година Boeing инвестира 33 милиона щатски долара, за да получи мажоритарния дял в джойнт-венчър с китайската държавна самолетна корпорация COMAC, за да изгради довършителния център, където ще се монтират елементи от вътрешността на самолетите и ще се изработва специалното оцветяване, което е запазена марка за Boeing. \r\nБазираната в Чикаго самолетостроителна компания се смята за износител номер едно в САЩ. Един от всеки четири произведени от нея самолети за граждански цели през 2017 година е бил за потребителите в Китай, а азиатската държава е поръчала вече 7,700 нови аероплана за следващите 20 години на обща стойност от 1.2 трилиона щатски долара. Ивелина Ватова", "date": "2018.12.16", "title": "Reuters: Boeing открива първия завод 737 в Китай в разгара на китайско-американската търговска война"}
{"url": "http://www.focus-news.net/news/2018/12/16/2602243/afp-sedem-dushi-sa-zaginali-pri-intsident-v-mina-v-yugozapaden-kitay.html", "text": "Седем миньори са загинали, други трима са ранени при инцидент във въглищна мина в югозападен Китай, съобщава  AFP , като се позовава на китайските държавни медии. \r\nИнцидентът се е случил около 18.00 ч. местно време в събота вечерта при скъсване на свързващ сегмент от кофата за издигане на изкопаните въглища на повърхността. Тя се е откъснала и тежестта си е пропаднала в шахтата, по информация на агенция Синхуа.  \r\nТримата ранени миньори незабавно са настанени в болница. \r\nВ момента се разследват причините за инцидента.   \r\nСмъртните случаи при работа във въглищните мини на Китай са често срещани, тъй като мерките за безопасност са твърде слаби, въпреки усилията да се подобрят условията във въгледобивната промишленост. \r\nПрез октомври 21 миньори загинаха в източната провинция Шандун след като скали вътре в мината се срутиха и блокираха работниците в тунела. Само един миньор бе спасен при този инцидент.  \r\nСпоред китайското Национално Управление за безопасност във въгледобива през 2017 година смъртните случаи са били 375, с близо 29 процента по-малко от предишната 2016 година.  Ивелина Ватова", "date": "2018.12.16", "title": "AFP: Седем души са загинали при инцидент в мина в югозападен Китай"}
{"url": "http://www.focus-news.net/news/2018/12/16/2602242/varna-33-detsa-sa-osinoveni-prez-devetmesechieto-na-2018-godina.html", "text": "33 деца от Варна са осиновени през деветмесечието на 2018 година. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна. Тя посочи, че 29 от осиновените деца са били настанени в приемни семейства, 3 – в Дома за медико-социални грижи за деца, а едно от децата е било настанено при роднини. Част от децата са били осиновени в чужбина – от семейства от САЩ, Италия и Франция. \r\nПрез деветмесечието на 2018 година в специализирана институция са настанени 32 деца, като за 24 деца мярката е нова, а за 8 деца настаняването е продължено. 12 от децата са настанени от родилно отделение и отделението за недоносени деца и са с трайни увреждания. Според отчета към 30 септември в Дом за медико-социални грижи за деца са настанени 58 деца, като от тях има само две здрави деца – недоносени близнаци, които предстои да бъдат настанени в приемно семейство. \r\nМарияна ВАЛЕНТИНОВА", "date": "2018.12.16", "title": "Варна: 33 деца са осиновени през деветмесечието на 2018 година"}
{"url": "http://www.focus-news.net/news/2018/12/16/2602245/pregled-na-nyakoi-osnovni-temi-v-britanskiya-pechat-agentsiya-fokus.html", "text": "В събота силна междупартийна парламентарна група предупреди Тереза Мей, че Брекзит „изсмуква живота“ на нейното правителство, пише  The Guardian . \r\nСпоред източник от кабинета кризата около напускането на ЕС от Великобритания притиска жизненоважни отрасли от икономиката на страната. \r\nЗадънената улица, в която е сделката на Мей за Брекзит, остава нерешена, а ключовото гласуване в британския парламент е отложено за средата на януари. Това принуди шестте парламентарно представени партии да излязат с общо изявление, в което твърдят, че аргументите за Брекзит, които се замислят от дълго време, водят до „сериозен пагубен ефект“ за широк кръг от проблеми във вътрешната политика.   \r\nДепутатите, сред които има и тори, председатели на парламентарните комисии по финансите и образованието, Ники Морган и Робърт Халфън, поясняват: “Вместо да продължаваме още месеци да провлачваме процеса около напускането на Великобритания от ЕС, ние трябва да го приключим час по-скоро, ако искаме да избегнем сериозни поражения за нашата страна. ”   \r\nДокументът е подписан още от председателите на комисиите за трудовата заетост и пенсиите, за дигиталната култура и спорта, за околната среда, за науката и технологията.   \r\nИ макар различието във възгледите си по сделката с Брекзит, всичките шест председатели на парламентарни комисии се обединиха около мнението, че правителството е прекалено силно ангажирано с преговорите по сделката с ЕС, във време на криза в националната здравна система и социалните грижи, когато в страната има хронично бездомни хора, когато расте престъпността, общественият транспорт е в криза. Лейбъристки депутати са обвинили правителството, че е обърнало гръб на по-бедните общини.   \r\nРешението да създадат този документ е след новината от петък, че хаосът около Брекзит е принудил ръководителите на националната здравна система да отложат новия дългосрочен план за системата и да забавят до януари приемането на дългоочаквания зелен доклад за бъдещето на социалните грижи. \r\n*** Мей е вбесена от искането за „втори референдум“ от Блеър. Той е от групата на настояващите Великобритания да остане в Евросъюза, пише днешният  The Daily Express .    \r\nВ събота Тереза Мей отправи неочаквано зашеметяваща атака по адрес на Тони Блеър, като заяви, че призивите за втори референдум са „ сериозна обида за британския народ ”. \r\nКоментарите на премиера идват след като вътрешни хора обявиха, че лейбъристите са готови да подкрепят т. нар. „Вот на народа“, като с тях е и министъра в сянка Джонс МакДонел, той предвожда групата, която трябва да накара Джеръми Корбин да се съгласи. \r\n Източници от кабинета потвърждават също, че съществува фракция на поддръжниците на оставането в ЕС, която притиска Мей да подкрепи идеята за втори референдум. Потенциалното предателство на гласувалите за напускането на ЕС от редиците на лейбъристите нададе глава в събота вечерта, когато премиерът внезапно нападна Тони Блеър за опитите му да подкопае усилията й да постигне по-добра сделка с Брюксел, като води паралелни разговори с Европейската комисия.   \r\nБлеър е в ядрото на т. нар. кампания „Вотът на народа“, която се организира от торите, лейбъристите и либералдемократите, които желаят оставане в Евросъюза. Целта й е да накара гласоподавателите да променят настроенията си. \r\nМей е заявила:“Твърде много хора искат да обърнат процеса в името на собствените си политически интереси, вместо да действат в името на националния интерес. За Тони Блеър да ходи в Брюксел и да подкопава нашите преговори с настояване за втори референдум е обида за кабинет, който някога и той оглавяваше и за народ, на който някога бе служил. Ние не можем, както той би могъл, да се откажем от отговорността за това решение. Парламентът има демократичен дълг да изпълни онова, за което народът е гласувал.“  \r\nСкандалът е избухнал, когато бившият  лидер на партията „Независимост за Великобритания“ Найджъл Фарадж е споделил в платформа с консервативния лидер на Групата за европейски изследвания Джейкъб Рийс-Мог предуперждение, че вярва, че привържениците в парламента, които искат оставане в ЕС, ще наложат провеждането на втори референдум. \r\n*** Жан-Клод Юнкер е обвинен, че „се държи като средновековен крал“, пише британският  The Telegraph . \r\nТой е бил заснет, докато пред всички разрошва косата на една от своите помощнички, а след това целува други две. Събитието се случва при пристигането на председателя на Европейската комисия на срещата на върха на Евросъюза тази седмица.   \r\nБаронеса Дженкин, благородничка от групата на торите, която провежда кампания за по-голямо участие на жените в политиката, е станала свидетелка на случката и е заявила, че е „удивена“ как е възможно председателят на Европейската комисия да смята това поведение за допустимо.   \r\nЕмма Литъл-Пенджели, депутатка от Демократичната юнионистка партия описва поведението му като „ крайно ексцентрично“.  \r\nПо-късно той е показан да държи ръката на Тереза Мей, докато тя очевидно му се кара, че е нарекъл нейните искания за Брекзит  „мъгляви“.", "date": "2018.12.16", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/16/2602246/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Украйна Петро Порошенко обяви, че в страната се създава  нова църковна структура – Автокефална поместна православна църква, съобщава  ТАСС .   \r\nСлед приключване на „обединителния“ събор той се е обърнал към присъстващите на Софийския площад в Киев с думите: \"Поздравявам всички със създаването на Автокефална постна православна църква на Украйна, която току-що бе създадена в „Света София“. В словото си Порошенко е припомнил и думите на украинския поет Тарас Шевченко: „ Украйна вече няма да пие московска отрова от московската чаша“.  \r\nЗа глава на новата църковна структура е избран Переяславският и Белоцерковски митрополит Епифаний, който до този момент е служил като епископ на неканоническия Киевски патриархат.   \r\nПрезидентът на Украйна е изтъкнал, че томосът за автокефалията на новата църковна структура на Украйна ще бъде предоставен от Константинополския патриарх в началото на януари 2019 година. \"Именно на него [митрополит Епифаний – бел. ТАСС] се пада почетната мисия заедно с украинския президент да замине за Константинопол в началото на януари, за да получи дългоочаквания томос \", е обявил пред участниците в събора президентът. \r\n*** Бившият премиер на Украйна Юлия Тимошенко определи създаването на „новата църква“ като събитие, към което украинската нация е вървяла векове , информира  РИА Новости . \r\n\"Това е преломно събитие! Събитие, към което украинската нация върви от векове \", е написала във Facebook Тимошенко. \r\nПо данни на украинските медии, на „обединителния събор“ в събота са присъствали само двама представители на Украинската православна църква, която е отказала участие в него.   \r\nОт Руската православна църква са заявили, че смятат „събранието“ в Киев с нищожно каноническо значение, а възможността Епифаний да бъде признат от православния свят за едва ли изпълнима задача.   \r\nЗа глава на  \"новата църква“ бе избран \"митрополитът\" от неканоническа църковна структура Епифаний Думенко. \r\nСъздаването на „украинската автокефална църква“ е било обявено на съботния „обединителен събор“ от президента на Украйна Петро Порошенко, съобщава РИА Новости. \r\n*** Министърът на вътрешните работи на Франция Кристоф Кастанер заяви в събота, че след петдневната мобилизация, време е „жълтите жилетки“ да престанат да се „въртят в кръг“ и да освободят „кръстовищата“ на Франция, които са окупирали от 17 ноември, съобщава  AFP .  \r\n\"Особено местата с „кръгово движение“ трябва да се освободят, а безопасността на всички да се превърне в правило,\" е написал в Туитър френският вътрешен министър. \"Денят, който приключва добре, трябва да събере на едно място за диалог всички, които искат Франция да се промени\", е декларирал Кастанер. \r\n*** Ръководената от САЩ коалиция в събота е унищожила джамия в сирийския град Хаджин, съобщава  Reuters . \r\nАгенцията пояснява, че по сведения на американски военни, святото място е било използвано от „Ислямска държава“ („ИД“) като команден и контролен център. \r\nХаджин е последният голям град в ръцете на „Ислямска държава“ в анклава, източно от река Ефрат. От няколко месеца сирийските демократични сили, чийто авангард е кюрдската милиция, подкрепяни от коалицията, ръководена от САЩ, водят битка да отстранят джихадистите от района.   \r\nПо данни от коалицията, 16 тежко въоръжени бойци на „ИД“ са използвали джамията като база, от където да извършват нападения.“Този удар уби терористите, които представляваха надвиснала опасност и елиминира друга смъртоносна опасна операция на „ИД“, се казва в съобщението на американските военн. \r\nОще в петък Лилва Ал-Абдалах, говорителката за офанзивата в източната провинция Деир Ал-Зор, съобщи, че коалицията скоро ще си върне Хаджин.   \r\n„ИД“ изгуби почти цялата територия, която владееше през миналата година в Сирия, благодарение на отделни удари както от страна на подкрепяните от САЩ Сирийски демократични сили, така и от сирийската армия, поддържана от Русия.   \r\n*** В края на годината вътрешният министър на САЩ Райън Зинк напуска поста си, съобщава британската радио-телевизионна корпорация  BBC . \r\nТова е обявил президентът Доналд Тръмп, като е пояснил, че това е последната смяна на висок пост в неговата администрация.   \r\nВ Туитър Тръмп е благодарил на Зинк за неговата служба с думите „той постигна много, докато беше на този пост“.  \r\nАмериканският държавен глава е заявил, че през следващата седмица ще посочи нов министър на вътрешните работи.   \r\nРайън Зинк е бивш военноморски „тюлен“ и бивш конгресмен от щата Монтана. Той е бил замесен в твърдения за нарушения на етиката. \r\nВътрешното министерство наблюдава федерални територии, включително и национални паркове като „Уелоустоун“ и „Йосемити“ . С аргумента, че извършва внимателни наблюдения в американските паркове, Зинк е извършвал скъпи пътувания с полицейски хеликоптери и частни джетове.  \r\nНа критика са подложени и огромни разходи в неговото министерство, например отчети за подмяната на три комплекта двойни врати в кабинета на вътрешния министър за близо 139,000  щатски долара. Самият Зинк по-късно е пояснил, че е договорил намаляване на цената им до 75,000 долара. \r\nБританската медия цитира вестник The New York Times, според който министърът е спрял разширението на казино Native American, след като се е срещнал с лобисти, противопоставящи се на този план. Той е обвиняван, че е извършвал нарушения и на  известния Закон Хач от 1939 година, съгласно който държавни служители нямат право да използват положението си, за да оказват влияние при провеждане на избори в страната.   \r\n*** Парламентът на Косово е гласувал в събота да сформира екип за преговори със Сърбия, за разрешаване на споровете между двете страни, информира  Reuters . \r\nСърбия и Косово водят диалог, под егидата на Европейския съюз, за да разрешат проблемите, останали от 2013 година. Досега обаче има малък напредък в разговорите. \r\nОтношенията между тях достигнаха до нова ниска точка в петък, когато парламентът в Прищина одобри създаването на постоянна армия от 5 000 души. Решението на Прищина идва само седмица след като сръбският премиер обяви, че подобна мярка може да провокира военна интервенция от страна на Белград.   \r\nПланът на Тачи смути много политици в Косово, в съседните балкански страни и редица западни дипломати, които го оцениха като опит да се вземат три сръбски провинции, населени предимно с албанци.   \r\nВ замяна Сърбия ще вземе част от северно Косово, населена предимно със сърби, които отказват да признаят управлението на Прищина.   \r\nКосово е признато от повече от 110 държави, но без Сърбия, Русия или Китай.   \r\nВашингтон обяви, че приема всяка сделка, стига сърбите и албанците да са съгласни на нея, но опонентите на промените на границата смятат, че това би довело до етническо прочистване, което е една от основните причини за войните на Балканите от последното десетилетие на 20 век.. \r\n Кадри Весели, председател на парламента на Косово заяви: „Днес взехме решение, което е важно за нашия суверенитет и интегритет и е в партньорство с международната общност“.   \r\nПреговорният екип ще се състои от 12 души, като в състава му ще влязат представители на правителството, на опозицията и на гражданското общество. \r\nПо-голяма част от опозицията са бойкотирали съботната парламентарна сесия.   \r\n*** Четирима членове от семейството на стрелеца от Страсбург, който предизвика смъртоносна стрелба в един от най-популярните френски коледни базари в събота са били освободени от ареста, бе съобщено по-рано същия ден от парижката прокуратура, информира  AFP .  \r\nАгенцията допълва това съобщение с информация, че трима от близкото обкръжение на нападателя Шериф Шекат, когото полицията уби в четвъртък, остават задържани.   \r\nОт ареста са освободени неговите родители и двама от братята му, тъй като на този етап от разследването срещу тях няма повдигнато обвинение, според новото съобщение на прокуратурата в Париж.   \r\nВ петък вътрешният министър на Франция отхвърли информацията, че „Ислямска държава“ е отговорна за нападението.   \r\nПолицията фокусира разследването върху това дали Шефак е имал подкрепа, когато го е извършвал или докато е бягал.   \r\n*** В събота групи от упорити демонстранти от движението на „жълтите жилетки“ се изправи срещу десетки хиляди полицаи в цяла Франция, но протестът им бе изпуснал мига в края на петата и решителна седмица, обобщава седмицата  AFP . \r\nПрезидентът Еманюел Макрон, предизвикан от най-голямата криза по време на своето управление на държавата, в понеделник обяви серия от отстъпки, за да умиротвори протеста на „жълтите жилетки“, който тръгва миналия месец от Франция на провинцията и малките градчета.   \r\nПакетът от мерки за данъците и минималната работна заплата в комбинация с лошото зимно време в съботния ден, помогна за успокояване на страната след близо месец на сблъсъци и вълнения.   \r\nВъв вторник вечерта Франция беше ударена и от смъртоносно терористично нападение, когато стрелец откри огън на Коледния базар в Страсбург, което принуди властите да призоват хората да  останат по домовете си. \r\nВътрешният министър Кристоф Кастанер обяви в събота вечерта, че осем човека досега са умрели при инциденти, свързани с демонстрациите и призова протестиращите да премахнат блокадите си в страната.   \r\n\"Сигурността на всекиго трябва отново да стане закон,\" написа той в Туитър.   \r\n\"Сега диалогът има нужда да се обединят онези, които искат Франция да се преобрази“. \r\nРишар Феран, председателят на Народното събрание на страната, приветства „необходимото“ затихване на митингите, като поясни, че „на техните искания бе отговорено по солиден начин“.  \r\nПо данни от вътрешното министерство към 18.00 часа местно време  на улиците на Франция е имало приблизително 66,000 души, което е наполовина от една седмица преди това.    \r\nПротестиращ от Лион, Франсис Николас, на 49 години, е заявил пред агенцията: „Това е разочароващо. Очаквахме повече хора, но движението все пак не е приключило“.  \r\nВ Париж повече от 8 000 полицаи са се изправили срещу 2,200 демонстранти, по данни на местните власти от ранния съботен след обед.   \r\nКъм 18.00 ч. местно време е имало 168 ареста, докато през миналата събота задържаните са били близо 1000 души. Общественото мнение \r\nДо тази седмица съвсем ясно мнозинството французи са подкрепяли протестите, които тръгнаха заради високите налози и се превърнаха в „снежна топка“ на широка опозиция срещу симпатиите на Макрон към бизнеса и срещу управленския му стил.   \r\nДве социологически проучвания обаче, обявени във вторник, веднага след отстъпките на президента, сочат, че страната е разделена точно 50:50 по въпроса дали протестите да продължават.   \r\nИкономистите изчислиха, че обявените от Макрон мерки ще струват на бюджета 15 милиарда евро.  „Повече пряка демокрация“ \r\nВ хода на протестите много демонстранти издигнаха нови искания – за по-често използване на референдума при определяне на политиката на правителството.   \r\n\"Миналият път бяхме тук заради налозите“, казал пред AFP 28-годишен участник в движението. „Сега сме заради институциите: искаме повече пряка демокрация“ и добавил, че „хората трябва да викат, за да се чуе и техният глас“.  \r\nОт 17 ноември, когато започнаха протестите, до снощи в събота са ранени повече от 1 400 души. Близо 69,000 души от силите за сигурност са мобилизирани в цяла Франция, като само от миналата събота техният брой е намален с 20 000 човека.   \r\nВ четвъртък правителственият говорител Бенжамен Гриво призова протестиращите да останат по домовете си в задаващия се натоварен край на седмицата преди Коледа. Призивът му бе отправен след събитията в Страсбург, където във вторник при нападение над мирни посетители на традиционния и популярен Коледен базар загинаха четирима, а 12 души бяха ранени, завършва обобщението на събитията от изминалата седмица AFP. \r\n*** В събота ръководителят на Външното министерство на Япония Таро Коно поднесе извиненията си, че в последно време най-редовно избягва да отговаря на въпроси на журналисти, свързани с хода на преговорите около мирния договор с Руската федерация, съобщава  ТАСС . \r\nТова изявление той е направил на пресконференция в Токио и го е написал в своята лична интернет-страница.  \r\n\"Подлагат ме на критика, че отговарям по неподходящ начин [на журналисти – бел. ТАСС] или просто пренебрегвам техните въпроси, както и заради това, че не съм изпълнил своя дълг и не съм дал необходимите разяснения на журналистите [по тази тема – бел. ТАСС]. И аз искам да им поднеса извиненията си \", е казал Коно. \r\nВ същото време ръководителят на японското външнополитическо ведомство се е опитал да обясни защо не отговаря на въпроси, свързани с преговорния процес по мирния договор с Русия. \"Много пъти съм казвал, че позицията на нашето правителство [по териториалния спор с Русия – бел. ТАСС] остава непроменена. Ако аз, като едно от отговорните лица в този процес, кажа нещо повече, руските медии ще предадат това и ще потърсят за коментар руските политици \", написал в страницата си Коно. \r\nТова по негово мнение може да окаже въздействие върху общественото мнение сред руснаците по въпроса за сключване на мирен договор между Руската федерация и Япония, която на свой ред може да окаже негативно влияние върху хода на самите преговори. \r\n  *** Депутатът от Държавната дума, Долната камара на руския парламент, Сергей Гаврилов смята, че \"за вярващите тази Църква няма да е приемлива, тя може да стане партия, клуб, групировка, но не и Църква \", съобщава  ТАСС . \r\nРежимът в Киев задушава каноническото православие в Украйна, като създава своя автокефална Църква, която  може да се сравни с църквата в Хитлерова Германия от 30-те години на 20 век. Това мнение е изказал в събота пред ТАСС Сергей Гаврилов, който е председател на парламентарния Комитет по развитие на гражданското общество и по въпросите на социалните и религиозните обединения. \r\n*** Корпорация Boeing Co откри в Китай своя първи завод 737 в събота, съобщава  Reuters . \r\nЗаводът е за довършителни дейности и се оценява като стратегическа инвестиция в един от водещите пазари в света по продажби на Airbus, останали в сянката на търговската война между двете първи икономически сили.   \r\nНай-големият производител на самолети в света предаде на китайския държавен въздушен превозвач Air China  първият от серията си най-продавани самолети клас 737, който е довършен в завода в Джоушан, на 290километра, югоизточно от Шанхай, по време на официалната церемония в събота, на която са присъствали висши представители на двете компании, на китайското държавно планиране, на авиационния регулаторен орган и стотици граждани.   \r\nПрез 2017 година Boeing инвестира 33 милиона щатски долара, за да получи мажоритарния дял в джойнт-венчър с китайската държавна самолетна корпорация COMAC, за да изгради довършителния център, където ще се монтират елементи от вътрешността на самолетите и ще се изработва специалното оцветяване, което е запазена марка за Boeing. \r\nБазираната в Чикаго самолетостроителна компания се смята за износител номер едно в САЩ. Един от всеки четири произведени от нея самолети за граждански цели през 2017 година е бил за потребителите в Китай, а азиатската държава е поръчала вече 7,700 нови аероплана за следващите 20 години на обща стойност от 1.2 трилиона щатски долара.", "date": "2018.12.16", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/16/2602248/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitn-andreevo-i-gkpp-lesovo.html", "text": "На българо-турската граница трафикът е интензивен на гранични контролно-пропускателни пунктове Капитан Андреево и Лесово за товарни автомобили на изход. Това съобщиха от пресцентъра на  ГД \"Гранична полиция\" . На границата със Сърбия, Гърция, Македония и Румъния трафикът е нормален на всички контролно-пропускателни пунктове.", "date": "2018.12.16", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитн Андреево\" и ГКПП \"Лесово\""}
{"url": "http://www.focus-news.net/news/2018/12/16/2602247/mkd-makedoniya-studentite-ot-tetovo-iskat-depolitizatsiya-na-universitetite.html", "text": "На 18 декември, вторник, На 18 декември (вторник)  студентите от Тетово обявяват начало на протеста си в името на бъдещето на децата, съобщава македонската медия  МКД . Протестът им е насърчен от демонстрациите на колегите им в Албания. \r\n „Протестирай със студентите!!!“,„Искаме молив и тетрадка, не искаме насилие“ и „Студентите въстават“  - това част от призивите на тетовските студенти към гражданите. \r\nИсканията им, обединени в 14 точки,  са адресирани до Министерството на образованието и до ръководствата на университетите в страната. Сред основните искания са  подобряване на условията в лабораториите и лекционните зали; намаляване с 50 процента на таксите за чуждестранните студенти; публикуване на правилниците на университетите;  преглед на академичните титли и звания и установяване на плагиатствата; проверка на коректността при заемане на ръководна позиция от преподавателите; деполитизация на университетите; изясняване на статута на Студентския парламент.  Ивелина Ватова", "date": "2018.12.16", "title": "МКД (Македония): Студентите от Тетово искат деполитизация на университетите"}
{"url": "http://www.focus-news.net/news/2018/12/16/2602249/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 4° до + 11°. \r\nВремето над страната е облачно. \r\nСлаб вятър духа в цялата страна. \r\nСлаб дъжд вали в по-голямата част от страната.  \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 50 м в района на „Айтоски“ проход, гр.Котел, „Троянски“ проход .   \r\n- до 100 м в районите на гр.Шипка, Стара Загора, Силистра, Русе, Шумен, Кнежа. \r\n- до 150 м в районите на Вакарел, Криводол . Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nОбласт Стара Загора: \r\nДвижението по АМ  ,,Тракия“ от км 156 до км 167  посока София  се осъществява  в изпреварващата лента поради ремонт на асфалтовата настилка. Срок от 08:00 ч. до 17:00 ч. от 15.12.2018 до 21.12.2018 г.   \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 17.12.2018 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението по път I-9 от км 180+000 до км 202+000  в участъка „Обзор - Слънчев бряг” се осъществява с повишено внимание поради частични ремонтни дейности по асфалтовата настилка. Участъка е сигнализиран с пътни знаци. Срок до 30.12.2018 г.             \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 28.12.2018 г. Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-208: Движението по път ІІІ-208 при км 51+713 в участъка „Провадия-Айтос” се осъществява от дясно по посока на движението поради стеснен участък на пътното платно.Участъкът е сигнализиран с пътни знаци и ограничение на скоростта от 30 км/ч. Срок до 31.12.2018 г. \r\nПът III-795: Движението по път III-795 от км 45+000 до км 47+000 в участъка „Малина - АМ,,Тракия” се осъществява в една лента поради частични ремонтни дейности на асфалтовата настилка. Срок: до 30.12.2018 г. \r\nПът ІІІ –7306: Движението по път III-7306 от км 5+000 до км 14+000 в участъка „Черница - Сунгурларе - Славянци”  поради ремонтни дейности на асфалтовата настилка.Участъка е сигнализиран с пътни знаци.  Срок до 31.12.2018 г \r\nПът ІІІ –7909: Движението по път III-7909 от км 19+800 до км 26+000  в участъка „Равнец - Трояново” от км 19+800 до км 26+000 се осъществява в една лента поради полагане на хоризонтална маркировка. Участъка е сигнализиран с пътни знаци.  Срок до 31.12.2018 г.                                            \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: няма \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г.; \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г.; \r\nРемонтни дейности:  \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 17.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът  III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 движението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5503: Движението по път III-5503 Златаре – Бояджик от км15+000 до км 23+000 се осъществява двупосочно в една лента, поради изсичане на храсти. Участъкът е сигнализиран с пътни знаци. Срок до 17.12.2018 г. \r\nПът III-6601: Движението по път III-6601 от кръстовище за с. Бояджик до с. Межда в участъка от км 25+270 до км 25+070 се осъществява двупосочно в една лента,поради изсичане на храсти. Участъка е сигнализиран с пътни знаци. Срок: 17. 12. 2018г.; \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.16", "title": "Актуална пътна обстановка"}
{"url": "http://www.focus-news.net/news/2018/12/16/2602250/reuters-v-egipet-razkriha-unikalna-grobnitsa-ochakvat-i-drugi.html", "text": "В Египет бе разкрита уникална добре запазена гробница на 4,400 години, съобщава  Reuters . \r\nТя е украсена със статуи и изписаните в нея йероглифи са се запазили през хилядолетията. Гробницата е открита в събота южно от Кайро. Официалните власти съобщават, че очакват нови открития, тъй като археолозите ще разкопават района и в следващите месеци.    \r\nГробът е намерен в древния некропол на Сакара. Той не е докосван от иманяриq e обявил пред репортерите, дошли на мястото на събитието, Мостафа Вазири, главен секретар на Върховния съвет за антиките на Египет.  По негова преценка находката е с голяма стойност, „ за първи път от десетилетия попадаме на подобна ”. \r\nГробницата е датирана от управлението на Нефериркаре Какаи, третият владетел от Петата династия от Старото царство. Ивелина Ватова", "date": "2018.12.16", "title": "Reuters: В Египет разкриха „ уникална гробница“, очакват и други"}
{"url": "http://www.focus-news.net/news/2018/12/16/2602253/predstoyashti-sabitiya-v-stranata-za-16-dekemvri-agentsiya-fokus.html", "text": "*** \r\nОт 10.00 до 18.00 часа на ул. „Оборище“, зад храм-паметника „Ал. Невски“, ще се състои коледен фермерски базар. \r\n*** \r\nОт 11.00 часа в Литературен клуб перото ще се състои тематичен уъркшоп за деца и техните родители: „Какво трябва да знаем, когато посещаваме концерт?“. \r\nВ същия час ще бъде открита книжарница „Перото“.  \r\nОт 18.00 часа в клуба ще се проведе коледен концерт НЧ „Г. С. Раковски 1927“.  \r\n*** \r\nОт 19.00 часа в зала 1 на НДК ще се играе спектакълът „Лешникотрошачката“.   \r\n*** \r\nОт 10.00 часа на централния площад ще бъде поставено началото на Шести коледен крос до Асеновата крепост. \r\n*** \r\nВ 10.30 часа на пл. „Акад. Николай Хайтов“ ще се постави началото на Шести коледен крос до Асеновата крепост.  \r\n*** \r\nОт 11.00 часа от Пътеката на здравето  ще стартира Christmas Run 2018.  \r\n*** \r\nОт 9.00 часа в хотел „Лъки Банско” заместник-председателят на ГЕРБ Цветан Цветанов ще участва семинар „Европа на кръстопът – предизвикателства пред България преди евровота”. \r\n*** \r\nВ сградата на бившия Младежки дом детски коледен панаир ще посрещне децата на Благоевград през целия ден, за да бъдат част от Коледни ателиета \r\n*** \r\nОт 17.30 часа на пл. „Тройката“ децата ще могат да се срещнат с дядо Коледа. Срещите ще продължат до 23 декември.  \r\n*** \r\nОт 11.00 часа в Държавен куклен театър „Дора Габе“ – Добрич ще се играе спектакъл „Дядо Коледа, къде си ?“.  \r\n*** \r\nОт 11.00 часа в Огледална зала „Нели Божкова“ ще се състои концерт „Детски хор и приятели“.  \r\n*** \r\nОт 11.30 часа в зала „Съединение“ в ще се състои концерт с творби на Йохан Себастиан Бах. \r\n*** \r\nВ 14.00 часа в клуба на ВМРО в града ще се проведе обсъждане на важните теми и ще бъде направена равносметка на изтичащата 2018 година. \r\n*** \r\nОт 16.00 часа в спортна зала „Иван Вазов“ ще се проведе благотворителен концерт в подкрепа на бебето Мая. \r\n*** \r\nОт 10.00 до 14.00 часа при Античния форум „Августа Траяна“ ще се проведе игра на открито за децата на града, която ще ги потопи в историята на Рождество със силна доза зимно празнично приключение. \r\n*** \r\nОт 11.00 часа в храма „Св. Св. Константин и Елена“ в селото ще се проведе Рожденственска работилница.", "date": "2018.12.16", "title": "Предстоящи събития в страната за 16 декември (Агенция „Фокус“)"}
{"url": "http://www.focus-news.net/news/2018/12/16/2602252/predstoyashti-mezhdunarodni-sabitiya-za-16-dekemvri-agentsiya-fokus.html", "text": "Инагурация на Саломе Зарубашвили като президент на Грузия \r\n*** Избори за губернатор на Приморския край, след като преди два месеца изборите бяха анулирани заради нарушения \r\n*** Представя бюджета за 2019/2020 на фона на най-тежките американски санкции налагани на Ислямската република досега \r\n*** Визита на директора на МВФ", "date": "2018.12.16", "title": "Предстоящи международни събития за  16 декември  (Агенция \"Фокус\")"}
{"url": "http://www.focus-news.net/news/2018/12/16/2602251/sport-rezultati-ot-machovete-ot-angliyskata-premiar-liga-igrani-v-sabota-15-dekemvri.html", "text": "Футбол: В 17 кръг на футболното първенство във Великобритания в събота се играха седем срещи. Ето резултатите:  \r\nФулъм\tУест Хям\t0 : 2\t \r\nКристал Палас\tЛестър\t1 : 0\t \r\nТотнъм\tБърнли\t1 : 0\t \r\nУотфорд\tКардиф\t3 : 2\t \r\nУулвърхямптън\tБорнемут\t2 : 0\t \r\nХъдърсфилд\tНюкасъл Юн\t0 : 1\t \r\nМанчестър Сити\tЕвертън\t3 : 1\t \r\nОт 15.30 часа днес, неделя, 16 декември, се играят три срещи в Премиър лига:\t\t\t \r\nБрайтън – Челси; \r\nСатхямптън – Арсенал и \r\nЛивърпул – Манчестър Юнайтед", "date": "2018.12.16", "title": "Спорт: Резултати от мачовете от английската Премиър лига, играни в събота, 15 декември"}
{"url": "http://www.focus-news.net/news/2018/12/16/2602238/the-daily-express-gnevat-narechen-brekzit.html", "text": "Мей е вбесена от искането за „втори референдум“ от Блеър. Той е от групата на настояващите Великобритания да остане в Евросъюза, пише днешният  The Daily Express .    \r\nВ събота Тереза Мей отправи неочаквано зашеметяваща атака по адрес на Тони Блеър, като заяви, че призивите за втори референдум са „ сериозна обида за британския народ ”. \r\nКоментарите на премиера идват след като вътрешни хора обявиха, че лейбъристите са готови да подкрепят т. нар. „Вот на народа“, като с тях е и министъра в сянка Джонс МакДонел, той предвожда групата, която трябва да накара Джеръми Корбин да се съгласи. \r\n Източници от кабинета потвърждават също, че съществува фракция на поддръжниците на оставането в ЕС, която притиска Мей да подкрепи идеята за втори референдум. Потенциалното предателство на гласувалите за напускането на ЕС от редиците на лейбъристите нададе глава в събота вечерта, когато премиерът внезапно нападна Тони Блеър за опитите му да подкопае усилията й да постигне по-добра сделка с Брюксел, като води паралелни разговори с Европейската комисия.   \r\nБлеър е в ядрото на т. нар. кампания „Вотът на народа“, която се организира от торите, лейбъристите и либералдемократите, които желаят оставане в Евросъюза. Целта й е да накара гласоподавателите да променят настроенията си. \r\nМей е заявила:“Твърде много хора искат да обърнат процеса в името на собствените си политически интереси, вместо да действат в името на националния интерес. За Тони Блеър да ходи в Брюксел и да подкопава нашите преговори с настояване за втори референдум е обида за кабинет, който някога и той оглавяваше и за народ, на който някога бе служил. Ние не можем, както той би могъл, да се откажем от отговорността за това решение. Парламентът има демократичен дълг да изпълни онова, за което народът е гласувал.“  \r\nСкандалът е избухнал, когато бившият  лидер на партията „Независимост за Великобритания“ Найджъл Фарадж е споделил в платформа с консервативния лидер на Групата за европейски изследвания Джейкъб Рийс-Мог предуперждение, че вярва, че привържениците в парламента, които искат оставане в ЕС, ще наложат провеждането на втори референдум. Ивелина Ватова", "date": "2018.12.16", "title": "The Daily Express: Гневът, наречен Брекзит"}
{"url": "http://www.focus-news.net/news/2018/12/16/2602255/prezidentat-rumen-radev-shte-razgovarya-s-kralya-na-yordaniya-abdula-ii-bin-al-huseyn.html", "text": "Продължава посещението на президентът Румен Радев в Хашемитско кралство Йордания по покана на крал Абдула II бин ал-Хусейн. Това съобщиха от  прессекретариата на държавния глава .  \r\nВ кралския дворец в столицата Аман българският президент Румен Радев и съпругата му Десислава Радева ще бъдат посрещнати с официална церемония от техни величества крал Абдула II бин ал-Хусейн и кралица Рания ал-Абдула.  \r\nВъв фокуса на визитата е задълбочаване на политическия диалог и на двустранните отношения, стимулиране на търговско-икономическото и инвестиционно сътрудничество, както и партньорството в сферата на отбраната и сигурността. Ще бъде обсъдена и ситуацията в Близкия Изток и миграционната криза.  \r\nВ бизнес делегацията, която придружава президента, са включени редица представители на български компании в областта на отбранителната индустрия, които ще обсъдят със свои партньори от Йордания реализацията на общи проекти. В Аманската търговска камара Румен Радев ще открие Българо-йорданския бизнес форум, в който ще участват и компании от България в сферата на информационните технологии, хранително-вкусовата промишленост и др.  \r\nПо време на визитата си в Йордания президентът ще посети и Центъра за подготовка на специалните сили “Крал Абдуллах II“, както и древния град Петра.  \r\nВодената от българския държавен глава делегация включва вицепремиерът и министър на външните работи Екатерина Захариева, представители на изпълнителната власт, представители на 30 български фирми, както и проф. Леандър Литов - ръководител на българския екип от учени в ЦЕРН.", "date": "2018.12.16", "title": "Президентът Румен Радев ще разговаря с краля на Йордания Абдула II бин ал-Хусейн"}
{"url": "http://www.focus-news.net/news/2018/12/16/2602240/the-telegraph-santimentalniyat-zhan-klod-yunker-se-darzhi-kato-srednovekoven-kral.html", "text": "Жан-Клод Юнкер е обвинен, че „се държи като средновековен крал“, пише британският  The Telegraph . \r\nТой е бил заснет, докато пред всички разрошва косата на една от своите помощнички, а след това целува други две. Събитието се случва при пристигането на председателя на Европейската комисия на срещата на върха на Евросъюза тази седмица.   \r\nБаронеса Дженкин, благородничка от групата на торите, която провежда кампания за по-голямо участие на жените в политиката, е станала свидетелка на случката и е заявила, че е „удивена“ как е възможно председателят на Европейската комисия да смята това поведение за допустимо.   \r\nЕмма Литъл-Пенджели, депутатка от Демократичната юнионистка партия описва поведението му като „ крайно ексцентрично“.  \r\nПо-късно той е показан да държи ръката на Тереза Мей, докато тя очевидно му се кара, че е нарекъл нейните искания за Брекзит  „мъгляви“. Ивелина Ватова", "date": "2018.12.16", "title": "The Telegraph: Сантименталният Жан-Клод Юнкер се държи като „средновековен крал“"}
{"url": "http://www.focus-news.net/news/2018/12/16/2602254/nimh-shte-bade-predimno-oblachno-s-valezhi-ot-dazhd-koito-na-mesta-shte-preminavat-v-snyag.html", "text": "Ще бъде предимно облачно с валежи от дъжд. В Северозападна и високите полета на Западна България в сутрешните часове също ще е дъжд, но още преди обяд ще го обърне на сняг. Вятърът постепенно ще се ориентира от запад, най-късно в Източна България, където през деня все още ще е от изток-югоизток – до умерен. Температурите в Северозападна България ще са почти без дневен ход – около 0°; в останалите райони максималните ще бъдат между 5° и 10°, на места в югоизточните райони и по-високи. Това съобщи за  Агенция „Фокус“  дежурният синоптик от НИМХ Христо Христов. Атмосферното налягане е по-ниско от средното за месеца. През деня ще се повишава. \r\nНад Черноморието ще бъде облачно със слаби валежи от дъжд. Ще духа до умерен източен вятър. Максимални температури между 9° и 12°. Температурата на морската вода е 8-9°. Вълнението на морето ще е 3-4 бала. \r\nНад планините ще бъде облачно с превалявания от сняг, в масивите от Източна България – от дъжд. Ще духа умерен и силен юг-югозападен вятър, който привечер ще започне да се ориентира от запад-северозапад и ще отслабне. Максимална температура на височина 1200 метра – около 5°, на 2000 метра – около минус 1°.", "date": "2018.12.16", "title": "НИМХ: Ще бъде предимно облачно с валежи от дъжд, които на места ще преминават в сняг"}
{"url": "http://www.focus-news.net/news/2018/12/16/2602256/predsedatelyat-na-pg-na-gerb-tsvetan-tsvetanov-shte-uchastva-v-seminar-evropa-na-krastopat-predizvikatelstva-pred-balgariya-predi-evrovota-v-bansko.html", "text": "В 09.00 часа председателят на ПГ на ГЕРБ и зам.-председател на партията Цветан Цветанов ще участва в семинар „Европа на кръстопът – предизвикателства пред България преди евровота”. Това съобщиха от  пресцентъра на партията . Форумът ще се проведе в хотел „Лъки Банско” в Банско, като негов организатор е евродепутатът от ГЕРБ/ЕНП Асим Адемов. В семинара ще участват народните представители и кметовете на ГЕРБ от Благоевградска област, ръководствата на общинските структури на партията в областта и общински съветници. Гост-лектори на форума ще бъдат народният представител и областен координатор на ГЕРБ-Благоевград Даниела Савеклиева и народните представители Десислава Атанасова и Делян Добрев.", "date": "2018.12.16", "title": "Председателят на ПГ на ГЕРБ Цветан Цветанов ще участва в семинар „Европа на кръстопът –предизвикателства пред България преди евровота” в Банско"}
{"url": "http://www.focus-news.net/news/2018/12/16/2602258/aa-20-tsivilni-ubiti-pri-vazdushna-ataka-v-afganistan.html", "text": "Поне осем деца и 12 жени са убити при въздушна операция срещу талибанските бунтовници в източната провинция Кунар на страната, съобщава турската агенция  АА  в събота, като се позовава на информации, потвърдени от официалните власти и местните медии. \r\nГубернаторът на провинцията Абдул Саттар Мицаквал е съобщил, че цивилните лица са станали жертви на нощно нападение, извършено още  в петък,.срещу местния лидер на талибаните в Асадабад, главният град на провинцията. При тази атака по неговите думи са загинали 38 талибани и бунтовници от Ал Каида в района около планината Шелтан. Тези данни не са потвърдени. Според изявление на талибаните  всички жертви са цивилни лица.  Според местното радио Азади, Министерството на отбраната на Афганистан е започнало разследване на случая и издирване на отговорните за убийствата.  Турската агенция АА е събрала собствени сведения, според които очевидно напрежението ескалира във все по-силен конфликт, който е провокиран от увеличаващия се брой на загиналите от всички групи и страни в конфликта.Вашингтон поднови настояването си най-дългата война, която САЩ са водили, да се разреши чрез преговори. От своя страна воюващите страни  в Афганистан като че ли все повече се надяват на твърда ръка да се намеси преди да започнат предлаганите разговори.   \r\nПрез миналия месец само при три главни инцидента в страната са загинали над 100 цивилни.  \r\nСпоред Мисията на ООН за помощ на Афганистан (UNAMA) само през първите девет месеца на 2018 година рязко се е увеличил броят на убитите цивилни лица при въздушни атаки в сравнение със същия период на 2017-та. Ивелина Ватова", "date": "2018.12.16", "title": "АА: 20 цивилни убити при въздушна атака в Афганистан"}
{"url": "http://www.focus-news.net/news/2018/12/16/2602257/denyat-16-dekemvri-v-balgarskata-istoriya.html", "text": "На 16 декември 1901 г. в София е учредено Българско археологическо дружество по инициатива на Светия синод с устав, утвърден от МНП на 29 март 1902 г. През 1920 г. негов приемник става Българския археологически институт при БАН. Бълг. научноизследователски институт. Първият управителен съвет на Българския археологически институт е в състав: Б. Филов, Г. И. Кацаров, В. Златарски, Й. Иванов, Р. Попов. Издава „Известия на археологическия институт\", сп. „Археология\" и др.  \r\nЗа първи път в опозиция на 16 декември през 1991 г., БСП провежда своя 40-ти конгрес, на който за председател на партията е избран Жан Виденов. Жан Виденов е български политик и държавник; министър-председател на България  от 26 януари 1995 г. до 12 февруари 1997 г. в правителството на Демократичната левица. От 1991 г. е председател на Висшия съвет на БСП. Народен представител е в VII Велико народно събрание, XXXVI и XXXVII Народно събрание. През декември 1996 г. подава оставка като партиен водач и премиер.  \r\n2002 г. \r\nВърховният административен съд отменя продажбата на 80 % от \"Булгартабак\". \r\nВ него работят 12 хиляди души.  От 1996 г. датират първите стъпки за раздържавяването на \"Булгартабак холдинг\" АД. “Булгартабак холдинг” има 22 дъщерни дружества в България, от които 12 манипулационни, 9 цигарени фабрики и една за опаковки. Приватизацията на дъщерните дружества на \"Булгартабак холдинг\" официално стартира на  19 юли 2004 г. \r\n2002 г. \r\nКонституционният съд отхвърля 44 текста от поправките в съдебния закон. \r\n2001 г. \r\nНа 15-ти конгрес на ВМРО Красимир Каракачанов е преизбран за председател. \r\nКрасимир Дончев Каракачанов е историк и политически деец. Роден е на 29 март 1965 г. в Русе. Завършва история. След 10 ноември 1989 г. се включва в обществено-политическия живот на страната. В периода 1990-1995 г. е секретар, след което до 1997 г. е съпредседател, а после и председател на Вътрешната македонска революционна организация. Депутат е в ХХXVIII, ХХXІХ и ХХХХ Народно събрание. Вътрешната македонска революционна организация – съюз на македонските дружества (МВРО - СМД) е общонационална надпартийна организация. Продължител е на Вътрешната македоно-одринска революционна организация (ВМРО). Лидер е на на ВМРО от 1997 г. \r\n1998 г. \r\nСлед 9-годишен мораториум XXXVIII НС отменя смъртното наказание. Екзекуциите са заменени с доживотен затвор без правo на помилване. \r\n1996 г. \r\nБългарска парламентарна делегация, оглавена от акад. Благовест Сендов, е на посещение в Израел. \r\nБлаговест Христов Сендов е роден на 8 февруари 1932 г. в Асеновград - български академик, математик. Завършва математика в СУ “Св. Климент Охридски” (1956 г.). Кандидат е на математическите науки (1964 г.), д-р на науките на математическия институт “Стреклов”в Москва (1967 г.). Специализира числени методи в Московския университет (1960-1961 г.), компютърни науки в Лондон (1968 г.). Преподавател е по математика (1956-1958 г.), асистент е по алгебра в СУ (1958-1962 г.), доцент е по числителни методи (1962-1968 г.), професор е в СУ “Св. Климент Охридски”(1968 г.). Декан е на Факултета по математика (1970-1973 г.), ректор е на СУ (1973-1979 г.). Заместник-председател е на БАН (1988-1991 г.). Директор е на Центъра по информатика и компютърни технологии при БАН (1991-1993 г.), научен сътрудник (1993-1995 г.). Автор е на 30 учебника и над 200 статии. Народен представител (1976-1989 г.) в XXXVI, XXXVII, XXXVIII и XXXIX ОНС. Председател е на XXXVII ОНС (1995-1997 г.). Заместник-председател е на XXXIX ОНС (от 2001 г.). \r\n1995 г. \r\nБългария подава официална молба за членство в Европейския съюз. \r\n1991 г. \r\nЗа първи път в опозиция, БСП провежда своя 40-ти конгрес, на който за председател на партията е избран Жан Виденов. \r\nЖан Виденов е български политик и държавник; министър-председател на България  от 26 януари 1995 г. до 12 февруари 1997 г. в правителството на Демократичната левица. От 1991 г. е председател на Висшия съвет на БСП. Народен представител е в VII Велико народно събрание, XXXVI и XXXVII Народно събрание. През декември 1996 г. подава оставка като партиен водач и премиер. \r\n1988 г. \r\nВ. \"Стършел\" престава да бъде издание на ЦК на БКП, но на 30 декември същата година неговият главен редактор Христо Пелитев получава заповед за уволнение именно от ЦК. През 1989 г. ЦК на БКП назначава на този пост Орлин Орлинов и отново обявява вестника за свое издание. \r\n1975 г. \r\nВ Москва се провежда съвещание на министрите на външните работи на Народна република България, ГДР, Полша, Румъния, СССР, Унгария и Чехословакия. \r\n1972 г. \r\nВ София, в зала \"Универсиада\", се провежда Втори конгрес на българската култура. \r\n1969 г. \r\nПодписана е спогодба за свързване на енергийните система на България и Турция. \r\n1967 г. \r\nСъздадена е Агенция за книгоиздаване и печат на чужди езици \"София- прес\". \r\nБългарската информационна агенция е създадена от Съюза на българските писатели, Съюза на българските журналисти и Съюза на българските художници в София. По-късно за член на агенцията са привлечени Комитетът за култура, стопанското сдружение “Българска книга и печат”, Съюзът на филмовите дейци, Съюзът на научните работници в България, Съюзът на юристите, Съюзът на преводачите, Съюзът на българските композитори, Съюзът на архитектите, Българската търговско-промишлена палата, Българската асоциация за туризъм и отдих, Български олимпийски комитет, Български съюз за физическа култура и спорт, Комитетът за българите в чужбина. Агенцията е самостоятелно юридическо лице, неин висш ръководен орган е Конференцията на членовете £, която избира Съвет на агенция “София-прес”. \r\n1966 г. \r\nСъстои се среща на Тодор Живков с писателите, на която той представя своята теза за наличието на \"две правди\" в българската действителност - \"голямата правда\", т. е. българските успехи, и \"малката правда\", т. е. негативните явления. \r\n1961 г. \r\nВъзстановени са дипломатическите отношения с Иран. \r\n1956 г. \r\nУстановени са дипломатически отношения с Великото Херцогство Люксембург. \r\nОт 1969 г. представителствата на двете страни са издигнати в ранг на посолства. От 1979 г. България има посолство в Люксембург с акредитиран извънреден и пълномощен посланик. От май 1990 г., с решение на Бюрото на МС, посолството в Люксембург е закрито и в Люксембург е акредитиран посланикът на Република България в Кралство Белгия. \r\nИнтересите на Люксембург в България се представят от посолствата на Кралство Холандия (политически) и на Кралство Белгия (икономически и консулски). \r\n1953 г. \r\nОткрита е новата сграда на Народната библиотека \"Св. св. Кирил и Методий\" в София. \r\nНа 28 ноември 1878 г.  е основана Публична библиотека в София (дн. Народна библиотека \"Св. св. Кирил и Методий\"), с Музеен отдел (от 1892 г. - Народен музей с три отдела). Читалнята е открита на 15 януари 1879 г. Предложение за нейното учредяване е дадено на 4 април 1878 г. от Софийският учител и секретар на Градския съвет Михаил. На 28 ноември 1878 г. е избрана временна библиотечна комисия, която би се наела да уреди и отвори библиотеката \"според съществующий нейн Устав\". Тази дата (по нов стил 10 декември 1878 г.) се приема за рождена дата на Народната библиотека. \r\n1947 г. \r\nПодписан е договор между Народна република България и Народна република Албания за приятелство, сътрудничество и взаимна помощ. Подписан на 16 декември в Кричим. Предвижда взаимна военна и друга помощ в случай на нападение на една от тях от друга държава, а така също и най-тясно стопанско и културно сътрудничество. Сключен е за срок от 20 години. След изтичането му не е продължен. \r\n1945 г. \r\nЗапочва конференция в Москва на министрите на външните работи на СССР, САЩ и Великобритания. Съветската страна признава ръководната роля на САЩ в Далечния изток, срещу което Вашингтон се отказва да настоява за прилагане на Ялтенската декларация в България и Румъния. Договорено е Москва да \"посъветва\" българската страна да включи в правителството, което трябва да се състави след парламентарните избори, двама \"лоялни\" представители от опозицията, след което САЩ ще го признаят. \r\n1934 г. \r\nТържествено са осветени сградите на Софийския университет и на Университетската библиотека, започнати на 30 юни 1924 г. \r\n1931 г. \r\nСлед побой между полицията и студенти - земеделци и комунисти, в СУ \"Св. Климент Охридски\",  проф. Александър Цанков не е допуснат до лекции.   \r\nАлександър Цанков е политически и държавен деец, икономист, професор. Роден е в Оряхово на 29 юни 1879 г. Завършва право в СУ \"Св. Климент Охридски\", след което специализира държавни науки и политическа икономия в Мюнхен, Берлин и Бреслау (дн. Вроцлав, Полша). След завръщането си в България редактира сп. \"Банков преглед\", а от 1907 г. постъпва в СУ \"Св. Климент Охридски\" като преподавател по политическа икономия. Избран е за професор през 1919 г. Взема дейно участие и в политическия живот на страната. \r\n1929 г. \r\nОт 20 ноември до 16 декември 1929 г. се провежда съдебен процес против 52-ма дейци на нелегалната БКП. Ръководството й е разгромено по информация на австрийската полиция. \r\n1921 г. \r\nОбнародван е Закон за подпомагане семействата на убитите или насилствено починали министри и за увековечаване на тяхната памет. \r\n1920 г. \r\nОбщото събрание на Обществото на народите приема България за свой член с 35 гласа и 2 въздържали се (на Франция и Австрия). В началото на 1921 г. е открит Постоянен български секретариат в Женева начело с консула Димитър Миков. \r\n1917 г. \r\nВ Бабадаг е проведен първият добруджански народен събор, който се обявява за присъединяване на цяла Добруджа към България. \r\n1912 г. \r\nВ Пазарджик е създаден Комитет за подпомагане на новопокръстените християни начело с учителя Тодор Мумджиев, в който влизат представители на управляващите Народна и Прогресивнолиберална партия и на опозиционните Либерална и Народнолиберална партия. Подобни комитети са организирани в Пловдив и в други селища на Пловдивски окръг. Против акцията се обявяват протестантите, а против съпровождащите я насилия - демократите начело с Михаил Такев. \r\n1904 г. \r\nВ София се създава Съюз на южнославянските художници \"Лада\" от представители на България, Сърбия, Словения и Хърватско. На 23 февруари 1905 г. се конституира българската секция с председател Ярослав Вешин и секретар Харалампи Тачев. Тя организира 2. Южнославянска изложба (15-16 август 1906 г.) в София и поема ръководството на съюза. \r\nЯрослав Вешин e български живописец, чех по произход, един от създателите на съвременното българско изобразително изкуство, професор. Създава картини из словашкия и българския селски бит. След 1897 г. българско по дух творчество - \"Връщане от пазар\", \"Въглищар\", \"Овчар\", ловни сцени. Вешин е един от първите български баталисти - \"Отстъплението на турците при Люлебургаз\", \"Бивак пред Одрин\" и др. \r\n1901 г. \r\nВ София е учредено Българско археологическо дружество по инициатива на Светия синод с устав, утвърден от МНП на 29 март 1902 г. \r\nПрез 1920 г. негов приемник става Българския археологически институт при БАН. Бълг. научноизследователски институт. Първият управителен съвет на Българския археологически институт е в състав: Б. Филов, Г. И. Кацаров, В. Златарски, Й. Иванов, Р. Попов. Издава \"Известия на археологическия институт\", сп. \"Археология\" и др. \r\n1895 г. \r\nЗавършва Вторият конгрес на легалната македонска организация - участват 32 дружества в емиграция. За председател на Върховния македонски комитет е избран ген. Данаил Николаев, а за подпредседател - Йосиф Ковачев. На 13 декември офицерите от Мелнишкото въстание се отцепват и избират Македонски комитет с ръководители Антон Бозуков, Наум Тюфекчиев и Йордан Венедиков. \r\n1887 г. \r\nПриет е Закон за печата, въвеждащ предварителна цензура (в нарушение на конституцията). \r\n1794 г.  \r\nСтойко Владиславов е избран от търновския митрополит за врачански епископ под името Софроний Врачански. Официалното ръкополагане в епископски сан става на 17 септември в Търново, а около 13 декември Софроний получава и султанския берат за назначението си във Врачанската епархия. През 1762 г. става свещеник, а после учител в родния си град. Занимава се и с книжовна дейност - преписва и подвързва книги. Преследван и от турци, и от невежествени български свещеници. През 1765 г. преписва \"История славянобългарска\", донесена в Котел от Паисий Хилендарски. В средата на 70-те г. отива в Света гора (Атон), където престоява шест месеца. През 1781 г. преписва за втори път Паисиевата история. По време на кърджалийските размирици лежи в затвора, а в Карнобатско, където живее известно време, едва не е лишен от живот. Около 1794 г. се замонашава и става епископ във Враца и приема името Софроний. През 1810 г. отива във Видин и 3 г. извършва архиерейска служба. След това отива в Крайова и в Букурещ. Там продължава книжовната си дейност. През 1806 г. отпечатва в Римник (Румъния) книгата \"Кириакодромион, сиреч Неделник\" и с това слага началото на новобългарската печатна книга. През Руско-турската война 1806-1812 г. установява връзка с командването на руските войски, за да превърне руското настъпление в освободителен за българите поход, и отправя позив към българския народ да посреща русите като освободители. Руското командване го третира като официален представител на целия български народ. Със съдействието на Софроний Врачански се формира през 1810 г. боен отряд, наречен \"Болгарское земское войско\", който участва във войната и се отличава особено при щурма на Силистра. След приключване на войната се грижи за българските бежанци, напуснали България заедно с изтеглящите се руски войски. В напреднала вече възраст се оттегля в неизвестен румънски манастир в околностите на Букурещ. Последните вести за него са от 1813 г. Предполага се, че това е и годината на неговата смърт. На тази дата са родени: \r\n1951 г. \r\nРоден е Иван Георгиев Иванов - български театрален и филмов актьор. В театъра работи предимно в класически постановки, жалонни за 80-те години - \"Животът е сън\" (1982 г.), \"Ромео и Жулиета\" (1983 г.). Играе във филмите \"Всичко е любов\" (1979 г.), \"Лавина\" (1982 г.), \"Комбина\" (1982 г.), \"Стената\" (1984 г.), \"Романтична история\" (1985 г.), \"Нощем с белите коне\" (тв, 1985 г.), \"Горски хора\" (тв, 1985 г.), \"Небе за всички\" (1987 г.), \"Гори, гори огънче\" (1994 г.), \"Кървав спорт 4” (1994 г.) , \"Асистентът\" (1999 г.), \"Стъклени топчета\" (1999 г.), \"Пратеник на кралицата\" (2000 г.), \"Наблюдателят\" (2001 г., тв сериал), \"Другият наш възможен живот\" (2002 г.). Участва и в постановки на тв театър: \"Истината, само истината!\" (1981 г.), \"Испанци в Дания\" (1982 г.). Книги: \"Отговори\" (1997 г.), \"Този живот, онзи живот\" (1998 г.), \"Седем часа разлика\" (1998г ., заедно с Холи Фелдман). \r\n1916 г. \r\nРоден е Иван Петров Пейчев - български поет, драматург. Живее в София, Шумен и Калофер. От 1964 г. се установява постоянно в София. Драматург на Сатиричен театър (1968 г.). Член е на Съюз на българските писатели. С поезия дебютира през 1939 г. във в-к \"Шуменска поща\". През 1967 г. получава звание \"заслужил деятел на културата\", през 1974 г. Получава Димитровска награда за пиесата \"Всяка есенна вечер\". Автор е на съчиненията  \"Стихотворения\" (1948 г.), \"В минути пред атака\" (1955 г.), \"Начало на деня\" (1955 г.), \"Всяка есенна вечер\" (1960 г.), \"Далечно плаване\" (1962 г.), \"Ковачи на мълнии\" (1963 г.), \"Лаконично небе\" (1967 г.), \"Есен на брега\" (1968 г.), \"Знамената са гневни\" (1973 г.), \"Лирика\" (1976 г.), \"Орбити\" (1976 г.), \"Стихотворения\" (1977 г.), \"Сенки на крила\" (1977 г.), \"Всяка есенна вечер\", пиеса (1983 г.), \"Далечно плаване\" (1986 г.), \"Уморени думи\" (1993 г.), \"Далечна близост\" (1996 г.), \"Стихове\" (1996 г.). Умира на 9 юли 1976 г. \r\n1914 г. \r\nРодена е Цветана Стоянова Романска - българска фолклористка, етнографка, литературоведка и лексикографка. Дъщеря на Ст. Романски. Завършва славянска филология в СУ “Софийски университет”(1937 г.), специализира в Карловия университет в Прага и получава докторат (1939 г.). Професор (1963 г.) по славянски фолклор и етнография в СУ. Работи в областта на старата българска литература, славянски литературна връзки, славянска лексика, етнография и български фолклор. Автор е на множество научни студии, изследвания и монографии и на няколко речника. Умира на 4 март 1969 г. в София. \r\n1910 г. \r\nРоден е Асен Георгиев Христофоров - български писател. Завършва Робърт колеж в Цариград (1931 г.) и икономически науки в Лондонския университет (1934 г.). Работи в Българска народна банка и в Главна дирекция на статистиката (1935-1938 г.). В периода 1939-1943 г. е  преподавател  в Държавното висше училище за финансови и административни науки. От 1943 г. е доцент  в Юридическия факултет на СУ “ Св. Климент Охридски”. От 1945 г. до 1947 г. е професор  във Факултета за стопански и социални науки към СУ “ Св. Климент Охридски”. Член е на Съюза на българските писатели. Автор е на съчиненията : “Скици из Лондон” (1945 г.), “Боен път” (1955 г.), “Скици из Рила” (1957 г.), “В дебрите на Рила” (1957 г.), “Мацакурци” (1958 г..), “Планинари” (1959 г.), “Ангария” (1960 г.), “Исковете” (1962 г.), “Трима с магаре на Рила” (1960 г.), “Кутрето на школо” (1964 г.), “Иманяри” (1965 г.), “Говедарци и околностите” (1967 г.), “Вуцидей. Иманяри” (1970 г.), “Поля, гори и хора” (1970 г.). Умира на 10 август 1970 г. \r\n1882 г.  \r\nРоден е Панайот Димитров Димитров  (псевд. Отето) - български оперен певец (тенор), един от основателите на българския оперен театър. Учи пеене в Одеса и Киев (1903-1906 г.) и в \"Опера Комик\" в Париж (1908-1910 г.). Участва в първото представление на Българската оперна дружба (18 октомври 1908 г.), по-късно работи в Софийската опера (1910-1929 г.). Сред известните му роли са Никола (\"Гергана\" от Г. Атанасов-Маестрото), Йеник (\"Продадена невеста\" от Б. Сметана), Рудолф (\"Бохеми\" от Пучини). Умира на 19 февруари 1941 г. в  София. \r\n1881 г. \r\nРоден е Ботьо Савов (Б. Савов Стоянов) - български писател. Завършва Педагогическото училище в Казанлък (1899 г.). 5 години е учител в Стара Загора и Бургаски окръг. През 1918 г.  завършва право в СУ “Климент Охридски”(1918 г.). Работи като чиновник в различни ведомства, най-дълго в Министерството на финансите. Известно време е адвокат. Член е на СБП. Ботьо Савов е автор на съчиненията “Неранза” (1921 г.), “Майка” (1923 г.), “Върложкият камък” (1923 г.), “Странният пътник” (1927 г.), “Замъкът на лейди Фокс” (1938 г.), животописни разкази за хан Кардам, хан Телериг, св. Иван Рилски и др., Повестта “Бабек” (1928 г.). Умира на 11 март 1959 г. в София. \r\n1869 г.  \r\nРоден е д-р Христо Николов Татарчев - деец на македоно-одринското национално-освободително движение, един от основателите на ВМОРО. Пръв председател (1894 г.) на Централния македонски революционен комитет. Първоначално образование получава в родния си град и в Охрид. През 1882 г. учи в Брацигово, а на следващата година постъпва в пловдивската гимназия. Куриер е на БТЦРК, взема участие в Съединението на Княжество България и Източна Румелия. Доброволец е в Сръбско-българската война (1885 г.), участва в сраженията при Сливница. Следва медицина в Цюрих и Берлин до 1892 г. През 1893 г. заедно с Д. Груев и други поставя началото на ВМОРО. През 1901 г. е арестуван от османските власти и изпратен на заточение в Подрумкале, Мала Азия. Освободен е 1902 г., но на път за Солун е задържан в атинския затвор. Член е на задграничното представителство на ВМОРО до 1905 г. По време на Балканската война и Първата световна война е военен лекар. След войната е един от учредителите на ВМРО. След 1925 г. се оттегля от активна революционна дейност, поради противоречия с ръководството на организацията. Принуден е да емигрира в чужбина. Умира в Торино, Италия. Автор е на книга със спомени “Първият централен комитет на ВМОРО” (1928 г.). Умира на 5 януари 1952 г. в Торино. На тази дата умират: \r\n2010 г. \r\nУмира българският икономист Веселин Никифоров. Той е член-кореспондент на Българската академия на науките. Роден е на 5 януари 1927 г. в гр. Вършец.  \r\nРаботи в БАН, където ръководи секцията “Възпроизводство и икономически растеж”. От 1974 до 1984 г. е председател на Българската народна банка. През периода 1983–1987 г. е председател на Комитета за социална информация (днес Национален статистически институт). \r\n1948 г. \r\nУмира Никола Маринов (Н. М. Абаджиев) - български художник. Роден е на 10 юли 1879 г. Завършва Художествената академия в Торино (1903 г.) при Дж. Гросо. Учител е в София (1907-1921 г.), професор (1921 г.) по живопис в Художествената академия и неин директор (1935-1937 г.). С творчеството си укрепва реализма в българското изкуство. Рисува битови картини, портрети, пейзажи, стенописи. Маринов е първият български художник, използващ акварела в творчеството си. Творбите му са изпълнени с лиризъм. “Връщане от кладенеца” (ок. 1915 – 1921 г., НХГ), “Към извора” (1920 г.), “Селянки на пазар” (ок. 1921 г., НХГ), “Връщане от полето” (1922 г.), “Ханджийката” (1923 г., НХГ), “Седнали селянки” (ок. 1925 г., НХГ), “Селско момиче” (ок. 1927 г., НХГ), “Мома със стомна” (1941 г., НХГ), “Селянки” (1942 г., НХГ). Сериозни успехи постига в портретите Pia (портретна скица на жена, 1908 г., НХГ), “Портрет на жената на художника” (ок. 1908-1915 г., НХГ; ок. 1910-1915 г., НХГ; ок. 1919 г., НХГ), “Майка с дете” (ок. 1920 г.), “Танцувачка” (1921 г., НХГ), “Магда” (ок. 1921 г.) и много други. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.16", "title": "Денят 16 декември в българската история"}
{"url": "http://www.focus-news.net/news/2018/12/16/2602259/sofiya-vavezhda-se-organizatsiya-na-dvizhenieto-za-provezhdaneto-na-fermerski-festival.html", "text": "Въвежда се организация на движението за провеждането на фермерски фестивал, съобщиха от  пресцентъра на Столична община . \r\nДо 19.00 часа се забранява престоят и паркирането на пътни превозни средства, с изключение на автомобилите на участниците в мероприятието, както следва:  \r\n- на североизточната дъга на пл. „Св. Александър Невски” между ул. „Дунав” и ул. „Оборище”.  \r\n- на ул. „Оборище” между бул. „Васил Левски” и пл. „Св. Александър Невски”.  \r\nОт 08.00 до 19.00 часа се забранява влизането на пътни превозни средства по ул. „Оборище” между бул. „Васил Левски” и пл. „Св. Александър Невски”.", "date": "2018.12.16", "title": "София: Въвежда се организация на движението за провеждането на фермерски фестивал"}
{"url": "http://www.focus-news.net/news/2018/12/16/2602261/sport-sreshtite-ot-ispanskata-laliga.html", "text": "Футбол: В 16 кръг на испанското национално първенство в събота се играха четири срещи. Ето резултатите от тях   \r\nЕйбар –         Валенсия         1 : 1\t \t  \r\nРеал Мадрид -\tРайо Валекано\t 1 : 0\t \t \t \r\nВалядолид -\tАтл. Мадрид\t 2 : 3\t \t \t \r\nХетафе -\tРеал Сосиедад\t 1 : 0\t \t \t \r\nВ неделя, 16 декември, предстоят нови четири срещи: \r\nОт 13.00 часа ще играят Севиля и Жирона\t \t\t \r\nОт 17:15 часа се срещат\tЕспаньол и Бетис\t \t\t \r\nВ 19:30 часа започва мачът между Уеска и Виляреал\t \t\t \r\nОт 21:45 часа играят Леванте и\tБарселона", "date": "2018.12.16", "title": "Спорт: Срещите от испанската ЛаЛига"}
{"url": "http://www.focus-news.net/news/2018/12/16/2602260/belogradchishkiyat-episkop-polikarp-shte-otsluzhi-yakovova-sveta-liturgiya-v-sofiyskiya-bogoslovski-fakultet.html", "text": "В 09.00 часа, с благословението на Негово светейшество Българския патриарх и Софийски митрополит Неофит, Негово преосвещенство Белоградчишкия епископ Поликарп - викарий на Софийския митрополит, ще отслужи Яковова света Литургия в параклиса на Богословския факултет „Св. Климент Охридски\" на Софийския университет, предаде репортер на  Агенция „Фокус“ . \r\nНикола ПЕТКОВ", "date": "2018.12.16", "title": "Белоградчишкият епископ Поликарп ще отслужи Яковова света Литургия в Софийския Богословски факултет"}
{"url": "http://www.focus-news.net/news/2018/12/16/2602262/denyat-16-dekemvri-v-svetovnata-istoriya.html", "text": "На 16 декември 1653 г. Оливър Кромуел е обявен за лорд-протектор на Англия. Той  е водач на индепендентите по време на Английската революция от 17 век, пуритан. Депутат е в Късия и Дългия парламент 1640 г. Организира и ръководи парламентарните войски, които побеждават кралската армия в двете граждански войни. Като се опира на армията, Кромуел изгонва презвитерианите от Парламента 1649 г., ускорява съдебния процес над краля и провъзгласява републиката. От 1650 г. е лорд-генерал (главнокомандващ въоръжените сили). Потушава движенията на левелерите и дигерите и освободителните борби в Ирландия и Шотландия. От 1653 г. е лорд-протектор, установява еднолична военна диктатура от 1655 г. След смъртта му го наследява синът му Ричард, който през 1659 г. подава оставка.  \r\nНа 16 декември е роден е Лудвиг ван Бетовен - германски композитор, един от най-великите творци на човешката култура.  \r\nНа тази дата умира Вилхелм Карл Грим - германски филолог и писател. \r\n2017 г.  \r\nБившият министър на стратегията и комуникацията в Хондурас Хилда Ернандес, сестрата на президента Хуан Орландо Ернандес, и още пет души умират при вертолетна катастрофа, която се състои в района на Йербаубена. \r\n2017 г. \r\nХиляди делегати от Африканския национален конгрес се събират в Йоханесбург, за да изберат партиен лидер, който може да замени президента Джейкъб Зума преди изтичането на мандата му през 2019 г. \r\n2016 г. \r\n5-дневно \"червено\" предупреждение за замърсяване на въздуха, обявено в Пекин и 21 други китайски града, класифицирано от служителите като \"метеорологична катастрофа\". \r\n2016 г. \r\nУмира Джигме Дордже Палбар Биста, неофициалният крал на Мустанг (Тибетски: Лог Гел-по, непалски: Мустанг Раджа) между 1964 и 2008 г., докато Монархия, Полумонархията, Васалите и Титулярното царство бяха премахнати в Непал. Той е потомък в 25-то поколение на крал А-ма-дпал (1440-1447 г.), основател на династията Ло (Lo Manthang). \r\n2016 г. \r\nУмира Фаина Мелник, бивша съветска атлетка, украинка по произход. Тя е участничка на три олимпийски игри. През 1972 г. в Мюнхен взема титлата с нов олимпийски рекорд – 66.62 м. През 1976 г. е 4-а и десета на гюле. Участва и на Игрите в Москва през 1980 г. Мелник е двукратна европейска шампионка и многократна победителка на първенствата на СССР. През кариерата си поставя 11 световни рекорда. Фаина е първата жена в света, която хвърля диска над класическата граница от 70 м. \r\n2016 г. \r\nДържавният департамент на САЩ увеличава възнаграждението за информация за ислямския държавен лидер Абу Бакр ал Багдади до 25 милиона долара. \r\n2014 г. \r\nИндия забранява ИДИЛ след като е задържан инженер за поддържане на групата в Туитър. Някои държавни служители се тревожат, че забраната ще застраши 39 индийски строителни работници, за които се счита че са държани като заложници от групата. \r\n2014 г. \r\nНа този ден е обявено, че Русия изпреварва САЩ по количество произведени бойни самолети като снабдява армията със 100 нови бойни машини \r\n2014 г. \r\nСъдията Артър Шваб от Пенсилвания обявява изпълнителната заповед на президента Барак Обама за нелегалната имиграция за противоконституционна. \r\n2013 г. \r\n27-годишният Себастиан Курц е назначен за министър на външните работи на Австрия. Става най-младият министър в историята на страната. \r\n2012 г. \r\nВ Япония се провеждат предсрочни парламентарни избори. Дясната Либерално-демократическа партия (ЛДП) спечелва абсолютно мнозинство в долната камара на японския парламент. \r\n2011 г. \r\nДжулиан Асандж спечелва правото да оспорва екстрадацията си. Върховният съд на Великобритания постановява, че „жалбата на основателя на WikiLeaks повдига въпроси от голямо обществено значение за законите за екстрадиция“. \r\n1999 г.  \r\nВ Тайланд е извършен е най-масовият скок с парашути в историята – 282 парашутисти летят 7,11 секунди хванати за ръце. \r\n1998 г.  \r\nСАЩ нанасят удар по Ирак. \r\n1992 г.  \r\n415 палестинци са депортирани от Израел. \r\n1991 г.  \r\nПолша, Чехословакия и Унгария подписват договор за сътрудничество с ЕС. \r\n1991 г.  \r\nГенералната Асамблея на ООН отменя резолюцията от 1975 година, приравняваща ционизма с расизма. \r\n1991 г. \r\nВърховният Съвет на Русия се обявява за правоприемник на Върховния Съвет на СССР. \r\n1987 г. \r\n15 водачи на сицилианската мафия са осъдени на доживотен затвор. \r\n1986 г.  \r\nГ. Колбин е назначен за първи секретар в ЦК на КП на Казахстан на мястото на Д. Кунаев. Това е повод за първите междунационални стълкновения в СССР. \r\n1971 г. \r\nОт този ден войната за независимост на Бангладеш се смята за приключила. Армията на Пакистан се изтегля от Бангладеш. Денят е обявен за Ден на победата. \r\n1971 г. \r\nИндийският океан е провъзгласен за зона на мира от Генералната Асамблея на ООН. \r\n1957 г. \r\nРуска експедиция за първи път достига южният земен полюс. \r\n1944 г. \r\nГерманската армия предприема последната си офанзива по време на Втората световна война срещу силите на Съюзниците в сражението при Ардените. \r\n1928 г. \r\nОснована е Вътрешната Западнопокрайнска революционна организация \"Въртоп\". \r\n1917 г. \r\nВ Бабадаг е проведен първият добруджански народен събор, който се обявява за присъединяване на цяла Добруджа към България. \r\n1653 г. \r\nОливър Кромуел е обявен за лорд-протектор на Англия. \r\nОливър Кромуел е водач на индепендентите по време на Английската революция от 17 век, пуритан. Депутат е в Късия и Дългия парламент 1640 г. Организира и ръководи парламентарните войски, които побеждават кралската армия в двете граждански войни. Като се опира на армията, Кромуел изгонва презвитерианите от Парламента 1649 г., ускорява съдебния процес над краля и провъзгласява републиката. От 1650 г. е лорд-генерал (главнокомандващ въоръжените сили). Потушава движенията на левелерите и дигерите и освободителните борби в Ирландия и Шотландия. От 1653 г. е лорд-протектор, установява еднолична военна диктатура от 1655 г. След смъртта му го наследява синът му Ричард, който през 1659 г. подава оставка. На тази дата са родени: \r\n1938 г. \r\nРодена е Лив Улман - шведска актриса. Учи в театрална школа в Лондон, работи в норвежки театри. Снима се в родината си от 1957 г. Световна слава печели с участието си във филмите на Бергман “Персона” (1966 г.), “Часът на вълка” (1968 г.), “Срамът” (1968 г.), “Страст” (1969 г.), “Викове и шепот” (1972 г.), “Сцени от един семеен живот” (1974 г.), “Лице в лице” (1976 г.), “Змийско яйце” (1977 г.), “Есенна соната” (1978 г.). Снима се и в чужбина, продължава да играе в театъра. Участва в: “Нощен посетител” (1971 г.), “Емигрант” (1971 г.), “Преселници” (1972 г.), “Изгубеният хоризонт” (1972 г.), “Папеса Йоана” (1972 г.), “Отричане” (1974 г.), “Невястата на Зенди” (1974 г.), “Един мост повече” (1977 г.), “Марширувай или умри!” (1977 г.), “Вещите на Ричард” (1980 г.), “Любов” (1983 г.), “Розова градина” (1989 г.), “Мисловна разходка” (1990 г.), “Волът” (1991 г.), “Дългата сянка” (1992 г.), “Ема Зорн” (1994 г.). \r\n1917 г. \r\nРоден е Артър Чарлз Кларк - английски писател, автор на научнофантастична проза и популяризатор на научни знания. Учи във Физико-математическия факултет на Лондонския Кралски колеж. По време на Втората световна война служи в радарна част към Кралските въздушни сили. Специализира висша математика и приложна астрономия. Председател е на Британското астрономическо дружество. През 1946 г. отпечатва първия си научнофантастичен разказ. От 1969 г. живее в Цейлон, но прекарва голяма част от времето си в Англия и САЩ. Плод на сътрудничеството му с режисьора Стенли Кубрик е филмът “Една одисея в Космоса през 2001 г.”. По-известни книги: “Пясъците на Марс” (1951 г.), “Краят на детството” (1953 г.), “Голямата дълбочина” (1957 г.), “Една одисея в Космоса през 2001 г.” (1968 г.), “Среща с Рама” (1973 г.), “Фонтаните на Рая” (1979 г.) и др. \r\n1866 г. \r\nРоден е Василий Василиевич Кандински - руски художник абстракционист, теоретик на изкуството и поет. Кандински е представител на експресионизма, абстракционизма и конструктивизма. Създава кавалетни творби, стенописи, театрални декори и костюми. През 1907-1914 г. и след 1921 г. живее в Германия, по-късно във Франция. Той е един от основателите на групите \"Фаланга\" (1901-1904 г.), \"Асоциация на новите художници\" (1909-1911 г.), \"Синият конник\" (1911-1914 г.). От 1922 г. е преподавател в \"Баухаус\". Творчески произведения - \"Пасторал\", \"Черни линии\", \"Импровизация V\". Автор е на теоретични трудове. Умира на 13 декември 1944 г. \r\n1805 г. \r\nРоден е Изидор Жофроа Сент-Илер - френски зоолог, преподавател по зоология в Националния музей по естествена история (проф. от 1841 г.) и в Парижкия университет (от 1850 г.), член е на Френския институт (от 1833 г.), президент е на Парижката академия на науките (1856-1857 г.). В изследванията си се придържа към възгледите за еволюцията и единството на животинския свят, по-късно предлага теорията за изменяемостта в рамките на вида. Публикува разработки, посветени на хермафродитизма у човека. Основава дружество по аклиматизация на селскостопанските животни и издава труд за аклиматизацията и опитомяването на нови видове животни - \"Acclimation et domestication des animaux utiles\", 1861 г. Умира на 10 ноември 1861 г. в Париж. \r\n1775 г.  \r\nРодена е Джейн Остин – английска  писателка. Романът й \"Нортънхерското абатство\" (1797-1798 г., публ. 1818 г.) представлява пародия на \"готическия\" роман. Авторка е на романите \"Здравият смисъл и чувствителността\" (т. 1-3, 1811 г.) и \"Гордост и предразсъдъци\" (т. 1-3, 1813 г.). на \"Менсфийлд парк\" (1814 г.), \"Ема\" (т. 1-3, 1816 г.) и \"Убеждение\" (публ. 1818 г.). Джейн Остин е една от предшественичките на критическия реализъм в английската литература. Умира на 18 август 1817 г. \r\n1770 г. \r\nРоден е Лудвиг ван Бетовен - германски композитор, един от най-великите творци на човешката култура. Произхожда от стар фламандски музикален род. От малък учи цигулка и пиано и проявява изключителното дарование. Особено благотворно е влиянието на неговия учител Нефе. От 1792 г. живее във Виена, където концертира като пианист до загубването на слуха си. Учи при Албрехтсбергер и Салиери. Унищожава всичко, написано до 25-годишна възраст, поради самовзискателност. От 1796 г. до 1800 г. създава 21 опуса (Първата симфония, опус 21). Между 1800 г. и 1802 г. завършва нови 15 опуса, а през следващите 2 години - още 20, между които и Третата симфония \"Ероика\". Следват: \"Фиделио\" (1805 г.), Четвъртата симфония (1806 г.), Концерт за пиано ¹ 4 (1806 г.), \"Кориолан\" (1807 г.), Петата симфония (1808 г.), концерти, сонати, квартети и др. След 20-те години не твори активно. На 7 май 1824 г. прозвучава най-забележителното му произведение 9 симфония. Умира на  26 март 1827 г. във Виена. На тази дата умират:  \r\n1985 \r\nВ нюйоркски ресторант е убит босът на американската мафия Пол Кастелано. \r\n1965 г. \r\nУмира Уилям Съмърсет Моъм – английски писател белетрист и драматург, космополит. Роден е на 25 януари 1874 г. в Париж.  На 10 години остава сирак и се завръща в пуританския дом на дядо си в Лондон. След това учи в пансион в Кентърбъри и в Хайделбергския университет  в Германия. Медицински познания получава в Медицинския институт при болницата “Св. Тома” в Лондон. Първите му романи са “Лайза от Ламбет” (1889 г.) и “Мисис Крадък” (1902 г.). С течение на времето става един от най-известните и богати писатели в света. По време на Първата световна война е преводач във Франция. Известно време е сътрудник на “Интелиджънс Сървис” и работи в Русия. През 20-те години писателят се утвърждава като майстор на късия жанр. Издава разкази и повести, описания на вътрешния свят на човека, а темите са плод на дълги пътувания из Далечния изток, тропиците, склоновете на Алпите. \r\n1924 г. \r\nУмира Жан Пиер Русло - френски лингвист, абат. Роден е на 14 октомври 1846 г. в Сен Кло, Шаранта. Един от основоположниците на експерименталната фонетика. До 1887 г. е кюре и викарий. Професор - асистент по френска филология в Католическия институт в Париж (1910 г.), професор в Колеж дьо Франс от 1923 г. През 1897 г. създава и ръководи лаборатория по експериментална фонетика, изобретява редица фонетични прибори, разработва методи за развитие на речта на глухонемите и за отстраняване на речеви дефекти. Един от създателите на лингвистичната география. Основава диалектоложкото дружество \"Société des parlers de France\" (1893 г.), сп. \"Revue de phonétique\" (заедно с Ю. Перно, 1911 г.) и \"Revue des patois gallo-romans\" (заедно с Ж. Жилерон, 1887 г., от 1893 г. - \"Bulletin dela Societé des parlers de France\"). \r\n1921 г. \r\nУмира Шарл Камий Сен-Санс - френски композитор. Роден е през 1835 г. в Париж. Първия си концерт на пиано изнася, когато е едва на 10 години. Получава музикалното си образование в Парижката консерватория, където учи при известния композитор Фроментал Халеви (1799-1862 г.) - автор на популярната опера “Еврейката” (1835 г.), а по-късно и при Шарл Гуно. Първата си симфония създава преди да навърши 17 години. Работи като църковен органист, а после се отдава на концертна дейност. Създава симфоничните поеми “Фаетон”, “Чекръкът на Омфала” и “Танц на мъртвите”, посвещава на Ф. Лист най-ценното си симфонично произведение - “Трета симфония с орган”. Искрено приятелство свързва Сен-Санс с редица френски композитори - Бизе, Франк, Делиб и др. Автор е на: “Концерт за виолончело” (1873 г.), “Четвърти концерт за пиано”, “Трети концерт за цигулка”, оперите “Самсон и Далила” (1877 г.), “Хенри VIII” (1883 г.), “Прозерпина” (1887 г.) и “Асканио” (1890 г., със сюжет из живота на Бенвенуто Челини), “Трета симфония”, “Пети концерт за пиано” и др. Заедно с музикалните си творби Сен-Санс пише редица комедии, от които най-популярната е “Спазмите на писателя”. Автор е на научни съчинения: “Загадки и мистерии”, “Какво е миражът”, “Театралните декори в древния Рим” и др. \r\n1914 г. \r\nУмира Иван Зайц – хърватски композитор, диригент и музикален педагог. Роден е на 3 август 1832 г.  Учи в Миланската консерватория при Л. Роси. В периода 1855-1862 г. е диригент и концертмайстор в градския театър и оркестъра в Риека. От 1862 г. до 1870 г. работи във Виена, а от 1870 г. – в Загреб. Диригент и ръководител е на музикалния отдел на Хърватския национален театър. Директор и преподавател е в школата на Музикалното дружество. Автор е на около 1200 произведения, сред които 20 опери, 30 оперети, музика към спектакли, а също вокални творби (60 кантати, 250 хорови песни, църковни песни и др.). Най-известна му опера е \"Никола Шубич-Зринский\". \r\n1859 г. \r\nУмира Вилхелм Карл Грим - германски филолог и писател. Роден е на 24 февруари 1786 г. в Ханау. Заедно с брат си Якоб Грим работят като професори в Гьотингенския университет и са уволнени (1838 г.) затова, че се отказват да се закълнът на хановерския крал, който нарушава конституцията. Професори са в Берлинския университет (от 1841 г.) и членове на Пруската академия на науките. Изследват и публикува много средновековни текстове: \"За старонемския майстор Занк\" (1811 г.), \"Цветарникът на розите\" (1836 г.), \"Бедният Хайнрих\" (1815 г.), \"Кума Лиса\" (1834 г.), изследването \"Германски героични сказания\" (1829 г.). Създават т. нар. митологична школа във фолклористиката, като се опират на сравнителните методи (книгата на Я. Г. \"Немската митология\", 1835). Голяма тяхна заслуга са \"Детски и семейни приказки\" (т. 1-2, 1812-1814) и \"Немски предания\" (т. 1-2, 1816-1818 г.) . Техният сборник приказки е изпълнен с любов към приказката като явление на нар. култура. Братя Грим настояват за точно записване на текстовете на приказките, като се съхранява своеобразието на народната фантазия и езикът на устното разказване. Митологичната им теория намира много последователи сред учените (А. Кун, В. Шварц, А. Пикте, Ф. И. Буслаев, А. Н. Афанасиев и др.). Голям принос в историята на немския език имат произведенията на Я. Г. \"История на немския език\" (т.1-2, 1848) и \"Немска граматика\" (т. 1-4, 1819-1837). \r\n1847 г.  \r\nУмира Алексей Гаврилович Венецианов - руски живописец, един от основоположниците на битовия жанр в руската живопис. Роден е на 18 февруари 1780 г. От 1811 г. Венецианов е академик на Петербургската художествена академия. Възпитаник е на Л. В. Боровиковски. Ранните му картини са лирични портрети, някои са близки до романтизма (портрети на А. И. Бибиков, 1805-1808 г., на М. А. Фонвизин, 1812 г.). В края на 1807 г. Венецианов прави 4 офорта за подготвяното от него \"Списание за карикатури от 1808 год. в лица\", което по-късно е забранено от цензурата. По време на Отечествената война (1812 г.) рисува карикатури на французи и дворяни. Създава и редица жанрови картини, на тема градски живот и дворянски бит. През 1819 г. се заселва в с. Сафонково, Тверска губерния, където насочва вниманието си към сцени от селския бит, рисува типизирани портрети на селяни - \"Чистене на цвекло\" (до 1822 г.); \"Гумно\" (ок. 1821-1823 г.); \"Утрото на помешчицата\" (1823 г.); \"Спящият пастир\" (1823-1824 г.); \"На паша. Пролет\" (20-те години); \"Глава на старец селянин\" (1825 г.) и др. Венецианов придава голямо значение на работата на художника на открито. Изявява се като добър педагог, сред най-известните му ученици са Н. С. Крилов, А. В. Тиранов, Е. Ф. Крендовски, Л. К. Плахов, А. А. Алексиев, С. К. Зарянко, Г. В. Сорока. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.16", "title": "Денят 16 декември в световната история"}
{"url": "http://www.focus-news.net/news/2018/12/16/2602265/sport-yuventus-pobedi-torina-s-10.html", "text": "Ювентус победи Торино с 1:0 в мач от 16-тия кръг на италианската Серия „А“. Голът бе отбелязан от Кристиано Роналдо след дузпа в 70-тата минута. Така Ювентус остава на първа позиция във временното класиране с актив от 46 точки. Торино е шести с 22 точки. \r\nВ другия мач от кръга Интер победи с 1:0 като домакин на Удинезе. Единственият гол отбеляза Мауро Икарди след дузпа в 76-тата минута на двубоя. След десетата си победа за сезона Интер остава на трето място с актив от 32 точки. Удинезе е 17-ти с 13 точки.", "date": "2018.12.16", "title": "Спорт: Ювентус победи Торина с 1:0"}
{"url": "http://www.focus-news.net/news/2018/12/16/2602263/vezhdi-rashidov-shte-otkrie-izlozhba-skulpturi-i-akvareli-v-stolichnata-galeriya-san-stefano-na-18-dekemvri.html", "text": "Вежди Рашидов, председател на Комисията по култура и медии и народен представител от ГЕРБ, открива във вторник – 18 декември 2018 г. в 18.00 часа голяма изложба „Скулптури и акварели“ в столичната галерия „Сан Стефано“. Темата на експозицията е „Пейзажът в акварела и главата в скулптурата“. Това съобщиха от  Комисията по култура и медии . \r\nВ залите на „Сан Стефано“ са подредени 40 акварела и 12 скулптури. Ето какво пише известната изкуствоведка Аделина Филева за най-новата изложба на Вежди Рашидов: „Между скулптурата и рисунката постепенно акварелът стана неизменна част от творчеството на Вежди Рашидов. Техника, която дава на твореца  неограничени възможности за изобразяване  на най-мимолетните явления в природата и изразяване на дълбочината на  човешките преживявания. Във всеки акварел е намерен точният баланс, който виждаме и в скулптурните глави, изваяни от автора. Плазмата на метала сякаш се разлива свободно, за да изгради образи, които през отделните детайли постепенно изплуват пред нас. Образи на мъже – воини, страдалци, мислители, самотници, преминали през архаиката, античността, средновековието, съвременността, за да застанат пред нас със своята нова и индивидуална пластичност, знакова символика и патината на времето“.", "date": "2018.12.16", "title": "Вежди Рашидов ще открие изложба „Скулптури и акварели“ в столичната галерия „Сан Стефано“ на 18 декември"}
{"url": "http://www.focus-news.net/news/2018/12/16/2602266/stara-zagora-v-sportna-zala-ivan-vazov-shte-se-provede-blagotvoritelen-koleden-kontsert.html", "text": "Община Стара Загора предоставя безвъзмездно спортна зала „Иван Вазов“ за провеждане на благотворителен коледен концерт в подкрепа на бебето Мая. Събитието ще започне в 16.00 часа, като в него ще се включат над 70 деца, Клубът по спортни танци „Меджик степ“, талантливите Гергана и Милица Тодорови, и Лора Герджикова. Това съобщиха от пресцентъра на  Община Стара Загора . \r\nПрез ноември, Общинският съвет в града отпусна еднократна финансова помощ в размер на 4 000 лв., която да подпомогне родителите Десислава и Христо Христозови.", "date": "2018.12.16", "title": "Стара Загора: В спортна зала „Иван Вазов“ ще се проведе благотворителен коледен концерт"}
{"url": "http://www.focus-news.net/news/2018/12/16/2602268/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-haralampiy-v-septemvri.html", "text": "В 09.00 часа в храм  „Св. Харалампий\", град Септември, Пловдивска епархия,  с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия, предаде репортер на  Агенция „Фокус“ .   \r\nНикола ПЕТКОВ", "date": "2018.12.16", "title": "Пазарджик: Константийският епископ Яков ще оглави архиерейска света Литургия в храм „Св.  Харалампий\" в Септември"}
{"url": "http://www.focus-news.net/news/2018/12/16/2602269/blagoevgrad-mokri-sa-patnite-nastilki-v-oblastta-po-usoynite-i-planinski-rayoni-sa-chastichno-zasnezheni-ili-zaledeni.html", "text": "Предимно мокри са пътните настилки в Благоевградска област, по усойните и планински райони частично заснежени или заледени, обработени и проходими при зимни условия. Това съобщиха за Радио „Фокус“ – Пирин от Областно пътно управление – Благоевград. На различни места в региона вали дъжд, поради което водачите на моторни превозни средства трябва да шофират с повишено внимание, спазвайки правилника за движение. Към този час интензивен е трафикът по основните пътни артерии – автомагистрала „Струма“ и главен път Е-79, както ѝ по второкласен път – 19 Симитли – Гоце Делчев. През нощта няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа. В региона не се извършват ремонтни или друг вид дейности по пътищата, поради което няма ограничения за леките и товарни автомобили. Стационарни камери има в района на Монца и в град Кресна. \r\nЛивия НИНОВА", "date": "2018.12.16", "title": "Благоевград: Мокри са пътните настилки в областта, по усойните и планински райони са частично заснежени или заледени"}
{"url": "http://www.focus-news.net/news/2018/12/16/2602267/faz-chetirima-dushi-zaginaha-pri-katastrofa-na-helikopter-za-speshna-meditsinska-pomosht-v-portugaliya.html", "text": "Четирима души загинаха при катастрофа в Португалия на хеликоптер за оказване на спешна медицинска помощ, съобщава германският национален ежедневник  Die Frankfurter Allgemeine Zeitung .  \r\nВръзката с машината бе изгубена в следобедните часове на събота, след като хеликоптерът транспортира в Порто 76-годишна жена със сърдечно заболяване. След задействане на спасителна операция, в ранните часове на деня бяха открити останките от машината в близост до северозападния португалски град.  \r\nПри катастрофата са загинали двамата пилоти, лекар и парамедик. Към настоящия момент няма информация за причината за произшествието. Тереза Герова", "date": "2018.12.16", "title": "FAZ: Четирима души загинаха при катастрофа на хеликоптер за спешна медицинска помощ в Португалия"}
{"url": "http://www.focus-news.net/news/2018/12/16/2602271/die-welt-broyat-na-tarseshtite-ubezhishte-v-germaniya-prez-2018-godina-ostava-pod-gornata-granitsa-dogovorena-ot-golyamata-koalitsiya.html", "text": "Горната граница за бежанците, предвидена в коалиционното споразумение между Съюза (ХДС/ХСС) и Германската социалдемократическа партия (ГСДП), няма да бъде постигната през 2018 г. До края на годината общият брой на постъпилите молби за убежище ще достигне до около 166 хил., съобщава водещият национален ежедневник  Die Welt am Sonntag , като припомня, че договореностите предвиждат предоставяне на закрила на 180 хил. бежанци.  \r\nПрез 2017 г. са подадени 198 317 молби за убежище, включително на около 114 000 души, които са се възползвали от правото на събиране със семействата си.   \r\nПрез настоящата година броят на тези бежанци е 38 500 души. Правителствените статистически данни показват също, че са допуснати 4 600 бежанци по хуманитарни причини. Освен това 26 500 бежанци са напуснали Германия, защото не са получили убежище или са подали молба в друга държава от Европейския съюз. В допълнение, 18 500 души доброволно са се завърнали в родината си. \r\nСред мигрантите, претендиращи за убежище, около 33 хил. на възраст под една година и са родени на територията на Германия.  Тереза Герова", "date": "2018.12.16", "title": "Die Welt: Броят на търсещите убежище в Германия през 2018 година остава под горната граница, договорена от голямата коалиция"}
{"url": "http://www.focus-news.net/news/2018/12/16/2602270/sofiya-vavezhda-se-vremenna-organizatsiya-na-dvizhenieto-za-provezhdane-na-spektakal-za-svatbite-v-zala-arena-armeets.html", "text": "Въвежда се временна организация на движението за провеждане на спектакъл „За сватбите“ в зала „Арена Армеец”. Това съобщиха от пресцентъра на  Столична община . От 19.00 до 22.00 часа се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2018.12.16", "title": "София: Въвежда се временна организация на движението за провеждане на спектакъл „За сватбите“ в зала „Арена Армеец”"}
{"url": "http://www.focus-news.net/news/2018/12/16/2602264/nimh-zhalt-kod-za-snyag-i-poleditsi-e-v-sila-za-7-oblasti-na-stranata.html", "text": "Жълт код за сняг и поледици е в сила за 7 области на страната. Това сочи справка на сайта на   Националния институт по метеорология и хидрология (НИМХ) . Областите с предупреждение за снеговалежи са София-град, София-област, Перник и Кюстендил. В тези райони се очаква образуване на снежна покривка. В областите Видин, Враца и Монтана жълтият код е за сняг и поледици. По поречието на река Дунав също има условия за поледици.", "date": "2018.12.16", "title": "НИМХ: Жълт код за сняг и поледици е в сила за 7 области на страната"}
{"url": "http://www.focus-news.net/news/2018/12/16/2602272/pazardzhik-mokri-sa-patishtata-v-oblastta.html", "text": "Мокри са пътищата в област Пазарджик, съобщи за  Радио „Фокус“ – Пазарджик дежурният в Областно пътно управление. Видимостта в региона е намалена от мъгла. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.12.16", "title": "Пазарджик: Мокри са пътищата в областта"}
{"url": "http://www.focus-news.net/news/2018/12/16/2602273/plovdiv-do-50-metra-e-namalena-vidimostta-v-rayona-na-prohoda-troyan-karnare-zaradi-magla.html", "text": "До 50 метра е намалена видимостта в района на прохода Троян-Кърнаре заради мъгла. Това съобщиха за  Радио „Фокус“ – Пловдив  от Областното пътно управление. На много други места в областта мъгла намалява видимостта до 150-200 метра. Водачите трябва да шофират с повишено внимание, съобразена скорост и да не предприемат рискови маневри, за да не се създават предпоставки за възникването на пътни инциденти, призовават от Областното пътно управление. Към този час трафикът в областта се извършва с нормална интензивност. Най-засилено автомобилно движение се отчита по пловдивския участък на АМ „Тракия“. Пътните настилки в областта са предимно мокри, по усойните и планински райони – обработени и проходими при зимни условия. Проходът Троян-Кърнаре е отворен за движение на всички моторни превозни средства. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е ограничено и движението на камиони с обща маса над 12 тона по пътя Поповица-Болярци. До 20 декември движението по пътя Югово-Лъки ще се осъществява в една лента, поради пропадане на част от пътното платно. Опасност от свличане на земна и скална маса има по направленията Асеновград-Смолян, Юговско ханче-Югово-Лъки-Здравец и Кричим-Стамболийски, предупреждават от Областното пътно управление. \r\nТрафикът на територията на града също се осъществява с нормална интензивност към този час. По-засилено автомобилно движение се отчита по булевардите „Христо Ботев“, „Цар Борис III Обединител“, „Източен“, „Руски“, „Шести септември“ и „Васил Априлов“, както и по входно-изходните артерии. До 200 метра е намалена видимостта в града заради мъгла. Пътищата на територията на града са предимно мокри. \r\nТони МИХАЙЛОВ", "date": "2018.12.16", "title": "Пловдив: До 50 метра е намалена видимостта в района на прохода Троян-Кърнаре заради мъгла"}
{"url": "http://www.focus-news.net/news/2018/12/16/2602275/stara-zagora-rozhdestvena-igra-za-detsa-do-7-klas-shte-se-provede-na-antichniya-forum-v-grada.html", "text": "Сдружение „Изследовател“ и Община Стара Загора организират игра на открито за децата на града, която ще ги потопи в историята на Рождество със силна доза зимно празнично приключение. Това съобщиха от  пресцентъра на Община Стара Загора . Играта ще се проведе от 10.00 до 14.00 часа, на Античния форум „Августа Траяна“. \r\nРождествената игра „Открий подаръка“ е за участници от 1-7 клас, които ще се сформират в отбори по шестима и ще преминат през различни предизвикателства и игри, ще решават загадки, за да познаят парола, която ще им помогне да открият Подаръка. Играта отнема около час и половина, най-късно желаещите могат да се включат в 14.00 часа, съобщават организаторите. Те предупреждават участниците да се облекат топло. Входът е свободен. \r\nПо време на играта ще бъде организиран и благотворителен базар, на който ще се предлагат празнични картички и сувенири. Със събраните средства ще се закупят памперси и детски храни за бебетата в \"Звено Майка и Бебе\" към Комплекса за социални услуги Стара Загора. \r\nПовече за събитието може да научите  .", "date": "2018.12.16", "title": "Стара Загора: Рождествена игра за деца до 7 клас ще се проведе на Античния форум в града"}
{"url": "http://www.focus-news.net/news/2018/12/16/2602274/gabrovo-prohodimi-pri-zimni-usloviya-sa-nastilkite-v-oblastta.html", "text": "Мокри са пътищата на територията на Габровска област, съобщи за  Радио „Фокус“ – Велико Търново  дежурният в Областно пътно управление. В по-усойните места е заледено. Времето е облачно, температурата на въздуха е около 2 градуса. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. \r\nМария НЕДЕВА", "date": "2018.12.16", "title": "Габрово: Проходими при зимни условия са настилките в областта"}
{"url": "http://www.focus-news.net/news/2018/12/16/2602278/plovdiv-s-koleden-kros-do-asenovata-krepost-prodalzhava-koledno-novogodishnata-praznichna-programa-v-asenovgrad.html", "text": "С коледен крос до Асеновата крепост продължава коледно-новогодишната празнична програма в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Началото на кроса ще бъде поставено днес от 10.00 часа на централния площад „Акад. Николай Хайтов“. Празничната програма продължава утре от 17.00 часа в Градската библиотека, когато ще се състои концерт на децата от музикалната школа при НЧ „Св. преп. Паисий Хилендарски”. На 18 декември от 17.30 часа, отново в библиотеката, жителите и гостите на Асеновград ще могат да присъстват на концерт „Рождественска хармония“ на музикална школа „Калина Малина” и студенти от класа на композитора Ангел Маринов. В 19.30 часа ще започне церемония по връчването на XIII-те годишни награди за десетте най-добри спортисти на Асеновград. \r\nНа 19 декември празничната програма включва цели 4 събития – празнична забава в Центъра за настаняване от семеен тип, Коледен поздрав на учениците от ОУ „Отец Паисий”, също спектакъл на музикална школа „Родолюбие” и празник на самодейните състави към едноименното читалище. На 20 декември в Градската библиотека ще се състои откриване на мултифункционална зала „Коста Форев”,  а на 21 декември, отново в културната институция, ще се проведе концерт на фолклорен ансамбъл „Капитан Петко Войвода” и Коледен поздрав на учениците от СОУ „Св. св. Кирил и Методий”. \r\nНа 22 декември коледно-новогодишната празнична програма включва три прояви – интерактивно представление за деца „Спящата красавица”, Коледен базар на книги и празничен концерт на формация „Детска песен Надежда Хвойнева”, „Големите гайди” и танцов ансамбъл „Станимака” На Бъдни вечер, 24 декември жителите и гостите на Асеновград ще имат възможност да присъстват на празничен концерт на танцова формация „Етноритъм”, който ще започне в 11.30 часа на централния площад. Коледно-новогодишната програма ще завърши на 31 декември с богата програма на  пл. „Академик Николай Хайтов“. Новогодишната наздравица с оркестър „Паскалев бенд” ще започне в 23.00 часа, като новата 2019 година ще бъде посрещната с много настроение и празнични илюминации. \r\nТони МИХАЙЛОВ", "date": "2018.12.16", "title": "Пловдив: С коледен крос до Асеновата крепост продължава коледно-новогодишната празнична програма в Асеновград"}
{"url": "http://www.focus-news.net/news/2018/12/16/2602276/burgas-do-30-metra-e-namalena-vidimostta-v-rayona-na-dyulinski-prohod-zaradi-magla.html", "text": "До 30 метра е намалена видимостта на Дюлински проход заради мъгла. Това съобщи за  Радио „Фокус“ – Бургас  дежурният от Областно пътно управление. В Района на село Венец и Карнобат видимостта е до 150 метра заради мъгла, а в района на Средец – Бургас, видимостта е до 100 метра. На Айтоски проход видимостта е до 50 метра. Пътните настилки са мокри и хлъзгави. Водачите да се движат със съобразена скорост. \r\nСпокойно е движението по основните улици и булеварди в Бургас. Нормален е трафикът по булевардите „Христо Ботев“, „Демокрация“, „Сан Стефано“, „Стефан Стамболов“ и „Тодор Александров“, както и по ул. „Янко Комитов“ в комплекс „Славейков“. \r\nМария КУРТЕВА", "date": "2018.12.16", "title": "Бургас: До 30 метра е намалена видимостта в района на Дюлински проход заради мъгла"}
{"url": "http://www.focus-news.net/news/2018/12/16/2602280/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) при БЧК . В ниските и средните части на планините климатичните условия са по-подходящи за туризъм. По билата има гъста мъгла, придружена със силен до бурен вятър. Сутрешните температури са от минус 6 градуса до плюс 2. Има слаб снеговалеж. Лифтовите съоръжения работят в Банско, Пампорово и Боровец.  \r\nНяма регистрирани инциденти с туристи през последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.16", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/16/2602279/pazardzhik-magla-namalyava-do-100-metra-vidimostta-po-glaven-pat-i-8-belovo-pazardzhik-plovdiv.html", "text": "Мъгла намалява до 100 метра видимостта по главен път I-8 Белово- Пазарджик-Пловдив, предаде репортер на  Радио „Фокус“ – Пазарджик . Пътната настилка е мокра, трафикът е по-натоварен в посока Пазарджик. Полицейски патрули са разположени в района на ханче Септември и на изхода на Пазарджик в посока Пловдив. В районите на пътните надлези мъглата е още по-гъста и предприемането на изпреварвания без достатъчна видимост е рисковано. \r\nВаня НИКОЛОВА", "date": "2018.12.16", "title": "Пазарджик: Мъгла намалява до 100 метра видимостта по главен път I-8 Белово- Пазарджик-Пловдив"}
{"url": "http://www.focus-news.net/news/2018/12/16/2602281/sofiya-114-dushi-sa-noshtuvali-v-tsentara-za-krizisno-nastanyavane-na-bezdomni-hora-v-kv-zaharna-fabrika.html", "text": "114 души са нощували в Центъра за кризисно настаняване на бездомни хора в кв. „Захарна фабрика“.  Това съобщи за   Агенция „Фокус“  директорът на центъра Йорданка Темелкова. Тя обясни, че нощта е преминала спокойно, без проблемни ситуации.  \r\nДаяна ДЮГЕРОВА", "date": "2018.12.16", "title": "София: 114 души са нощували в Центъра за кризисно настаняване на бездомни хора в кв. „Захарна фабрика“"}
{"url": "http://www.focus-news.net/news/2018/12/16/2602283/varna-mokri-sa-patnite-nastilki-na-teritoriyata-na-oblastta-na-mesta-vidimostta-e-namalena-poradi-magla.html", "text": "Мокри са пътните настилки на територията на Варна и областта, на места видимостта е намалена поради мъгла, предаде репортер на  Радио „Фокус“ – Варна . Пътищата от републиканската пътна мрежа са проходими при зимни условия без въведени допълнителни ограничения. Продължават ремонтните дейности по пътя Варна – Добрич. В участъка село Новаково – село Стожер движението от км 23+200 до км 25+342 се осъществява в една лента поради ремонтни дейности на асфалтовата настилка. Временна организация на движение е въведена и по част от пътя Златни пясъци – Варна заради ремонтни дейности. Движението в участъка Кранево – Варна при км 83+100 е ограничено за моторни превозни средства над 10 тона. В посока Бургас по автомагистрала Черно море движението от км 0+000 до км 8+600 се осъществява двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.12.16", "title": "Варна: Мокри са пътните настилки на територията на областта, на места видимостта е намалена поради мъгла"}
{"url": "http://www.focus-news.net/news/2018/12/16/2602285/dobrich-koleden-kontsert-detski-hor-i-priyateli-shte-se-provede-v-ogledalna-zala-neli-bozhkova-v-grada.html", "text": "В 11.00 часа в Огледална зала „Нели Божкова“ ще се проведе Коледен концерт „Детски хор и приятели“. Това съобщиха от  Общината .  \r\nВ неделното матине ще участват Детски хор „Маестро Захари Медникаров“ и Дамска хорова формация „Мистика“ с диригент Росица Дурмушлийска, клавирен съпровод Радостина Гроздева - Кръстева, солист Атанас Атанасов. Младото дарование,  хористката Маргарита Атанасова ще се изяви и с изпълнение на флейта. Участват и ученици на Детелина Василева и Валентина Кателиева. \r\nГости - Смесен хор „Черноморски звуци“ град Балчик, Вокални студии „Съншайн“ и „Бейби войсес“ с диригент Валентина Георгиева, клавирен съпровод Стела Аркалиева \r\nВ програмата са предвидени коледни и новогодишни песни от цял свят.", "date": "2018.12.16", "title": "Добрич: Коледен концерт „Детски хор и приятели“ ще се проведе в Огледална зала „Нели Божкова“ в града"}
{"url": "http://www.focus-news.net/news/2018/12/16/2602286/blagoevgrad-detski-koleden-panair-se-provezhda-v-grada.html", "text": "Детски коледен панаир ще посрещне децата на Благоевград за поредна година в Благоевград. Това съобщиха от пресцентъра на  Община Благоевград . Това е вторият ден на инициативата, която се провежда в сградата на бившия Младежки дом. Коледните ателиета са организирани от фондация „EASY ART” с председател Станка Желева, с подкрепата на Община Благоевград. И тази година, традиционно, са предвидени най-различни коледни работилници. Децата ще могат да се включат в изработване на коледна украса, коледни картички, прес папие, приготвяне на коледни меденки, коледни магнитчета, изработване на свещи, коледни играчки и направа на снежни човеци. Коледният панаир, организиран от „EASY ART” е сред любимите инициативи на децата на Благоевград. Входът е свободен!", "date": "2018.12.16", "title": "Благоевград: Детски коледен панаир се провежда в града"}
{"url": "http://www.focus-news.net/news/2018/12/16/2602277/a1-on-makedoniya-snyag-pokri-balkanite-v-sarbiya-dostigna-nad-polovin-metar.html", "text": "Сняг покри страните от Балканския полуостров, съобщава македонската електронната медия  A1 On . \r\nПрез последните 24 часа преваляванията от сняг в Сърбия не спират, а височината на снежната покривка на места достигна до над половин метър. Поради тази причина се очакват затруднения в трафика. Разписанията на редица автобуси вече бяха променени поради метеорологичните условия и пътно-транспортните произшествия. \r\nУточнява се, че снежната покривка в Нови Сад е достигнала до 58 см, а в Белград – 28 см. Очаква се обаче в следващите часове тя да се увеличи с оглед на прогнозата за продължаване на снеговалежите. Тереза Герова", "date": "2018.12.16", "title": "A1 On (Македония): Сняг покри Балканите, в Сърбия достигна над половин метър"}
{"url": "http://www.focus-news.net/news/2018/12/16/2602282/vechernye-novosti-sarbiya-sarbite-v-kosovska-mitrovitsa-izlyazoha-na-protest-sreshtu-reshenieto-na-prishtina-za-sazdavane-na-armiya.html", "text": "Във вечерните часове на събота сърбите в северната част на Косовска Митровица излязоха на протест срещу решението на управляващите в Прищина за създаване на армия на най-младата държава на Балканите, съобщава електронното издание на водещия белградски ежедневник  „Вечернье новости“ .  \r\nПриемане на набор от закони, които дават „зелена светлина“ за формирането на  косовска армия, провокира безпокойство сред сърбите и добави още един казус към списъка от почти неразрешими проблеми в отношенията между Прищина и Белград, коментират от редакцията. \r\nСпоред изданието сърбите в Косово са убедени, че решението на властите е насочено към изпълнението на целта им да ги изгонят от пределите на страната. „Ние сме насърчени от посланието на нашето държавно и военно ръководство, че не сме сами в това и ще ни защитят, ако бъдем атакувани“, заяви за изданието мъж на средна възраст от Косовска Митровица, един от участниците в протеста.   \r\nВъпреки че събота е пазарен ден в северната част на Косовска Митровица, когато обикновено градът се пълни с хора от околностите, този път разделеният град на река Ибър изглеждаше почти зловещо, категорични са от редакцията. Отбелязва се, че мостът в града е бил охраняван от войници на КФОР – на север от италианци, а на юг – от австрийци. Тереза Герова", "date": "2018.12.16", "title": "„Вечернье новости“ (Сърбия): Сърбите в Косовска Митровица излязоха на протест срещу решението на Прищина за създаване на армия"}
{"url": "http://www.focus-news.net/news/2018/12/16/2602288/api-ogranichava-se-dvizhenieto-po-pat-svoge-sofiya-vav-vrazka-s-razsledvane-na-natsionalnata-sledstvena-sluzhba-na-17-dekemvri.html", "text": "На 17.12.2018 г. от 11.00 до 13.00 часа се ограничава движението по път II-16 Своге – София при Своге от км 54+220 до км 54+690 във връзка с водено разследване на Национална следствена служба. Това съобщиха от пресцентъра на  Агенция „Пътна инфраструктура“ .  Обходни маршрути: \r\n-Движението на тежкотоварните автомобили над 12 т. посока северна България преминава по АМ „Хемус“, същото се отнася и за автобусите; \r\n-От София за Своге: път ІІ-81 София – Костинброд – път III-164 Своге – Бучин проход. \r\n-Път II-18 Софийски околовръстен път /СОП – Костинброд – Бучин проход – Своге – Ребърково/; \r\n-Път II-18 Софийски околовръстен път – Нови Искър – до отклонението по път II - 16 Своге – София до с. Редина се движат се всички автомобили; \r\n-Посока София: всички тежкотоварни автомобили над 12 т. не преминават път II-16 Своге – София, а се отклоняват по път I-1 Видин – София на с. Ребърково посока Ботевград; \r\n-Автобусите пътуващи по път I-1 Видин – София от Враца към София се качват на АМ „Хемус“ при Ботевград; За пътуващите посока София от Враца, поради пълното затваряне на участъка от км 54+220 до км 54+690 на път II-16 Своге – София, се въвеждат обходни маршрути както следва: \r\n-Транзитно движение посока Своге през път I-1 Мездра – Ботевград – София се забранява за тежкотоварните автомобили над 12 т.; автобусите за посока София могат да преминават по АМ „Хемус“; \r\n-Лекотоварното движение до Своге се движи по път II-16 Своге – София, след което се отбива по път III 164 Своге – Искрец – Бучин проход и път ІІ-81 София – Костинброд; \r\n-Локалното движение ще е на пропускателен режим от екипи на пътна полиция – Мездра при с. Ребърково.", "date": "2018.12.16", "title": "АПИ: Ограничава се движението по път Своге – София във връзка с разследване на Националната следствена служба на 17 декември"}
{"url": "http://www.focus-news.net/news/2018/12/16/2602289/varna-nad-90-uchastnitsi-sabra-turnirat-po-uskoren-shah-organiziran-ot-gerb.html", "text": "92 състезатели се включиха в двадесет и третото издание на открития турнир по ускорен шах, организиран от ГЕРБ – Варна. Сред шахматистите дошли за надпреварата в морската столица, имаше 3 международни майстори, 2 ФИДЕ майстори и 8 национални майстори, съобщиха от пресцентъра на  ПП ГЕРБ – Варна . По традиция в турнира взеха участие любители на древната игра от различни краища на страната. Освен от Варна, сред състезателите имаше и представители на Бургас, Балчик, Добрич, Разград, Суворово, Шумен и др. Победителите бяха отличени от организаторите на събитието – народният представител и ръководител на структурата на ПП ГЕРБ – Одесос д-р Руслан Тошев и кметът на район „Одесос” Георги Недев, които са майстори на спорта и част от ръководството на „Българската федерация по шахмат 1928“. В награждаването на призьорите се включиха също общинските съветници от ГЕРБ Юлияна Боева и Бонка Банкова, както и зам.-кметът на централния варненски район Атанас Христов. Купата на победителя остана в града – домакин. С нея бе удостоен Антон Костадинов. Второто място завоюва ФИДЕ майсторът Станислав Стоянов, също от Варна, а трети се класира Цветомир Ангелов от Бургас. Четвъртото място зае друг ФИДЕ майстор – Лъчезар Йорданов, пети остана Росен Михалев, а шести – Павел Янев. Призьор сред старейшините е международният майстор Иван Янакиев. Сред младите таланти до 12-годишна възраст се отличи Михаил Мързаков. Във възрастовата група до 14 години победител е младата надежда в шаха Момчил Петков от Добрич. 13-годишният състезател вече е трикратен държавен шампион, а тази година спечели и световната титла, която му отреди престижното 28-мо място в световната ранглиста за момчета и младежи. 10-годишната Ивелина Христова от Добрич получи купата за най-добро представяне измежду дамите. Жребий определи и една специална награда на турнира. Тя отиде при Калоян Димитров, който също е сред младите почитатели на шаха. Народният представител д-р Руслан Тошев поздрави победителите, а по повод предстоящите празници пожела на всички участници много здраве, благополучие и победи в шахматните съревнования.", "date": "2018.12.16", "title": "Варна: Над 90 участници събра турнирът по ускорен шах, организиран от ГЕРБ"}
{"url": "http://www.focus-news.net/news/2018/12/16/2602290/24-info-makedoniya-vmro-dpmne-obvini-sdsm-za-lipsata-na-zhelezopatna-vrazka-s-balgariya.html", "text": "Фактът, че Македония няма изградена железопътна линия към България е по вина на СДСМ, който остави празни стълбове като паметник на незавършения проект. Това заявиха от ВМРО-ДПМНЕ като реакция на пресконференция на Диме Велковски от управляващата партия, който говори за инвестициите в нова пътна и железопътната инфраструктура, отбелязва скопската електронна медия  „24 Инфо“ . \r\nОт ВМРО-ДПМНЕ отбелязват, че за разлика от СДСМ, партията е придала значение на Коридор № 8 и е започнала изграждането на първата фаза на железопътната линия от Куманово до границата с България. \r\n„Изграждането на жп линията Куманово-Беляковце е проект на ВМРО-ДПМНЕ, който е приведен в напреднал етап на реализация от правителството на ВМРО-ДПМНЕ, СДСМ само се хвали с това, което ВМРО-ДПМНЕ  направи. Отсечката на жп линията от Беляковце до границата с България може да се докаже с проектната документация от ВМРО-ДПМНЕ, СДСМ вместо да продължи със същото темпо да строи, забави дейностите\" по проекта, се казва в реакцията на опозиционната партия. \r\nСпоред опозиционната партия за железопътния транспорт и инфраструктура правителството на ВМРО-ДПМНЕ е закупило 150 вагона в обща инвестиция от 15 милиона евро, а е реализирала и доставката шест нови пътнически влакове, от които четири са с дизелови, а два – с електрически мотори.  \r\nВМРО-ДПМНЕ счита, че железопътната инфраструктура, както и всичко останало в страната, страда от неспособността на СДСМ.„Властта, която почерня държавата в действителност не прави нищо, затова трябва да си тръгне преди щетите да станат прекалено големи\", категорични са от опозиционната партия. Тереза Герова", "date": "2018.12.16", "title": "„24 Инфо“ (Македония): ВМРО-ДПМНЕ обвини СДСМ за липсата на железопътна връзка с България"}
{"url": "http://www.focus-news.net/news/2018/12/16/2602291/mariya-mitreva-roditel-na-dete-s-psihichno-razstroystvo-balgarskata-koleda-pomaga-na-hora-i-semeystva-spasyava-choveshki-zhivoti.html", "text": "„Българската Коледа“ помага на хора и семейства, спасява човешки животи. Това каза в интервю за  Агенция „Фокус“  Мария Митрева, родител на дете генерализирано разстройство в психичното развитие, получила подпомагане от „Българската Коледа 2017/2018г.“ „Това е високохуманна инициатива. Призовавам всеки, който може да я подкрепи, да го направи, защото тя е истинска. Помага на хора и семейства. Понякога спасява човешки животи и това трябва да се знае. Хората, които имат нужда от „Българската Коледа“ с две ръце ги подтиквам да потърсят съдействие, защото когато почукаш на тяхната врата, тя винаги е отворена“, коментира още тя. Мария Митрева обясни, че каквато и сума или помощ да предложи инициативата, тя винаги е от полза за нуждаещите се. „Аз съм благодарна и на това, което в момента ни се предлага от „Българската Коледа“. Това е немалък жест от тяхна страна. Със сигурност ще ни се наложи да търсим и друг тип финансиране. В момента ни помагат роднини, близки, когато има възможност работя и аз. Това обикновено са летните месеци, когато мога да оставя сина си при майка ми и баща ми“, допълни още тя. \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.12.16", "title": "Мария Митрева, родител на дете с психично разстройство: „Българската Коледа“ помага на хора и семейства, спасява човешки животи"}
{"url": "http://www.focus-news.net/news/2018/12/16/2602293/patyat-montana-vidin-e-silno-zaleden-i-neopesachen.html", "text": "Пътят Монтана – Видин е силно заледен и неопесъчен, съобщи слушател на  Радио „Фокус“ . Вали сняг и метеорологичните условия са лоши. Шофьорите да карат с повишено внимание и съобразена скорост.", "date": "2018.12.16", "title": "Пътят Монтана – Видин е силно заледен и неопесъчен"}
{"url": "http://www.focus-news.net/news/2018/12/16/2602284/makfaks-makedoniya-spored-vuk-yeremich-vuchich-i-tachi-sa-se-dogovorili-predvaritelno-za-sazdavaneto-na-kosovska-armiya.html", "text": "Председателят на Сръбската народна партия (СНП) Вук Йеремич е убеден, че създаването на косовската войска е предварително договорено между президентите на двете страни – Александър Вучич и Хашим Тачи, предава македонската информационна агенция  „Макфакс“ . \r\nСпоред Йеремич Вучич и Тачи са договорили трансформацията на Косовските сили за сигурност (КСС) в армия в рамките на срещата в Рим от 4 ноември. Разговорът им е бил проведен в мисията на Европейския съюз при Светия престол, твърди сръбският опозиционер. \r\n„Това е предателство, за което Вучич трябва да отговаря“, категоричен бе Йеремич пред белградските медии.  Тереза Герова", "date": "2018.12.16", "title": "„Макфакс“ (Македония): Според Вук Йеремич Вучич и Тачи са се договорили предварително за създаването на косовска армия"}
{"url": "http://www.focus-news.net/news/2018/12/16/2602287/wsj-ukrayna-sazdade-tsarkva-bez-putin.html", "text": "Украйна обяви създаването на национална православна църква, независима от Русия, лишавайки по този начин Кремъл от инструмент, използван от векове за доминиране над съседите си, пише Джеймс Марсън в статия за американското списание  The Wall Street Journal .  \r\nВ събота свещеници от три основни православни църкви на страната се събраха за „обединителен Синод“, за да изберат лидер на Украйнската православна църква-Киевска патриаршия.  \r\nСъздаването на независима църква е значителна победа за ориентираната към САЩ от президента Петро Порошенко държава, чиято армия води въоръжен конфликт срещу Русия и сепаратистите в източната част на страната вече четири и половина години. Порошенко, който се стреми към победа на президентските избори през март догодина, приветства резултатите от Синдоа като „освобождаване от руското влияние“.  \r\n„Това е църква без Путин“, заяви Порошенко в обръщението си пред няколко хиляди души, събрали се за отбелязване на събитиято. „Това е църква без молитви за руското правителство и руската армия. Защото те убиват украинците“, подчерта Порошенко.  \r\nСвещеници от УПЦ-Московска патриаршия, която в продължение на векове претендираше за господство над Украйна, се дистанцира от Синода, макар двама нейни представители да присъстваха на него.  \r\nРуската църква осъди решението на Вселенския патриарх Вартоломей, който предостави на Украйна автокефалия на цената на разскола във втората по големина християнска деноминация. В знак на протест през октомври Руксата православна църква прекъсна връзките си с Вселенската патриаршия в Истанбул.  \r\nЛидер на новата украинска църква стана митрополит Епифаний от УПЦ-КП, която се отдели от РПЦ след обявяване на независимостта на Украйна. Тя обаче бе отхвърлена от православния свят.  \r\nМосковската патриаршия остава най-популярната и силна, дори след като Украйна обяви независимостта си от СССР през 1991 г. Но Киевската патриаршия придоби популярност през последните години на фона на анексирането на Крим от Русия през 2014 г. и военната намеса в източната част на Украйна. Украински правителствени служители обвиниха Московската патриаршия, че подкрепя Русия в конфликт. \r\nХиляди хора от цялата страна стояха часове на площада близо до катедралата „Света София\" от ранна сутрин в мразовито време. Те изслушаха политически речи, молитви от група свещеници и музиканти, свирещи на бандура, традиционен украински струнен инструмент. \r\nМалко след 17:00 часа местно време, удари камбаната на катедралата и Порошенко се качи на сцената с митрополит Епифаний. „Това е денят на нашата окончателна независимост от Русия\", каза Порошенко на фона на викове „Слава!\" и „Благодаря!\" Тереза Герова", "date": "2018.12.16", "title": "WSJ: Украйна създаде „църква без Путин“"}
{"url": "http://www.focus-news.net/news/2018/12/16/2602294/afis-izprashtame-2018-kato-evrooptimisti-no-balansat-s-evroskeptitsite-e-krehak.html", "text": "Декември беше арена на превратни и донякъде ненадейни политически трусове във водещи европейски държави. Бунтът на „жълтите жилетки“ във Франция се разпространи като вирус в още няколко страни и застави управляващите да предприемат социални реформи, които преди това упорито отлагаха. Криза разтресе Германия и Великобритания, където премиер-министрите бяха принудени да заявят оставките си, макар и в неясно бъдеще време. Протестна вълна със сходни мотиви и искания избухна почти навсякъде на територията на континента, включително и у нас. Никой не се ангажира с прогноза как и в каква посока ще се развият процесите през 2019 година и още по-малко – какво ще стане на насрочените през май избори за Европейски парламент. Случващото се даде основания на авторитетни анализатори да говорят, че европейският проект се разпада, щом като кризата стартира от досегашните носещи опори на Съюза. Това се посочва в коментар на агенция  , направен въз основа на данни от национално представително проучване, осъществено в периода 8-12 декември 2018 година. Интервюирани пряко в домовете им са 1010 пълнолетни български граждани. Какво е отношението на българските граждани към всичко това? \r\nОт АФИС отбелязват, че като цяло доверието в ЕС все още е сравнително високо.  Близо половината българи декларират, че по-скоро имат доверие (близо 48%), а на обратната позиция са по-малко от 40 на сто. 13% нямат мнение и не избират вариант за отговор . Според проучването балансът обаче е крехък и числата биха могли да се обърнат при извънредно и критично развитие на процесите както в ЕС, така и в България. \r\nОт АФИС уточняват, че това отношение претърпява съществени промени през годините. След приемането на България в ЕС интервалите на доверие се движеха в порядъка на 65-70 на сто. Днес този дял е спаднал значително, но за сметка на това се запазва устойчиво през последната година. Евроскептиците са се увеличили, но все още не са мнозинство.  Можем да кажем – все още сме повече еврооптимисти и по-малко евроскептици . Дали ще бъдем свидетели на съществена промяна на тези нагласи, близкото бъдеще ще покаже. По-точно – предстоящите европейски избори.   Какво мислят нашите сънародници за членството ни в унията 11 години след присъединяването ни?  За 18,7% от анкетираните този акт на България е донесъл само ползи. Всеки четвърти е на мнение, че членството е предимно полезно. В същото време близо 30% го оценяват като предимно вредно. А 11 на сто са на крайното мнение, че нашето участие в съюза ни е донесло само вреди. 15 на сто пък не могат да преценят и не посочват отговор. И тук, оценяващите ЕС като полезен за България са малко повече от скептиците. Може ли обаче да се каже, че и едните, и другите носят характерни белези? Имат ли днешните еврофили и евроскептици определен профил?  И да, и не. Видимото през призмата на числата е следното.  \r\nДнес много по-често младите хора до 40-годишна възраст, хората с висше образование и заетите виждат предимно ползи и относително по-малко вреди. Хората над 60 години, както и значителна част от среднистите в по-голяма степен припознават негативните последствия от членството ни. Ако има изненада, тя е в емпиричния факт, че столичаните не са по-оптимистични от останалите. \r\nСъщевременно обаче българските граждани нямат ясна визия в каква посока биха искали да видят бъдещето на Съюза. Данните показват, че сред имащите позиция, надделяват онези, които биха искали засилване на националната самостоятелност (всеки четвърти), докато предпочитащите европейската централизация са два пъти и половина по-малко (всеки десети). Не са много и привържениците на статуквото – едва 12 на сто. Един от трима е на мнение, че може би е редно да има смесен подход и дилемата „централизация или регионализация“ трябва да се решава в зависимост от това какви въпроси стоят на дневен ред. Висок е и делът на нямащите мнение – всеки пети. Предстоящите евроизбори и каква е предпочитаната изборна система : Досегашната практика е предпочитана от около 28% от респондентите. Идеята за общоевропейски листи на европейските партийни фамилии се оказва значително непопулярна (едва 9%). Всеки шести пък заявява, че няма особено голямо значение как точно да се провеждат тези избори. Прави впечатление относително високият дял (34% или всеки трети запитан) на хората, настояващи гласуването да бъде за личности, а не за партии, независимо дали национални или общи. Тази картина не е много изненадваща в контекста на националния политически разговор, както и заради натрупаното разочарование от партиите през последните години.  \r\nПроблемите пред Съюза се множат, като отношението на европейците, в това число и на българите, е един от съществените сред тях. Растящият евроскептицизъм, както и завръщащата се консервативна идеология изведоха на преден план много крайни формации, които трупат точки с всеки изминал ден. Само можем да предполагаме как ще изглежда следващият европарламент, но отсега е ясно, че той ще бъде различен – по-малко социален от сега. Ще доминира нова реторика, клеймяща евробюрократите, социалната държава, интеграционните политики, старите култури и мъртвите богове. И още кой знае какво, ако се вземат предвид всекидневно появяващите се, хаотични и взаимно противоречащи си искания на различните бунтуващи се групи.  \r\nСпоред АФИС фактът, че у нас имащите доверие в ЕС все още са повече от евроскептиците, може би е добра възможност за осмисляне на нашето бъдеще. Общественото мнение на този етап го очертава по следния начин: про-европейско, но регионализиращо се, с изразена подкрепа на ярки личности, а не на непознати, безлични и послушни еврочиновници. \r\nПри всички положения май месец ни подготвя изненади, а следващите месеци ще ни дадат допълнителни жокери каква точно Европа биха подкрепили българските граждани.", "date": "2018.12.16", "title": "АФИС: Изпращаме 2018 като еврооптимисти, но балансът с евроскептиците е крехък"}
{"url": "http://www.focus-news.net/news/2018/12/16/2602296/kyustendil-zayavki-za-uchastie-v-koledniya-blagotvoritelen-bazar-shte-se-priemat-do-20-dekemvri.html", "text": "До 20 декември се приемат заявки за участие в Коледен благотворителен базар. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Базарът ще се състои на 22 декември от 12.00 часа на площад „Велбъжд”. Той е в подкрепа на 20-годишния Тони Костов, нуждаещ се от скъпо струващо лечение. Всеки желаещ може да се включи и да изложи дребни сувенири, картички, сладкиши и други коледни произведения. Осигурени са маси и шатри. Необходимо е предварително записване за участие, което може да стане на електронния адрес на културния отдел. \r\nВенцеслав ИЛЧЕВ", "date": "2018.12.16", "title": "Кюстендил: Заявки за участие в Коледния благотворителен базар ще се приемат до 20 декември"}
{"url": "http://www.focus-news.net/news/2018/12/16/2602295/a1-on-makedoniya-karakachanov-se-zakani-s-blokirane-na-makedonskoto-chlenstvo-v-nato.html", "text": "Вицепредседателят на българското правителство и министър на отбраната Красимир Каракачанов се закани, че страната му няма да гласува за членството на Македония в НАТО, ако Скопие – съгласно думите му, не се откаже от фалшифицирането на историята, отбелязва македонската електронна медия  A1 On . \r\nПред родни медии Каракачанов заяви, че съвместната комисия, която се занимава със спорните исторически въпроси, не е постигнала напредък и че македонските членове са арогантни.  \r\n„Не съм съгласен с твърдението, че сме постигнали компромис с Македония за спорните исторически въпроси“, категоричен бе Каракачанов, който е председател на коалиционния партньор в правителството на премиера Бойко Борисов. \r\nМедията припомня, че не за първи път Каракачанов говори за блокада на Македония в евроатлантическата й интеграция. Миналата седмица той предупреди македонския министър-председател Зоран Заев да не злоупотребява с въпроса за македонския език, тъй като това може да струва членството на страната му в НАТО и Европейския съюз. \r\nМВнР в Скопие осъди изявленията на Каракачанов.  Тереза Герова", "date": "2018.12.16", "title": "A1 On (Македония): Каракачанов се закани с блокиране на македонското членство в НАТО"}
{"url": "http://www.focus-news.net/news/2018/12/16/2602300/dw-blizo-deset-hilyadi-dushi-izlyazoha-na-protest-v-belgrad-sreshtu-politikata-na-upravlyavashtite.html", "text": "Около 10 хил. души излязоха на протест в Белград срещу политиката на президента Александър Вучич и правителството за разпалване на ненавист, съобщава  Deutsche Welle , като се позовава на местни медии.  \r\nДемонстрацията премина спокойно, без инциденти. Шествието премина през резиденцията на Вучич и сградата, в която се намира редакцията на държавния телевизионен канал RTS. Причината – протестът бе насочен срещу едностранчивото предаване на новините в полза на управляващите, отбелязва редакцията на германската медия.  \r\nШествието оглавиха лидери на сръбската опозиция, включително лидера на Сръбската народна партия и бивш външен министър Вук Йеремич и бившия кмет на Белград Драган Джилас. \r\nЗа първи път тази година масови протести в Белград бяха организирани на 8 декември, а повод за тях стана нападение над опозиционен политик в южния град Крушевац. Заподозрените за нападението бяха заловени, но въпреки това опозицията обвини Вучич в разпалване на ненавист и нетърпимост. Следващата демонстрация е планирана за 16 януари 2019 г., когато се навършва една година от убийството на Оливер Иванович в Косовска Митровица. Тереза Герова", "date": "2018.12.16", "title": "DW: Близо десет хиляди души излязоха на протест в Белград срещу политиката на управляващите"}
{"url": "http://www.focus-news.net/news/2018/12/16/2602298/blagoevgrad-zhiteli-na-sandanski-organizirat-protest-na-glaven-pat-e-79-v-podkrepa-na-uvolnen-lekar-ot-bolnitsata-v-grada.html", "text": "Жители на Сандански организират протест на главен път Е-79 в подкрепа на хирурга д-р Георги Алексиев, уволнен от болницата в града, предаде репортер на  Радио „Фокус“ – Пирин . Събитието се организира в една от социалните мрежи. Очаква се демонстрацията на недоволните жители да започне в 11.00 часа на главния път срещу входа на хранителен магазин от голяма търговска верига.  \r\nЛивия НИНОВА", "date": "2018.12.16", "title": "Благоевград: Жители на Сандански организират протест на главен път Е-79 в подкрепа на уволнен лекар от болницата в града"}
{"url": "http://www.focus-news.net/news/2018/12/16/2602301/mvr-31-dushi-sa-raneni-pri-katastrofi-v-stranata-prez-poslednoto-denonoshtie.html", "text": "31 души са ранени при 23 пътни произшествия в страната през последното денонощие. Това съобщиха от пресцентъра на  МВР . В столицата са станали 5 тежки и 33 леки пътни инциденти, при които са пострадали 7 души. \r\nОт началото на годината при катастрофи на пътя са загинали 582 души, а 8197 са били ранени.  \r\nДанните за 2018 г. са динамични и не се считат за окончателни. При сравнение с реалните данни за загиналите (643) през същия период на 2017 г. се отчитат 61 (шестдесет и един) по-малко загинали участници в движението по пътищата през 2018 г.", "date": "2018.12.16", "title": "МВР: 31 души са ранени при катастрофи в страната през последното денонощие"}
{"url": "http://www.focus-news.net/news/2018/12/16/2602299/tsvetan-tsvetanov-gerb-uvelicheniyat-byudzhet-na-evropol-shte-dade-vazmozhnost-da-se-izpalnyat-poveche-angazhimenti-koito-se-vazlagat-na-institutsiyata.html", "text": "Увеличеният бюджет на Европол ще даде възможност да се изпълнят повече ангажименти, които се възлагат на институцията. Това каза председателят на ПГ на ГЕРБ и зам.-председател на партията Цветан Цветанов в Банско, предаде репортер на  Радио „Фокус”- Пирин . „В рамките на предстоящите три месеца може би ще имаме окончателен вариант на бюджета, като начертаните мерки са споделяне и защита на информация, както и координация на всички служби на територията на ЕС и извън него. За следващата година Европол има увеличен бюджет с 16 милиона евро. Искам да благодаря на евродепутата Андрей Новаков, който направи предложение в Комисията по бюджет и финанси в Европейския парламент и този бюджет беше одобрен”, каза още Цветанов.  \r\nПо думите му това е една много добра оценка, която дава ръководството на Европол за ангажимента ни, както към него като представител в управителния съвет и всички тези, които допринасят да се даде по-добрият бюджет за Европа, защото функциите и задълженията се увеличават ежедневно. „Координацията и информационният поток - база данни от много хиляди хора, които трябва да бъдат обработени, за да може да се направят правилните анализи, да се анализират потенциалните заплахи за ЕС, но със свободното придвижване на гражданите - опасността става все по-голяма. Същевременно иновативните подходи, които трябва да има Европол, новите информационни системи, трябва да може да правим този пресечен анализ, колкото се може по-бързо и да може всичко това да се случва. Всяка една държава членка да ползва така наречения информационен хъб , който да се използва от тези добавени стойности на общите бази на ЕС”, каза още Цветанов.  \r\nТой подчерта, че в момента се обсъждат всички информационни системи, които са изградени в Европол, за да може да се направи кръстосан анализ и  всяка постъпваща информация, да се обработва автоматизирано и да се прави проверка в базата данни, а не да се правят задания за всяка една поотделно.  \r\nЛора КАЛЧЕВА", "date": "2018.12.16", "title": "Цветан Цветанов, ГЕРБ: Увеличеният бюджет на Европол ще даде възможност да се изпълнят повече ангажименти, които се възлагат на институцията"}
{"url": "http://www.focus-news.net/news/2018/12/16/2602302/varna-zachestyavat-patnite-proizshestviya-s-uchastieto-na-peshehodtsi-v-grada.html", "text": "Зачестяват пътните произшествия с участието на пешеходци във Варна, предаде репортер на  Радио „Фокус“ – Варна . По данни на „Пътна полиция“ повече от петима са пострадалите пешеходци при възникнали инциденти в града само през последните няколко дни. Много злополуки с пешеходци стават поради това, че водачите не могат да ги видят докато не стане прекалено късно. Този проблем е още по-сериозен през нощта и при лошо време. От полицията припомнят, че ако пешеходците носят подходящо облекло, ще увеличат шанса си да бъдат видими за водачите навреме. Такова облекло е с ярки цветове и флуоресцентни елементи за през деня и отразителни елементи за нощта. Отразителни елементи се продават под формата на самозалепващи се ленти, които лесно могат да се прикрепят към дрехи. Статистиката на МВР за периода от 1 януари до 31 октомври отчита, че на територията на Варненска област са настъпили 603 тежки пътнотранспортни произшествия, при които са загинали 39 и са ранени 756 участници в движението по пътищата. Най-много тежки произшествия са настъпили в резултат на извършени нарушения от водачите, а разпределението на тежките пътнотранспортни произшествия по вид се свежда до три основни структурно определящи групи – сблъсък между моторни превозни средства, инциденти с единични моторни превозни средства и блъскане на пешеходец. Според правилата при пресичане на платното за движение пешеходците са длъжни ако наблизо има пешеходна пътека, да я използват. Преди да навлязат на платното за движение пешеходците трябва да се съобразят с разстоянията до приближаващите автомобили и със скоростта им на движение, да не удължават ненужно пътя и времето за пресичане, а също така да не спират без необходимост на платното за движение. \r\nВодачът на пътно превозно средство е длъжен да бъде внимателен и предпазлив към пешеходците, особено към децата, към инвалидите, в частност към слепите, които се движат с бял бастун, и към възрастните хора. При приближаване към място, където на пътя или в близост до него се намират деца, водачът е длъжен да намали скоростта, а при необходимост – и да спре. При приближаване към пешеходна пътека водачът е длъжен да пропусне стъпилите на пешеходната пътека или преминаващите по нея пешеходци, като намали скоростта или спре. Когато пешеходец, стоящ на банкета или тротоара, сигнализира с ръка за намерението си да премине по пешеходната пътека, водачът е длъжен, без да създава опасност за движението да спре, за да пропусне пешеходеца. Когато на платното за движение има вода, кал или дребни камъни, водачът на пътно превозно средство е длъжен да преминава с такава скорост, че да не причини изцапване или нараняване на пешеходците. \r\nМарияна ВАЛЕНТИНОВА", "date": "2018.12.16", "title": "Варна: Зачестяват пътните произшествия с участието на пешеходци в града"}
{"url": "http://www.focus-news.net/news/2018/12/16/2602292/afp-vapreki-postignatoto-primirie-hodeyda-e-raztarsena-ot-vazdushni-udari-i-ozhestocheni-sblasatsi.html", "text": "Въздушни удари и ожесточени сблъсъци разтърсиха покрайнините на пристанищния град Ходейда в ранните часове на деня, въпреки договореното в Швеция прекратяване на огъня, съобщиха проправителствени източници и жители, предава  AFP . \r\nНай-малко 29 бойци, включително 22 хути, са загинали в сблъсъците и въздушните удари, разкриват източниците на агенцията. Местни жители разказват, че през цялата нощ са се чували ударите и размяната на огън.  Тереза Герова", "date": "2018.12.16", "title": "AFP: Въпреки постигнатото примирие -  Ходейда е разтърсена от въздушни удари и ожесточени сблъсъци"}
{"url": "http://www.focus-news.net/news/2018/12/16/2602304/gabrovo-zachestyavat-pozharite-v-komini-v-oblastta.html", "text": "На четири сигнала за пожари в комини са се отзовали огнеборци от Габровска област през последната седмица. Това съобщиха за  Радио „Фокус“ – Велико Търново  от пресцентъра на Регионална дирекция „Пожарна безопасност и защита на населението“ – Габрово. Два от сигналите са били за инциденти в Габрово. Няма нанесени материални щети. Другите два пожара са потушени в Дряново и Трявна. Предпоставка за пожарите са непочистените комини. Старите и непочистени комини са едни от най-честите причини за пожари през зимния сезон, като в този период огнеборците се отзовават почти всеки ден на подобни инциденти. \r\nМария НЕДЕВА", "date": "2018.12.16", "title": "Габрово: Зачестяват пожарите в комини в областта"}
{"url": "http://www.focus-news.net/news/2018/12/16/2602303/makfaks-makedoniya-v-skopie-padna-parviyat-snyag-za-sezona.html", "text": "Македонската столица осъмна под снежна покривка – за първи път от началото на зимния сезон, предава информационната агенция  „Макфакс“ . \r\nВремето в югозападната ни съседка ще бъде с променлива облачност и с умерен до силен северозападен вятър. В северозападните и западните части от страната се очакват валежи от сняг.  \r\nВ началото на седмицата ще продължи понижаването на температурите, очакват се и нови снеговалежи и нахлуването на студен фрон от север. Тереза Герова", "date": "2018.12.16", "title": "„Макфакс“ (Македония): В Скопие падна първият сняг за сезона"}
{"url": "http://www.focus-news.net/news/2018/12/16/2602307/anna-konukova-noviyat-krizisen-tsentar-za-detsa-vav-varna-se-izpolzva-chesto-i-za-nastanyavane-na-postradali-ot-drugi-rayoni-na-stranata.html", "text": "Новият Кризисен център за деца във Варна, който е с капацитет 20 места, се използва често и за настаняване на деца от други райони на страната. Това каза за  Радио „Фокус“ – Варна  Анна Конукова, ръководител на отдел „Закрила на детето“ към Дирекция „Социално подпомагане“ – Варна.  \r\n\"Освен децата от Варна и Аксаково, ежемесечно се настаняват още две – три деца от региона и страната. Проблемът при тях възниква след като се преодолее кризисната ситуация и се прекрати настаняването им в центъра, къде да продължат да живеят, ако се нуждаят от дългосрочна социална услуга от резидентен тип, тъй като във Варна местата са ограничени и рядко има свободни\", посочи Анна Конукова. Тя уточни, че в тези случаи обикновено се води диалог със социалните работници, където са живели децата и вече имат изградена среда и връзки, за да бъдат отново приети там. През следващата година предстои окончателното закриване на  Дома за деца „Княгиня Надежда“, където има 10 деца. Част от тях ще навършат пълнолетие през следващата година, но други ще трябва да бъдат преместени в услуга от резидентен тип. \r\n30 деца са били настанени в социална услуга от резидентен тип, сочи анализът на дейностите по прилагане на мерки за закрила на детето на територията на община Варна и община Аксаково за периода то януари до септември. 22 са новите случаи, а за 8 деца настаняването е продължено. 21 девойки са настанени в Кризисния център, като новите случаи са 20. 9 деца са настанени в центровете за настаняване от семеен тип, 3 майки са настанени в звено „Майка и бебе“. Заедно с построените по проект „Детство за всички“ общо на територията на община Варна и Аксаково има 10 къщички. В центровете за здрави деца има настанени 46 деца, а в центровете за деца и лица с увреждания са настанени 94 потребители, като децата са 35. \r\nМарияна ВАЛЕНТИНОВА", "date": "2018.12.16", "title": "Анна Конукова: Новият Кризисен център за деца във Варна се използва често и за настаняване на пострадали от други райони на страната"}
{"url": "http://www.focus-news.net/news/2018/12/16/2602306/sport-zenit-kazan-s-5-a-poredna-kupa-na-rusiya.html", "text": "Волейболният гранд Зенит (Казан) спечели за 5-и пореден път Купата на Русия. Момчетата на Владимир Алекно победиха Зенит (Санкт Петербург) с 3:1 (23:25, 25:18, 25:20, 25:17) гейма в големия финал на финалната четворка, на която са домакини, игран пред над 4 хиляди зрители във волейболния център в Казан. \r\nЗа Зенит това бе 5-а поредна Купа на страната и общо 8-а в историята на клуба. За съперниците им от Зенит (Санкт Петербург) това беше първи  финал. \r\nВенцислав ДРАГОМАНОВ", "date": "2018.12.16", "title": "Спорт: Зенит (Казан) с 5-а поредна Купа на Русия"}
{"url": "http://www.focus-news.net/news/2018/12/16/2602308/tsvetan-tsvetanov-gerb-ako-prezidentat-iska-da-govorim-za-izbori-i-izboren-kodeks-neka-parvo-kazhe-kak-e-finansirana-kampaniyata-mu.html", "text": "Ако президентът иска да говорим за избори и Изборен кодекс, нека първо каже как е финансирана кампанията му. Това каза председателят на ПГ на  ГЕРБ и зам- председател на партията Цветан Цветанов в Банско, предаде репортер на  Радио „Фокус”- Пирин . Цветанов заяви, че първо президентът трябва да отговори на съмненията, че социално слаби са финансирали кампанията. \"Как е възможно един социално слаб човек, който трудно може да поеме своите собствени разходи, да отдели 400 лв. за кандидат-президентската кампания на Радев?\", попита той. \r\nЦветанов уточни, че прозрачността е изключително важна за всеки един изборен процес. По думите му всички тези съмнения за непрозрачно финансиране обаче пораждат въпроса дали можем да говорим за определени зависимости. \"Затова е редно всеки, който иска да вземе ролята на ментор в обществото, първо да отговори на всички тези подозрения“, подчерта той. Цветан Цветанов заяви, че президентът Радев не изпълнява основната си функция на обединител и не допринася за осъществяването на пълноценен и градивен диалог между партиите и институциите, а даже напротив. „Трудно ми е да си представя как би изглеждал един КСНС, на който Радев ще трябва да събере представителите на всички онези институции, които той ежедневно напада“, коментира той. \r\nЛора КАЛЧЕВА", "date": "2018.12.16", "title": "Цветан Цветанов, ГЕРБ: Ако президентът иска да говорим за избори и Изборен кодекс, нека първо каже как е финансирана кампанията му"}
{"url": "http://www.focus-news.net/news/2018/12/16/2602305/tsvetan-tsvetanov-gerb-vlizaneto-v-shengenskoto-prostranstvo-shte-stane-na-dva-etapa-kato-parvata-stapka-shte-bade-samo-za-vazdushnoto-prostranstvo.html", "text": "Влизането в Шенгенското пространство ще стане на два етапа, като първата стъпка ще бъде само за въздушното пространство. Това каза председателят на ПГ на  ГЕРБ и зам- председател на партията Цветан Цветанов в Банско, предаде репортер на  Радио „Фокус”- Пирин . По думите му има постоянна подкрепа за влизането на България и Румъния в Шенген. „Аз съм убеден, че ще се случи това, което е като прогноза в мандата на ЕК сега и ЕП, България да се включи в Шенгенското пространство. Вероятно това влизане ще бъде на две стъпки. Първата стъпка ще бъде само за въздушното пространство на Шенген. Това ще бъде един достатъчно силен аргумент за усилията, които полага българското правителство, през всички години”, каза още Цветанов.    По думите му е много важно, че всички български евродепутати са застанали зад влизането в Шенген, защото винаги когато има подобни каузи се получава противопоставяне на национално ниво.  \r\nЛора КАЛЧЕВА", "date": "2018.12.16", "title": "Цветан Цветанов, ГЕРБ: Влизането в Шенгенското пространство ще стане на два етапа, като първата стъпка ще бъде само за въздушното пространство"}
{"url": "http://www.focus-news.net/news/2018/12/16/2602309/api-vremenno-se-ogranichava-dvizhenieto-po-patya-vidin-montana-poradi-izteglyaneto-na-avariral-tovaren-kamion.html", "text": "Временно се ограничава движението по път I-1 Видин – Монтана по околовръстния път на гр. Монтана при км 10+590 поради изтеглянето на аварирал товарен камион. Това съобщиха от пресцентъра на  Агенция \"Пътна инфраструктура\"  (АПИ). Водачите изчакват на място.", "date": "2018.12.16", "title": "АПИ: Временно се ограничава движението по пътя Видин – Монтана поради изтеглянето на аварирал товарен камион"}
{"url": "http://www.focus-news.net/news/2018/12/16/2602310/sofiya-vremenno-se-ogranichava-dvizhenieto-po-pat-gkpp-kalotina-slivnitsa-za-mps-nad-12-t-poradi-obilen-snegovalezh-i-snegopochistvane.html", "text": "Временно се ограничава движението по път I-8 ГКПП \"Калотина\" - Сливница за МПС над 12 т поради обилен снеговалеж и снегопочистване. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.12.16", "title": "София: Временно се ограничава движението по път ГКПП \"Калотина\" - Сливница за МПС над 12 т поради обилен снеговалеж и снегопочистване"}
{"url": "http://www.focus-news.net/news/2018/12/16/2602314/aleksandar-aleksiev-prez-sledvashtata-godina-shte-bade-gotova-knigata-koyato-pisha-za-istoriyata-na-futbola-v-pazardzhik.html", "text": "Изложбата „100 кадъра в 100 години футбол в Пазарджик“ акцентира върху най-големите успехи на ФК „Хебър“ и е завършен вариант на периода от 1918 до 2018 година. Това каза за  Радио „Фокус“ – Пазарджик  авторът на изложбата – Александър Алексиев. „Това, което следва е, че през следващата година се надявам да завърша и да издам книгата, която пиша за историята на футбола в Пазарджик. В нея ще бъдат включени и други снимки. Вътре ще има статистика и интересни факти. Когато тя бъде завършена снимките от нея ще бъдат качени в онлайн архив. Така всички ще могат да ги разглеждат. Така можем да допълваме фотоархива, защото се обадиха хора, които искат да предоставят снимки, с които не разполагам. Планираме под снимките да посочим кой ги е предоставил. Ще направим наистина най-богатия онлайн архив за „Хебър“, коментира Алексиев. \r\nВаня НИКОЛОВА", "date": "2018.12.16", "title": "Александър Алексиев: През следващата година ще бъде готова книгата, която пиша за историята на футбола в Пазарджик"}
{"url": "http://www.focus-news.net/news/2018/12/16/2602311/sloboden-pechat-parlichev-v-romantikata.html", "text": "В романтичните самоопределения на декларираните българи, които пеят, говорят, борят се и умират за Македония – защо точно за Македония, а не за „тяхната“ България? – можете на откриете и справки за Александър Македонски, но няма да срещнете името Аспарух, например, създателя на първата държава на прабългарите. Не е ли малко странно?, пита Бранко Геровски в авторска статия за македонското електронно издание  „Слободен печат“ . \r\nНе знам дали е вярно твърдението на професор Иван Илчев, един от членовете на българската комисия за преговори за историческите въпроси между Македония и България, че двете страни са се договорили заедно да честват Григор Пърличев като „български учител\", чието творчество „е в основата културата на съвременната Македония \". Публикувах въпрос във „Фейсбук“, какво всъщност е договорено, но засега нямам получен официален отговор. \r\nИначе, изобщо не съм обременен с необходимостта от „помакедончване\" на историческите личности, които сами са декларирали като българи или представители на други народи, а нашата историография упорито третира като македонци. В случая на Пърличев, историческите факти са известни и няма никаква дилема, че той, след една очевидно, криза на идентичността му, когато в един етап на живота си твори на гръцки език и е окичва със слава, както казва Конески, „прегръща българщината\". И е вярно, че той преподава на софийската заплата, както е вярно, и че по-късно синът му се обявява за българин. \r\nНищо от това не е спорно. Но всеки, който разбира малко по-дълбоко историята на Пърличев, знае, че е съвсем различен българин от този, който иска да покаже софийската пропаганда. И, разбира се, съвсем различен македонец от този, за който го представяше македонската пропаганда в продължение на десетилетия. През 1871 г., когато е пял „Илиада\" на езика, който познаваше и признаваше за свой, Пърличев бе осмян от българските критици. Някои казват, че е така, защото Пърличев е говорил във всеки случай лош български език. Наистина ли? Как е възможно, ако е бил българин? И как би могла София да създаде „български учител\" от някой, който не е знаел добре българския? \r\nИстината обаче е малко по-различна. Пърличев се опитва наивно да създаде „общ славянски\" език. Защото не беше доволен от българския език. Нито от гръцкия, когото той е прославял. Да, той се обявява за българин, но ... Тук има един „но\". В романтичното самоопределение на българите, които пеят, говорят, борят се и умират за Македония - защо точно за Македония и не за „тяхната\" България? - можете да се натъкнете и на справки за Александър Македонски, но няма да срещнете името Аспарух, например, създателя на първата държава на прабългарите. Не е ли малко странно? \r\nНе е, защото има тук една значителна разлика (това е въпросното „но\"), разлика, която може лесно да се обясни, ако се направи опит обективно (научно) да се разбере историческия контекст. Тази разлика, този нюанс, е ключът към единството и разбирателството между македонците и българите днес. Затова не можем да се съгласим с професор Илчев, или с някой друг от София, който разбира единството като наш отказ от „македонизма\" и „присвояването на българската история\" и следователно, като ново „възприемане на българщината\". Хайде, моля ви, така не е сериозно дори като мисъл! \r\nПо времето на Пърличев, да, съгласен съм с Блаже Конески, че „прегръщането\" може да бъде разбрано и оправдано. Ето какво казва Конески за Пърличев: „С освобождаването си от гръцкото влияние, прегръща българщината - той не става по-отдалечен от нас, той с нищо не ни се противи, нито отговаря на представите на нашето време, когато македонската нация вече оформена и отговаря пред повелите на времето, когато все още нашето освободително движение се е оформяло и е трябвало да търси своите пътища. През това време, при условията, в които е живял, преди задачите, които му бяха възложени – Пърличев се показва като достоен син на народа“. \r\nСилен е този Конески, нали? \r\nИ ние, днешните македонци, отговаряйки пред „повелите\" на нашата епоха и задачите, които сами си поставяме днес, разбира се, можем и искаме да градим единство и разбирателство  с българите, опитваме се да отхвърляме пропагандата и ставаме все по-способни „спорните\" историческите фигури да изглеждат хладно и отдалечени дори от тяхното възприятие за тях самите. Погледнато от такъв ъгъл, характерът на Пърличев и неговото дело получават съвсем нови значения, освободени от тълкуванията на политическите пропаганди, съсредоточени върху съществената връзка на две (в случая всъщност три) различни национални култури. Няма значение кой от тях е по-възрастен или най-старият, и който е в ранна детска възраст. \r\nАко се опитат с такава ширина да погледнат на Пърличев и на всички други „спорни\" герои и събития от нашата обща история, мисля, че и нашите братя българи ще разберат същността на това общуване и може би ще разберем защо, както навремето заяви бившият българският президент Петър Стоянов, „Македония е най-романтичната част от българската история\". Ако вече сме съгласни, че най-романтичната част от романса е свързването, а не раздялата. Тереза Герова", "date": "2018.12.16", "title": "„Слободен печат“: Пърличев в романтиката"}
{"url": "http://www.focus-news.net/news/2018/12/16/2602313/sofiya-nad-160-snegorina-obrabotvat-patishtata-v-grada.html", "text": "Във връзка с валежите от сняг в София започнаха обработки със смеси срещу заледяване. На терен са над 160 снегопочистващи машини. Това съобщиха от пресцентъра на  Столична община . \r\nВ момента се извършват обработки на общински пътища в районите Панчарево, Нови Искър, Овча купел, Кремиковци и Банкя. Обработват се и опасни и стръмни участъци, улици и булеварди, по които се движи градски транспорт.  \r\nВ момента обществения транспорт се движи навсякъде по обичайните си маршрути.  \r\nОт Столична община напомнят на шофьорите да използват автомобилите си само добре оборудвани за движение при зимни условия и да шофират внимателно. Очаква се снеговалежите да продължат през деня.", "date": "2018.12.16", "title": "София: Над 160 снегорина обработват пътищата в града"}
{"url": "http://www.focus-news.net/news/2018/12/16/2602237/izvestiya-sasht-prizovaha-germaniya-da-poslusha-sasedite-si-za-severen-potok-2.html", "text": "Вашингтон призова Берлин да се вслуша в тревогите на съседите си около реализацията на проекта „Северен поток-2“. За това е заявил Робърт Паладино, представител на Държавния департамент на САЩ, пише вестник  „Известия“ .  \r\n«Резолюцията на Европарламента от 12 декември потвърждава важността на Украйна за европейската мрежа на енергодоставките и осъжда поддържания от Кремъл проект като политически“, е заявил представителя на американското външнополитическо ведомство, цитиран от РИА Новости.  \r\nВ американската държавна институция смятат, че осъществяването на този проект представлява заплаха за сигурността на съседните на Германия държави.   \r\nНа сесията в Страсбург на 13 декември Европарламентът излезе със становище срещу строителството на газопровода, като осъди заобикалянето на Украйна.   Ивелина Ватова", "date": "2018.12.16", "title": "„Известия“: САЩ призоваха Германия „да послуша съседите си“ за „Северен поток-2“"}
{"url": "http://www.focus-news.net/news/2018/12/16/2602315/sofiya-zaradi-obrabotka-se-zatvaryat-patishtata-kam-vitosha-otkam-kvartalite-boyana-i-dragalevtsi.html", "text": "Заради обработка на пътищата се затварят подходите към Витоша откъм кварталите \"Бояна\" и \"Драгалевци\". Това съобщиха от пресцентъра на  Столична община .", "date": "2018.12.16", "title": "София: Заради обработка се затварят пътищата към Витоша откъм кварталите \"Бояна\" и \"Драгалевци\""}
{"url": "http://www.focus-news.net/news/2018/12/16/2602317/tsvetan-tsvetanov-gerb-na-17-dekemvri-shte-bade-otkrito-traseto-kresna-sandanski-ot-lot-33-na-am-struma.html", "text": "На 17 декември ще бъде открито трасето Кресна- Сандански от Лот 3.3 на АМ „Струма”. Това каза председателят на ПГ на  ГЕРБ  и зам- председател на партията Цветан Цветанов в Банско, предаде репортер на  Радио „Фокус”- Пирин . „Това е един допълнителен инфраструктурен проект, който дава много възможности за региона. Много по-добра пътна безопасност за пътуващите. По този начин ще пестим от времето си, за да достигаме бързо и безпроблемно до всички точки, които сме избрали да посетим или да инвестират определени хора за България, защото знаем, че това за туризма и бъдещите инвестиции ще бъде много добре”, каза още Цветанов.  \r\nПо думите му момента Симитли, Кресна, Петрич, Сандански са райони, в които може да се даде допълнителна добавена стойност в инвестиционния интерес, който може да се засили на база изградената инфраструктура и пускането на тази отсечка. „Надяваме се, че в рамките на година или две, ще можем да се похвалим с изграждане на цялата отсечка на АМ „Струма”, с което ще дадем една допълнителна възможност да фокусираме вниманието си в другата част на България, защото не трябва да делим регионите, а да имаме еднакъв подход към всички. На база добрите приходи в бюджета, на база борбата с контрабандата, борбата с организираната престъпност и дисциплината, която налага държавата, успяхме да имаме един излишък и с решение на МС се отпускат целеви средства в размер на над един милиард за изграждане на отсечка на АМ „Хемус”, каза още Цветанов.  \r\nЛора КАЛЧЕВА", "date": "2018.12.16", "title": "Цветан Цветанов, ГЕРБ: На 17 декември ще бъде открито трасето Кресна- Сандански от Лот 3.3 на АМ „Струма”"}
{"url": "http://www.focus-news.net/news/2018/12/16/2602318/varna-ot-mesets-yanuari-2019-godina-zapochva-razdavaneto-na-hranitelni-paketi-ot-bchk-na-nay-nuzhdaeshtite-se.html", "text": "От месец януари 2019 година във Варна започва раздаването на хранителни пакети от БЧК на най-нуждаещите се, предаде репортер на  Радио „Фокус“ – Варна . От 7 януари до 28 февруари доброволци и служители на Български Червен кръст ще раздават хранителни пакети по Оперативна програма на Фонда за европейско подпомагане на най-нуждаещите се лица. Списъците са изготвени от дирекции за социално подпомагане и обобщени на ниво Регионална дирекция за социално подпомагане. По данни на Дирекция „Социални дейности“ към Община Варна правоимащите на територията на общината са 6 669 души. Всички те ще получат по 24,070 кг от 16 вида хранителни продукти – ориз, спагети, конфитюр, леща, боб, захар, олио, консерви, които са на стойност 53.10 лв. Раздаването в град Варна ще се извършва по райони. В район „Младост“ и район „Одесос“ – на ул. „Самарско знаме“ 1, в район „Приморски“ – кв. „Чайка“, бл. 67, пенсионерски клуб, в район „Аспарухово“ – кв. „Аспарухово“, ул. „Кишинев“ 15, пенсионерски клуб, в район „Владислав Варненчик“ – кв. „Владиславово“, пазар до кметството, помещение на сдружение „Варненец“. Всички временни пунктове в периода 7 януари – 28 февруари 2019 година ще работят от понеделник до петък от 8.30 до 12.30 часа. \r\nМарияна ВАЛЕНТИНОВА", "date": "2018.12.16", "title": "Варна: От месец януари 2019 година започва раздаването на хранителни пакети от БЧК на най-нуждаещите се"}
{"url": "http://www.focus-news.net/news/2018/12/16/2602319/tass-kola-bomba-raztarsi-tsentara-na-afrin-nyama-danni-za-zhertvi-ili-postradali.html", "text": "Заминирано превозно средство е взривено в центъра на сирийския град Африн в северозападната провинция Алепо, предава  TACC , като се позовава на данни от телевизионния канал Al-Mayadeen. \r\nСъгласно разпространената информация, експлозията е избухнала на градския пазар. Не се привеждат данни за жертви или пострадали. \r\nКъм момента не се привеждат допълнителни подробности за инцидента. Тереза Герова", "date": "2018.12.16", "title": "ТАСС: Кола-бомба разтърси центъра на Африн, няма данни за жертви или пострадали"}
{"url": "http://www.focus-news.net/news/2018/12/16/2602322/plyus-info-makedoniya-makedonsko-balgarskata-komisiya-zabi-na-tsar-samuil.html", "text": "Членът на македонско-българската комисия Петър Тодоров сподели идеята за изграждане на Мемориал на жертвите от Балканските и Първата световна война, предава скопската електронна медия  „Плюс Инфо“ . \r\n„Мемориал, който ще се опита да обедини тези различни национални разкази, които съществуват в Гърция, Албания, Македония, Черна гора, на Балканите, да бъде общ разказ, който ще обединява тези национални истории, който ще бъде един добър пример за преодоляването на конфликтите“, обясни Петър Тодоров, член на македонско-българската комисия. \r\nТази идея ще бъде предложена на българските членове на комисията. Епилогът от последната, трета среща на мултидисциплинарната комисия приключи с решение, което ще бъде предложено на двете правителства - Св. Кирил и Методий и Григор Пърличев да се почитат като общи исторически личности, но работата „заби“ по въпроса за цар Самуил. Ето защо разменените 30 страници от възражения от двете страни не бяха разгледани на последната среща. \r\n„Дали българският Иван Владислав на българска територия означаваше, че днешните жители на Македония, които по онова време са в Самуиловскара държава, са българи? И дали определението „българин“ се тълкува по етнически и национален смисъл, който разбираме днес? Дали днешното значението на „македонец“ и „българин“ може да се прилага за времеви отрязък от хиляда години?“, бяха въпросите, отправени от председателя на македонско-българската комисия Драги Георгиев.  Тереза Герова", "date": "2018.12.16", "title": "„Плюс Инфо“ (Македония): Македонско-българската комисия „заби\" на цар Самуил"}
{"url": "http://www.focus-news.net/news/2018/12/16/2602312/dha-turtsiya-zapochna-da-kopae-rovove-po-granitsata-sas-siriya-shiroki-2-metra-i-dalboki-3-metra.html", "text": "Огромни ровове се копаят по протежение на границата със Сирия в района на околия Джейлянпънар на провинция Шанлъурфа, предаде информационната агенция  ДХА . Предназначението им е да предотвратят незаконното преминаване на границата и борбата с контрабандата. Рововете са с широчина 2 метра и дълбочина 3 метра. Копаят се от военен персонал с използване на тежки пътни машини. Успоредно с изкопните работи са засилени и мерките за сигурност по граничната линия, посочва още ДХА.  Георги Димов", "date": "2018.12.16", "title": "ДХА: Турция започна да копае ровове по границата със Сирия - широки 2 метра и дълбоки 3 метра"}
{"url": "http://www.focus-news.net/news/2018/12/16/2602323/mvr-izdirva-se-mazh-blasnal-s-avtomobil-i-ranil-tezhko-politseyski-sluzhitel-v-sofiya.html", "text": "Снощи, минути след 23.00 часа, на столичния  бул. „Ал Малинов“, полицейски екип забелязал лек автомобил „Фолкваген“, за който е имало съмнение, че няколко пъти не се е подчинявал на полицейски сигнали за спиране. Това съобщиха от пресцентъра на  МВР . Веднага били предприети полицейски действия и подаване на сигнал. Шофьорът извършил маневра на заден ход, симулирайки намерение за спиране, и ударил паркиран лек автомобил. След това рязко потеглил напред, блъснал един от униформените и успял да избяга.  \r\nНа място веднага били съсредоточени допълнителни полицейски екипи. Пострадалият столичен полицай е откаран в болница и настанен за лечение с множество травми. В хода на оперативните действия автомобилът е открит изоставен в района на „Студентски град“, издирването на шофьора продължава.", "date": "2018.12.16", "title": "МВР: Издирва се мъж, блъснал с автомобил и ранил тежко полицейски служител в София"}
{"url": "http://www.focus-news.net/news/2018/12/16/2602320/rumen-petkov-abv-zam-darzhavniyat-sekretar-na-sasht-dzhon-salivan-syakash-si-tragna-ot-balgariya-s-obeshtanie-ot-premiera-borisov-da-zakupim-prestareli-samoleti-f-16.html", "text": "Резултатът от визитата на Джон Силивън е, че сякаш той си тръгна с обещание от министър-председателя да закупим престарели самолети F-16. Това каза за  Агенция „Фокус“  председателят на ПП АБВ Румен Петков във връзка с двудневната визита на зам.-държавния секретар на САЩ Джон Съливан у нас.  \r\n„Това би било престъпление към националната ни сигурност и българската авиация. В поставените аспекти беше оказан доста груб натиск, който по същество САЩ прилагат на Европа за диверсификация на газ. Аз като председател на АБВ искам да изразя удовлетворението си от това, че президентът Радев практически повтори тезата, която АБВ развива вече години - за диверсификация, но при пазарни условия, при съревнование на цената, при гарантиране на социално-икономическия интерес на нашата страна, народа и икономиката“, посочи Петков.  \r\nСпоред него не трябва да се допуска в бъдеще да закупуваме скъпа газ, при положение, че в момента получаваме най-евтината на доставна цена в Европа.  \r\n„Политиката на АБВ е остро критична към „Булгаргаз“ и „Булгартрансгаз“ за огромните неаргументирани инвестиции и за изключително скъпите газопроводи и станции, които всъщност оскъпяват цената на газта до крайния ни потребител“, коментира той.  \r\nРумен Петков обяви, че българските представители трябва да заявят на американските посланици, че партньорството ни със САЩ го разбираме като защита и гарантиране на взаимния интерес. „Говорейки си за енергетика, не може да не споделим възмущението си от това, че цената на тока, която плащаме от „Марица изток“ 1 и 3 - на „Марица 1“ е със 100 лв. повече на 1 мегават час, от колкото плащаме на държавната си централа, а на „Марица 3“ е с 40 лв. и отделно плащаме и за вредните емисии“, обясни Петков.  Според него този договор е престъпен и срещу интересите на българските граждани и той трябва да бъде коментиран с американските ни стратегически партньори.  \r\n„Звучи добре това, което прозвуча в медиите, че премиерът Борисов ясно е планирал стратегическите интереси на България затова тя да остане енергиен център в района, тоест газопресносната мрежа за Европа да минава през България и стратегически сме заинтересовани да изградим втората ядрена мощност „Белене“. Много се надявам българското правителство да не се подаде на този шарлатански натиск, който ни се оказва, а да гарантира енергийната ни сигурност. Сега при рязкото влошаване на метеорологичните условия и силния снеговалеж държа да предупредя българските граждани, че нашата енергийна система е на ръба и да не изключват буквално от утре да имаме внос на ток, за да гарантираме енергийната ни сигурност“, коментира още лидерът на партията.  \r\nДаяна ДЮЛГЕРОВА", "date": "2018.12.16", "title": "Румен Петков, АБВ: Зам.-държавният секретар на САЩ Джон Съливан сякаш си тръгна от България с обещание от премиера Борисов да закупим престарели самолети F-16"}
{"url": "http://www.focus-news.net/news/2018/12/16/2602324/tsvetan-tsvetanov-pp-gerb-v-kraya-na-2018-g-otchitame-realizirani-dobri-politiki-dobre-svarshenata-rabota-na-institutsiite-i-na-pravitelstvoto.html", "text": "В края на 2018 година отчитаме реализирани добри политики, добре свършената работа на институциите и на правителството. Това каза председателят на ПГ на ГЕРБ и зам.-председател на партията Цветан Цветанов Цветанов по време на семинара „Европа на кръстопът – предизвикателства пред България преди евровота”, който се провежда в Банско, предаде репортер на  Радио „Фокус”- Пирин . По думите му това е резултат от добрата събираемост от добре свършената работа на институциите и на правителството.  \r\nВ семинара участват народните представители и кметовете на ГЕРБ от Благоевградска област, гост-лектори на форума са народният представител и областен координатор на ГЕРБ-Благоевград Даниела Савеклиева и народните представители Десислава Атанасова и Делян Добрев. \r\nПо време на събитието Цветанов изтъкна, че е важно в този период на предизборна кампания да се направи отчет на свършеното, на постигнатото във всички общини, на реализираните проекти. „Евровотът е важен, защото европейската солидарност ни дава възможност да реализираме политиките на българското правителство, общините се възползват от еврофинансирането, за да подобряват инфраструктурата, образователните институции, да ги превръщат в по-добро място за живеене”, подчерта Цветан Цветанов. Той посочи, че положителни примери са общините в Благоевградска област, които се управляват от кметове на ГЕРБ. \"Благоевград се превърна в модел на реализиране на Националната програма за енергийна ефективност. Банско, Разлог, Сандански, Петрич и Симитли реализираха проекти, които дават добавена стойност за развитието на общините. Кметовете ни в Благоевградска област имат висока оценка от ръководството на партията, затова заставаме зад тях. Сега е важно тези успешни кметове да предадат този мотел и в другите общини”, каза още зам.-председателят на партията.  \r\nЦветан Цветанов отчете, че строителството на автомагистрала „Струма” е проект, който е от изключително значение за развитието на региона, за бизнеса, за инвеститорите. „Трябва да осъзнаем важността на това, което ни очаква. Нашите опоненти ще увеличават противопоставянето, защото нямат друг полезен ход. БСП не могат да имат успешно управление, защото са го доказали. Нека си спомним, например, какво бе състоянието на АМ „Струма” при управлението на Орешарски. Да дадем подкрепа за правителството, парламентарното мнозинство и да се подготвим за предстоящите евроизбори и за местните избори”, каза Цветанов. Той коментира, че през предстоящите месеци на национално ниво се планира да се направи т.нар. граждански диалог по всички секторни политики. „Важно е да чуем заетите в различните браншове, за да очертаем новостите в секторните политики, само с добро взаимодействие между всички инститицуии можем да постигнем високи резултати”, подчерта Цветан Цветанов. \r\nЛора КАЛЧЕВА", "date": "2018.12.16", "title": "Цветан Цветанов, ПП ГЕРБ: В края на 2018 г. отчитаме реализирани добри политики, добре свършената работа на институциите и на правителството"}
{"url": "http://www.focus-news.net/news/2018/12/16/2602316/dzhumhuriet-es-predupredi-turtsiya-zaradi-rayona-iztochno-ot-reka-efrat-v-siriya.html", "text": "След като Анкара даде сигнали за провеждането на военна операция в Сирия в района източно от река Ефрат, пише вестник „Джумхуриет”. Върховният представител на ЕС по въпросите на външните работи и политиката на сигурност Фредерика Могерини посочи, че евентуални военни действия в североизточните райони на Сирия са „източник за тревога”. В писмена  позиция на Могерини се посочва че Турция е важен партньор на ЕС и „важен актьор на критично ниво” в района, именно заради кризата в Сирия. Обобщава се, че общата цел на ЕС и Турция е да спре насилието, победи тероризма и осигури стабилността в Сирия и в района, посочва още „Джумхуриет”.  Георги Димов", "date": "2018.12.16", "title": "„Джумхуриет”: ЕС предупреди Турция заради „района източно от река Ефрат в Сирия”"}
{"url": "http://www.focus-news.net/news/2018/12/16/2602328/plovdiv-utvarden-e-grafikat-na-predvidenite-klasiraniya-za-priem-v-detskite-zavedeniya-v-grada-prez-2019-g.html", "text": "Утвърден e графикът на предвидените класирания за прием в детските заведения в Пловдив през 2019 година. Това съобщиха за  Радио „Фокус“ – Пловдив  от Общината. Първото текущо класиране за 2019 година ще бъде проведено на 8 януари, а свободните места за него ще бъдат обявени в срок до 21 декември включително. Първото класиране за новосформирани групи за 2019/2020 учебна година, тоест за родените през 2016 година деца, ще се проведе на 15 май 2019 година. Свободните места за него ще бъдат обявени на 7 януари, след което родителите ще могат да подават заявления за участие в класиране. От Общината напомнят, че по-ранното подаване на заявление не носи предимство, а е важно само да бъде спазен крайният срок – 13 май 2019 година, за всички, които кандидатстват онлайн. За родителите, които ще подадат своите заявления на хартиен носител при директорите на детските градини срокът е 10 май 2019 година. Двата начина за подаване на заявление за кандидатстване са равностойни. \r\nОт Общината съобщиха още, че на 13 декември е било проведено последното за годината класиране за прием в детските заведения. В него са взели участие 316 деца, от които 170 деца на яслена възраст, 81 деца са кандидатствали за първа възрастова група, 51 – за втора възрастова група и 14 – за подготвителните групи. Обявените места са били общо 189. Класирани са 32 деца – 16 в яслените групи, 8 в първа, 2 във втора възрастова група и 6 деца в подготвителните групи. 250 деца са кандидатствали за детски заведения без обявени свободни места. „Препоръчително е родителите да се запознават с обявяваните места за следващите класирания и да подават своите заявления, съобразявайки се с възможностите на детските заведения. В системата има подадени заявления с посочени желания за детски градини и ясли, за които към съответното класиране няма свободни места. В тези случаи няма как децата да бъдат класирани“, обясниха от пресцентъра на Община Пловдив. \r\nТони МИХАЙЛОВ", "date": "2018.12.16", "title": "Пловдив: Утвърден e графикът на предвидените класирания за прием в детските заведения в града през 2019 г."}
{"url": "http://www.focus-news.net/news/2018/12/16/2602321/stara-zagora-vremenno-se-ogranichava-dvizhenieto-v-izprevarvashtata-lenta-pri-km-221-na-am-trakiya-poradi-katastrofiral-tovaren-kamion.html", "text": "Временно се ограничава движението в изпреварващата лента при км 221 на АМ \"Тракия\" поради катастрофирал товарен камион. Това съобщиха от пресцентъра на  Агенция \"Пътна инфраструктура\" . Движението се осъществява в активната лента.", "date": "2018.12.16", "title": "Стара Загора: Временно се ограничава движението в изпреварващата лента при км 221 на АМ \"Тракия\" поради катастрофирал товарен камион"}
{"url": "http://www.focus-news.net/news/2018/12/16/2602327/dragi-gorgiev-predsedatel-na-savmestnata-makedonsko-balgarska-komisiya-tsar-samuil-sv-sv-kiril-i-metodiy-sa-lichnosti-na-nyakolko-natsii.html", "text": "Председателят на македонската страна в съвместната Комисия за преразглеждане на учебниците в съответствие с договора за добросъседство подчерта, че цар Самуил, братята Кирил и Методий и Григор Пърличев са личности, които се почитат от няколко народа, предава скопската електронна медия   „Фактор“ . \r\nВ момента се води полемика между македонските и българските експерти за средновековния владетел и искането за неговото съвместно честване от двете страни, след като бе постигнато подобно съгласие за Григор Пърличев и светите братя Кирил и Методий. \r\n„Мисля, че има шансове да се постигне съгласие в комисията за цар Самуел, защото несъмнено той е част от паметта на македонския и българския народ. Това е само доказателство, че с едно историческо лице могат да се идентифицират повече култури и народи, но подходът към оценката му трябва да е без идеология. Основният проблем е около характерът на Самуиловата държава. В нашата историография тя е тълкувана като македонска, а в българската - като продължение на първата средновековна българска държава. Всъщност това е дилема, която присъства в световната историография, където може да се намерят различни тълкувания по този въпрос\", обясни Горгиев в интервю за Press 24, цитирано от медията.  Тереза Герова", "date": "2018.12.16", "title": "Драги Горгиев, председател на съвместната македонско-българска комисия: Цар Самуил, Св. Св. Кирил и Методий са личности на няколко нации"}
{"url": "http://www.focus-news.net/news/2018/12/16/2602326/kyustendil-vremenno-se-ogranichava-dvizhenieto-na-mps-nad-12-t-po-pat-kyustendil-gkpp-gyueshevo-poradi-obilen-snegovalezh-i-snegopochistvane.html", "text": "Временно се ограничава движението на МПС над 12 т по път I-6 Кюстендил- ГКПП „Гюешево“ поради обилен снеговалеж и снегопочистване. Това съобщиха от  Агенция \"Пътна инфраструктура\" .", "date": "2018.12.16", "title": "Кюстендил: Временно се ограничава движението на МПС над 12 т по път Кюстендил- ГКПП „Гюешево“ поради обилен снеговалеж и снегопочистване"}
{"url": "http://www.focus-news.net/news/2018/12/16/2602331/blagoevgrad-okolo-100-dushi-sa-se-sabrali-na-protest-v-sandanski-v-podkrepa-na-uvolnen-lekar-ot-bolnitsata-v-grada.html", "text": "Около 100 души са се събрали на протест в Сандански в подкрепа на хирурга д-р Георги Алексиев, уволнен от болницата в града, предаде репортер на  Радио „Фокус“ – Пирин . Към този момент демонстрацията протича мирно. За сега няма блокада на главен път Е-79, въпреки че протестиращите са се събрали в близост до пътя срещу входа на хранителен магазин от голяма търговска верига. Протестиращите носят различни плакати, сред които „Срам и позор – Лекар на годината уволнен“; „Искаме д-р Алексиев обратно в хирургичното отделение в Сандански“ и други. На мястото на протеста е ѝ самият д-р Алексиев, който изказа благодарност към всички, събрали се в града, въпреки лошото време и валежите от дъжд. \r\nЛивия НИНОВА", "date": "2018.12.16", "title": "Благоевград: Около 100 души са се събрали на протест в Сандански в подкрепа на уволнен лекар от болницата в града"}
{"url": "http://www.focus-news.net/news/2018/12/16/2602333/plovdiv-nad-20-pensioneri-ot-doma-za-vazrastni-hora-v-selo-stroevo-shte-poluchat-paketi-s-hranitelni-produkti.html", "text": "22 пенсионери от Дома за възрастни хора в пловдивското село Строево ще получат пакети с хранителни продукти. Това съобщи за  Радио „Фокус“ – Пловдив  инициаторът на кампанията Кирил Балдев. Храните ще бъдат раздадени на нуждаещите се пенсионери от 11.00 часа на 17 декември, в присъствието на Петко Чочев, зам.-кмет на Община Марица и Гергана Трендафилова, председател на Общинския съвет. В резултат на кампанията всеки пенсионер ще получи по 6 продукта – леща, боб, ориз, захар и други. Tе ще бъдат зарадвани и с ръчно изработени картички от Народно читалище „Светлина“ в село Труд.  \r\nТони МИХАЙЛОВ", "date": "2018.12.16", "title": "Пловдив: Над 20 пенсионери от Дома за възрастни хора в село Строево ще получат пакети с хранителни продукти"}
{"url": "http://www.focus-news.net/news/2018/12/16/2602330/georgi-ikonomov-kmet-na-obshtina-bansko-sledvashtata-godina-shte-bade-edna-ot-nay-vazhnite-za-nas-zhelanieto-mi-gerb-da-specheli-evroizborite-v-golyamo.html", "text": "Следващата година ще бъде една от най-важните за нас, желанието ми ГЕРБ да спечели евроизборите в голямо. Това каза по време на семинар в Банско Георги Икономов, кмет на Община Банско, предаде репортер на  Радио „Фокус”- Пирин . По думите му кметовете на ГЕРБ област Благоевград имат едни от най-добрите резултати в България. „Ние трябва не само да ги задържим като резултати, но и на двата избора  за европейски и местни, да ги увеличим. Надявам се, че на местните избори също да имаме успех с нови кметове, а сегашните да получим още по-голяма подкрепа. Не трябва да забравяме, че „гръбнакът” на държавата е местната власт”, каза Икономов.  \r\nЛора КАЛЧЕВА", "date": "2018.12.16", "title": "Георги Икономов, кмет на Община Банско: Следващата година ще бъде една от най- важните за нас,  желанието ми ГЕРБ да спечели евроизборите в голямо"}
{"url": "http://www.focus-news.net/news/2018/12/16/2602325/sofiya-otmenya-se-provezhdaneto-na-koleden-fermerski-pazar-v-rayon-oborishte-zaradi-meteorologichnite-usloviya.html", "text": "Поради метеорологичните условия \"Пазари-Юг\" отменя провеждането на коледен фермерски пазар в район \"Оборище\", както и съпътстващия коледен концерт. Това съобщиха от пресцентъра на  Столична община . Допълнително ще бъде определена нова дата.", "date": "2018.12.16", "title": "София: Отменя се провеждането на коледен фермерски пазар в район \"Оборище\" заради метеорологичните условия"}
{"url": "http://www.focus-news.net/news/2018/12/16/2602329/api-shofyorite-da-tragvat-na-pat-s-avtomobili-podgotveni-za-zimni-usloviya-v-zapadna-balgariya-vali-snyag.html", "text": "Шофьорите, на които днес им предстои пътуване, е необходимо да тръгват на път с автомобили, подготвени за зимни условия. Националният институт по метеорология и хидрология определи жълт код за опасно време в областите Видин, Монтана, Враца, София-град, Софийска област, Перник и Кюстендил, в които се очакват снеговалежи и образуване на снежна покривка. Това съобщиха от пресцентъра на  Агенция \"Пътна инфраструктура\"  (АПИ). \r\nАгенцияta апелира шофьорите, на които днес не им се налага спешно пътуване в Северозападна България да се въздържат от пътуване. Водачите на тежкотоварни превозни средства и на леки автомобили трябва  да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. При необходимост е възможно да  се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.12.16", "title": "АПИ: Шофьорите да тръгват на път с  автомобили, подготвени за зимни условия, в Западна България вали сняг"}
{"url": "http://www.focus-news.net/news/2018/12/16/2602335/veliko-tarnovo-sas-7-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "Със 7 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 96 см., а температурата на водата 4.8 градуса. Предимно облачно ще бъде над българския участък на Дунав. На места ще има превалявания от дъжд. Максималните температури ще бъдат  между 0° и 10°, в Свищов – около 3°. Атмосферното налягане е по-ниско от средното за месеца. През деня ще се повишава.", "date": "2018.12.16", "title": "Велико Търново: Със 7 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/16/2602336/api-oshte-24-km-ot-am-struma-mezhdu-kresna-i-sandanski-shte-badat-otkriti-na-17-dekemvri.html", "text": "Утре - 17 декември, се откриват за движение още 23,6 км от автомагистрала „Струма“ в участъка между Кресна и Сандански. Лот 3.3 от км 397+000 до км 420+624 е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. Това съобщиха от пресцентъра на  Агенция „Пътна инфраструктура“  (АПИ).  \r\nНа официалната церемония ще присъстват министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др.  \r\nВ участъка между Кресна и Сандански има 3 пътни възела - п. в. „Кресна“, п. в. „Струмяни“ и п. в. „Сандански“, 25 големи съоръжения - мостове, надлез над ж. п. линията София – Кулата, селскостопански подлези и надлези, както и 4 площадки за отдих. \r\nИзпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Стойността на договора е 280 947 614,4 лв. с ДДС. Строителният надзор е на „Пътинвестинженеринг“ ЕООД. Техният договор е за 3 597 793,54 лв. с ДДС.  \r\nОбщата дължина на АМ „Струма“ - от Даскалово до границата с Гърция, е 150 км. Автомагистралата е част от коридор „Ориент/Източно Средиземноморие“, свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. \r\nСъс средства от ОП „Транспорт“ 2017-2013 г. са изградени общо 69 км от АМ „Струма“ в отсечките Долна Диканя - Дупница /16,78 км/, Дупница - Благоевград /37,48 км/ и Сандански - Кулата /14,7 км/. С финансиране от ОП „Транспорт и транспортна инфраструктура“ 2014-2020 г. продължава строителството и на останалата част от трасето. Готов е лот 3.3 Кресна - Сандански /23,6 км/ и се изгражда лот 3.1 Благоевград - Крупник /12,6 км/. В края на август т. г. стартираха обществените поръчки за проектирането и строителство на платното за София на АМ „Струма“ през Кресненското дефиле, което е с дължина 23,6 км, а в заключителен етап е процедурата за изпълнител на тунел „Железница“.", "date": "2018.12.16", "title": "АПИ: Още 24 км от АМ „Струма“ между Кресна и Сандански ще бъдат открити на 17 декември"}
{"url": "http://www.focus-news.net/news/2018/12/16/2602337/sergey-filipov-kmet-na-tarakliya-uvelichavayte-naselenieto-za-smetka-na-tezi-koito-plashtat-dostoyno-za-tova.html", "text": "Кметът на населения предимно с българи град Тараклия в Молдова публикува съобщение в  социалната мрежа „Фейсбук“ , от което става ясно, че му е отказан български паспорт. \r\n„Говорейки за чисто моите лични усещания. Сбогом, България! Мисля, че за моята прародина няма абсолютно никакви щети от това решение. Не съм гражданин и съм кандидат за получаване на гражданство от България. Министерството на външните работи на България ме подложи на някаква особена експертиза и ме призна за човек, който няма право да има гражданство. Бог да е с вас! Увеличавайте населението си за сметка… на тези, които плащат достойно за това. Унизен веднъж, няма да направя това отново!“, се казва в съобщението на Филипов.  \r\nАгенция „Фокус“ припомня: \r\nТараклия е град, разположен в южната част на Молдова. Съгласно последните преброявания от 2010 г., в града живеят 15 006 души, предимно бесарабски българи. Основан е през 1813 г. от български преселници, напуснали домовете си след Руско-турската война от 1806-1812 г.  \r\nНа 24 юли 2018 г. на специално заседание на Националната хералдическа комисия в Кишинев бяха утвърдени новите символи на Тараклия – герб и знаме. На герба на града на български език е изписан девизът „Българският дух е непобедим“, а знамето е с цветовете на българския флаг - бяло, зелено и червено, и има изображение на лъв. Тереза Герова", "date": "2018.12.16", "title": "Сергей Филипов, кмет на Тараклия: Увеличавайте населението за сметка на тези, които плащат достойно за това!"}
{"url": "http://www.focus-news.net/news/2018/12/16/2602332/api-vremenno-se-ogranichava-dvizhenieto-na-mps-nad-12-t-po-am-lyulin-v-posoka-izhod-sofiya-poradi-obilen-snegovalezh-i-za-snegopochistvane.html", "text": "Временно се ограничава движението на МПС над 12 т по АМ „Люлин“ в посока изход София поради обилен снеговалеж и за снегопочистване. Това съобщиха от пресцентъра на  Агенция \"Пътна инфраструктура\" . Водачите изчакват на място от 5-ти км при п.в. „Мало Бучино“.", "date": "2018.12.16", "title": "АПИ: Временно се ограничава движението на МПС над 12 т по АМ „Люлин“ в посока изход София поради обилен снеговалеж и за снегопочистване"}
{"url": "http://www.focus-news.net/news/2018/12/16/2602334/pernik-nerazchisten-i-neopesachen-e-patyat-sofiya-pernik-radomir-s-dolna-dikanya.html", "text": "Неразчистен и неопесъчен е пътят София-Перник-Радомир-с. Долна Диканя, съобщи слушател на  Радио „Фокус“ . По думите му образувалата се снежна покривка е с дебелина 10 см.", "date": "2018.12.16", "title": "Перник: Неразчистен и неопесъчен е пътят София-Перник-Радомир-с. Долна Диканя"}
{"url": "http://www.focus-news.net/news/2018/12/16/2602338/prezidentat-rumen-radev-v-aman-otkrivaneto-na-posolstvo-na-kralstvo-yordaniya-v-balgariya-shte-ukrepi-vrazkite-mezhdu-dvete-priyatelski-darzhavi.html", "text": "В днешния динамичен и глобален свят свързаността се измерва с контактите между хората, а нашите сънародници, живеещи в Йордания, и йорданците, завършили български университети, са живата връзка между двете страни. Това заяви държавният глава Румен Радев на среща в Аман с представители на българската общност в Йордания. Президентът подчерта, че откриването на посолство на Кралство Йордания в България ще укрепи още повече отношенията между двете приятелски държави и ще насърчи диалога между хората и бизнеса, съобщиха от  прессекретариата на държавния глава . Работим за задълбочаване на диалога между България и Йордания на най-високо ниво, защото от това зависи да се развиват всички останали сфери от взаимен интерес, заяви президентът. Той изрази надежда, че тази визита ще даде прагматични резултати с оглед на икономическия форум, организиран в рамките на посещението в Аман, с участието на представители на 30 български компании и институциите, насърчаващи  връзките между бизнеса. „Както България, така и ЕС отчитат големите усилия на Хашемитското кралство да гради сигурност, мир и стабилност в региона. Вие носите на плещите си голям морален товар“, заяви още президентът и допълни, че страната ни подкрепя мирните и конструктивни инициативи на Йордания за стабилизиране на региона. По думите на българския държавен глава, благодарение на балансираната си политика страната се е оформила като остров на стабилност в Близкия Изток. \r\nПрезидентът посочи, че концентрацията на голям брой бежанци в Йордания натоварва образователната, социалната система и финансите на държавата. „В лицето на България имате верен приятел и страната ни прави всичко според възможностите си да помага, а по линия на ЕС и ООН подкрепя мирните инициативи на Кралството“, каза Румен Радев.  \r\nВ срещата участваха представители на Клуба на завършилите в България йордански граждани, представители на българската общност в Йорданския университет, наши сънародници, които живеят и работят в Йордания. Те поискаха да бъде създадено неделно училище в Аман за децата на българската общност, както и да бъде улеснено придобиването на българско гражданство за децата от смесени семейства и за хората, които са работили в България. Президентът покани повече йордански младежи да следват в българските висши училища.", "date": "2018.12.16", "title": "Президентът Румен Радев в Аман: Откриването на посолство на Кралство Йордания в България ще укрепи връзките между двете приятелски държави"}
{"url": "http://www.focus-news.net/news/2018/12/16/2602340/sport-tsska-i-botev-pd-s-posleden-mach-ot-kalendarnata-futbolna-godina-v-balgariya.html", "text": "ЦСКА посреща Ботев Пд днес от 17:30 часа в последния официален мач у нас за 2018 година. Резултатът от  днешния двубой може да се окаже и предопределящ за зимната селекция на \"Армията\". Червените изостават на 6 точки от лидера Лудогорец, който от 12:30 часа гостува на Дунав. ЦСКА ще направи 6-и опит да победи отбор от „Топ 5“ в класирането. Дотук в мачовете с Лудогорец, Левски, Ботев Пд и Берое, армейците имат 3 равенства и 2 загуби при 2:4 голова разлика. Самият треньор Ел Маестро призна в свое интервю преди месец, че няма конкретно обяснение за слабата игра на ЦСКА в големите двубои. \r\nБотев Пд затвърди прогресиращата си от октомври насам форма, като е в серия от 3 победи при 9:1 голова разлика. При успех Ботев ще измести Берое от четвъртото място в класирането. \r\nВенцислав ДРАГОМАНОВ", "date": "2018.12.16", "title": "Спорт: ЦСКА и Ботев Пд с последен мач от календарната футболна година в България"}
{"url": "http://www.focus-news.net/news/2018/12/16/2602339/daniela-saveklieva-pp-gerb-na-evroizborite-tryabva-da-pokazhem-che-sme-parva-politicheska-sila-i-da-zatvardim-rezultatite-si.html", "text": "На евроизборите трябва да покажем, че сме първа политическа сила, но и да затвърдим резултатите си. Това каза в Банско Даниела Савеклиева, народен представител от ПП ГЕРБ, предаде репортер на  Радио „Фокус”- Пирин . „Имахме една сравнително спокойна година, без избори. Това не ни отпусна, а напротив активизацията стои на сериозно ниво. Първите избори през следващата година са сериозна отговорност. На евроизборите трябва да покажем, че сме първа политическа сила, но и да затвърдим резултатите си. За област Благоевград е голяма чест, че има трима представители в ЕП”, каза още Савеклиева. По думите й на предстоящите избори от ГЕРБ трябва да покажат пълна мобилизация. „Изключително доволна съм, че кметовете на ГЕРБ в областта са изключително дейни и активни. Те са хора, които работят много отговорно и правят общините си по-добро място за живеене и подкрепата за тях ще бъде много сериозна и още по-голяма от предишния път”, каза още Савеклиева.  \r\nЛора КАЛЧЕВА", "date": "2018.12.16", "title": "Даниела Савеклиева, ПП ГЕРБ: На евроизборите трябва да покажем, че сме първа политическа сила и да затвърдим резултатите си"}
{"url": "http://www.focus-news.net/news/2018/12/16/2602342/prezidentat-rumen-radev-doverieto-i-vzaimnoto-uvazhenie-sa-investitsii-v-razshiryavaneto-na-ikonomicheskiya-obmen-mezhdu-balgariya-i-yordaniya.html", "text": "Доверието и взаимното уважение не само на политическо ниво, но и между представителите на бизнеса от България и Йордания, са инвестиции в последващото разширяване на двустранния икономически обмен. Това заяви президентът Румен Радев на бизнес форум в Аман, в който участваха десетки представители на български и йордански компании в сферата на отбранителната индустрия, електрониката, хранително-вкусовата промишленост и други, съобщиха от  прессекретариата на държавния глава .  \r\nВ рамките на форума българска фирма договори износ на 500 тона тютюн за Йордания, подписани бяха Меморандуми за сътрудничество от Хасковската търговско-промишлена палата с Аманската търговска камара и с Бизнес асоциацията „Европа-Йордания“ и беше договорен Меморандум за сътрудничество между София Тех Парк и научноизследователския център SESAME в Йордания.  \r\nДържавният глава подчерта пред участниците във форума, че България може да предостави отлична възможност за достъп на йордански компании до европейския пазар от 500 млн. души, а страната ни разглежда Йордания като перспективен партньор за разширяване на българския износ към региона на Близкия Изток. По думите на Румен Радев утвърждаването на Кралство Йордания като регионален фактор на стабилност се цени високо както от България, така и от държавите-членки на Европейския съюз.  \r\nКато потенциални сфери за насърчаване на взаимните инвестиции и създаването на смесени предприятия президентът открои, отбранителната индустрия, енергетиката, информационните технологии, електрониката и  хранително-вкусовата промишленост.  \r\nПо-рано държавният глава Румен Радев проведе среща с председателя на Аманската търговска камара сенатор Исса Мурад, с председателя на Аманската индустриална камара Фати Ал-Джагбер, президента на Бизнес асоциация „Европа-Йордания“ Джамал Фариз, на която бяха обсъдени перспективите за разширяване на търговския и инвестиционен обмен.", "date": "2018.12.16", "title": "Президентът Румен Радев: Доверието и взаимното уважение са инвестиции в разширяването на икономическия обмен между България и Йордания"}
{"url": "http://www.focus-news.net/news/2018/12/16/2602344/gabrovo-populyarni-klasicheski-i-balgarski-muzikalni-proizvedeniya-sa-vklyucheni-v-programata-na-koledniya-kontsert-na-kamerniya-orkestar.html", "text": "Популярни класически и български музикални произведения са включени в програмата на Коледния концерт на Габровския камерен оркестър. Събитието ще се състои в понеделник, 17 декември, от 19.00 часа в Художествената галерия „Христо Цокев“, уточниха за  Радио „Фокус“ – Велико Търново  от местната администрация. Включени са шедьоври на Качини, Вивалди, Хендел, Локатели, Моцарт, Шопен, Паганини, Щраус, Верди, Григ, Дебюси, Холст, Добри Христов и българска забавна музика. Солисти ще бъдат цигуларката Деворина Гамалова, Галина Апостолова – орган и пиано, Марина Бончева – сопрано и деца-пианисти от Габрово. В концерта ще участват Женски хор при читалище „Габрово“, струнно трио „Фори“ в състав: Христофор Михайлов – цигулка, Христофор Мадемов – виола, Христофор Папанчев – виолончело; Виктория Иванова, Кристиана Андреева, Инес Метева – пиано; Юлиана Мур – вокал, китарно дуо Иван Иванов и Николай Симеонов. \r\nМария НЕДЕВА", "date": "2018.12.16", "title": "Габрово: Популярни класически и български музикални произведения са включени в програмата на Коледния концерт на камерния оркестър"}
{"url": "http://www.focus-news.net/news/2018/12/16/2602341/kyustendil-vremenno-se-ogranichava-dvizhenieto-na-mps-nad-12-t-po-am-struma-ot-pv-boboshevo-v-posoka-sofiya-za-snegopochistvane.html", "text": "Временно се ограничава движението на МПС над 12 т по АМ „Струма“ от п.в \"Бобошево\" в посока София за снегопочистване. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.12.16", "title": "Кюстендил: Временно се ограничава движението на МПС над 12 т по АМ „Струма“ от п.в \"Бобошево\" в посока София за снегопочистване"}
{"url": "http://www.focus-news.net/news/2018/12/16/2602346/pazardzhik-236-sa-chlenovete-na-obshtinskata-organizatsiya-na-horata-s-uvrezhdaniya-v-belovo.html", "text": "От 2003 година в Белово има общинска организация на Съюза на инвалидите в България, каза за  Радио „Фокус“ – Пазарджик  Илинка Георгиева, член на организацията. По думите й общинското ръководство, в лицето на кмета инж. Костадин Варев, се грижи всички членове на организацията да имат равен достъп до всички социални услуги в общината. „Дават се помощи на нуждаещите се, осигурява се безплатна храна за членове на организацията. Провеждат се тържества по повод различни празници, а за Деня на хората с увреждания бе осигурен тържествен обяд“, уточни Георгиева. Тя допълни, че общината организира и други мероприятия за хората с увреждания и полага достатъчно грижи за тях. „Благодарение на тази политика на община Белово от десетина човека, сега организацията ни наброява 236 души“, каза също Георгиева. Тя коментира, че предстоят и други интересни инициативи за хората с увреждания в Белово по повод на предстоящите празници. \r\nВаня НИКОЛОВА", "date": "2018.12.16", "title": "Пазарджик: 236 са членовете на общинската организация на хората с увреждания в Белово"}
{"url": "http://www.focus-news.net/news/2018/12/16/2602349/afp-oon-prizova-za-nadezhdno-razsledvane-na-ubiystvoto-na-dzhamal-hashogi.html", "text": "Генералният секретар на ООН Антониу Гутериш призова за „надеждно“ разследване на смъртта на журналиста Джамал Ханоги, убит в консулството на Саудитска Арабия в Истанбул на 2 октомври, предава  AFP . \r\n„Изключително важно е да се проведе надеждно разследване и да имаме наказание на виновните\", подчерта португалецът на конференция в Доха. Тереза Герова", "date": "2018.12.16", "title": "AFP: ООН призова за „надеждно“ разследване на убийството на Джамал Хашоги"}
{"url": "http://www.focus-news.net/news/2018/12/16/2602345/sofiya-194-snegopochistvashti-mashini-sa-na-teren-s-tsel-izbutvane-na-snezhni-masi-shte-se-zatvaryat-patni-uchastatsi-za-pochistvane.html", "text": "194 снегопочистващи машини са на терен в София. Във всички райони на града се извършва избутване на снежни маси и разпръскване на соли срещу заледяване. Това съобщиха от пресцентъра на  Столична община . Приоритетно се обработват улиците, по които се движи градският транспорт, основни улици в кварталите и общинските пътища на територията на града в районите Панчарево, Кремиковци, Нови Искър Връбница и Банкя. \r\nС цел избутване на снежни маси ще се затварят пътни участъци за почистване. От Столична община призовават гражданите да излизат с автомобили само при необходимост.", "date": "2018.12.16", "title": "София: 194 снегопочистващи машини са на терен, с цел избутване на снежни маси ще се затварят пътни участъци за почистване"}
{"url": "http://www.focus-news.net/news/2018/12/16/2602351/sofiya-blasnatiyat-ot-kola-39-godishen-politsay-e-v-mnogo-tezhko-sastoyanie.html", "text": "Блъснатият от кола 39-годишен полицай е в много тежко състояние. Това съобщават от УМБАЛ \"Св. Анна\" - София АД, в която е настанен мъжът. Служителят на реда е приет в лечебното заведение на 15 декември в 23.46 часа. \r\nМъжът е в тежко състояние, с фрактура на бедрена кост, счупени три ребра и други наранявания. Хоспитализиран е в КАИЛ на УМБАЛ \"Св. Анна\" - София АД.", "date": "2018.12.16", "title": "София: Блъснатият от кола 39-годишен полицай е в много тежко състояние"}
{"url": "http://www.focus-news.net/news/2018/12/16/2602350/pregled-na-mezhdunarodnite-novini-do-13-chasa-agentsiya-fokus.html", "text": "Фактът, че Македония няма изградена железопътна линия към България е по вина на СДСМ, който остави празни стълбове като паметник на незавършения проект. Това заявиха от ВМРО-ДПМНЕ като реакция на пресконференция на Диме Велковски от управляващата партия, който говори за инвестициите в нова пътна и железопътната инфраструктура, отбелязва скопската електронна медия  „24 Инфо“ . \r\nОт ВМРО-ДПМНЕ отбелязват, че за разлика от СДСМ, партията е придала значение на Коридор № 8 и е започнала изграждането на първата фаза на железопътната линия от Куманово до границата с България. \r\n„Изграждането на жп линията Куманово-Беляковце е проект на ВМРО-ДПМНЕ, който е приведен в напреднал етап на реализация от правителството на ВМРО-ДПМНЕ, СДСМ само се хвали с това, което ВМРО-ДПМНЕ  направи. Отсечката на жп линията от Беляковце до границата с България може да се докаже с проектната документация от ВМРО-ДПМНЕ, СДСМ вместо да продължи със същото темпо да строи, забави дейностите\" по проекта, се казва в реакцията на опозиционната партия. \r\nСпоред опозиционната партия за железопътния транспорт и инфраструктура правителството на ВМРО-ДПМНЕ е закупило 150 вагона в обща инвестиция от 15 милиона евро, а е реализирала и доставката шест нови пътнически влакове, от които четири са с дизелови, а два – с електрически мотори.  \r\nВМРО-ДПМНЕ счита, че железопътната инфраструктура, както и всичко останало в страната, страда от неспособността на СДСМ.„Властта, която почерня държавата в действителност не прави нищо, затова трябва да си тръгне преди щетите да станат прекалено големи\", категорични са от опозиционната партия. \r\n***  Кметът на населения предимно с българи град Тараклия в Молдова публикува съобщение в  социалната мрежа „Фейсбук“ , от което става ясно, че му е отказан български паспорт. \r\n„Говорейки за чисто моите лични усещания. Сбогом, България! Мисля, че за моята прародина няма абсолютно никакви щети от това решение. Не съм гражданин и съм кандидат за получаване на гражданство от България. Министерството на външните работи на България ме подложи на някаква особена експертиза и ме призна за човек, който няма право да има гражданство. Бог да е с вас! Увеличавайте населението си за сметка… на тези, които плащат достойно за това. Унизен веднъж, няма да направя това отново!“, се казва в съобщението на Филипов.  \r\nТараклия е град, разположен в южната част на Молдова. Съгласно последните преброявания от 2010 г., в града живеят 15 006 души, предимно бесарабски българи. Основан е през 1813 г. от български преселници, напуснали домовете си след Руско-турската война от 1806-1812 г.  \r\nНа 24 юли 2018 г. на специално заседание на Националната хералдическа комисия в Кишинев бяха утвърдени новите символи на Тараклия – герб и знаме. На герба на града на български език е изписан девизът „Българският дух е непобедим“, а знамето е с цветовете на българския флаг - бяло, зелено и червено, и има изображение на лъв. \r\n***  Огромни ровове се копаят по протежение на границата със Сирия в района на околия Джейлянпънар на провинция Шанлъурфа, предаде информационната агенция  ДХА . Предназначението им е да предотвратят незаконното преминаване на границата и борбата с контрабандата. Рововете са с широчина 2 метра и дълбочина 3 метра. Копаят се от военен персонал с използване на тежки пътни машини. Успоредно с изкопните работи са засилени и мерките за сигурност по граничната линия, посочва още ДХА. \r\n***  Заминирано превозно средство е взривено в центъра на сирийския град Африн в северозападната провинция Алепо, предава  TACC , като се позовава на данни от телевизионния канал Al-Mayadeen. \r\nСъгласно разпространената информация, експлозията е избухнала на градския пазар. Не се привеждат данни за жертви или пострадали. \r\nКъм момента не се привеждат допълнителни подробности за инцидента. \r\n***  Горната граница за бежанците, предвидена в коалиционното споразумение между Съюза (ХДС/ХСС) и Германската социалдемократическа партия (ГСДП), няма да бъде постигната през 2018 г. До края на годината общият брой на постъпилите молби за убежище ще достигне до около 166 хил., съобщава водещият национален ежедневник  Die Welt am Sonntag , като припомня, че договореностите предвиждат предоставяне на закрила на 180 хил. бежанци.  \r\nПрез 2017 г. са подадени 198 317 молби за убежище, включително на около 114 000 души, които са се възползвали от правото на събиране със семействата си.   \r\nПрез настоящата година броят на тези бежанци е 38 500 души. Правителствените статистически данни показват също, че са допуснати 4 600 бежанци по хуманитарни причини. Освен това 26 500 бежанци са напуснали Германия, защото не са получили убежище или са подали молба в друга държава от Европейския съюз. В допълнение, 18 500 души доброволно са се завърнали в родината си. \r\nСред мигрантите, претендиращи за убежище, около 33 хил. на възраст под една година и са родени на територията на Германия. \r\n***  Около 10 хил. души излязоха на протест в Белград срещу политиката на президента Александър Вучич и правителството за разпалване на ненавист, съобщава  Deutsche Welle , като се позовава на местни медии.  \r\nДемонстрацията премина спокойно, без инциденти. Шествието премина през резиденцията на Вучич и сградата, в която се намира редакцията на държавния телевизионен канал RTS. Причината – протестът бе насочен срещу едностранчивото предаване на новините в полза на управляващите, отбелязва редакцията на германската медия.  \r\nШествието оглавиха лидери на сръбската опозиция, включително лидера на Сръбската народна партия и бивш външен министър Вук Йеремич и бившия кмет на Белград Драган Джилас. \r\nЗа първи път тази година масови протести в Белград бяха организирани на 8 декември, а повод за тях стана нападение над опозиционен политик в южния град Крушевац. Заподозрените за нападението бяха заловени, но въпреки това опозицията обвини Вучич в разпалване на ненавист и нетърпимост. Следващата демонстрация е планирана за 16 януари 2019 г., когато се навършва една година от убийството на Оливер Иванович в Косовска Митровица. \r\n***  Сняг покри страните от Балканския полуостров, съобщава македонската електронната медия  A1 On . \r\nПрез последните 24 часа преваляванията от сняг в Сърбия не спират, а височината на снежната покривка на места достигна до над половин метър. Поради тази причина се очакват затруднения в трафика. Разписанията на редица автобуси вече бяха променени поради метеорологичните условия и пътно-транспортните произшествия. \r\nУточнява се, че снежната покривка в Нови Сад е достигнала до 58 см, а в Белград – 28 см. Очаква се обаче в следващите часове тя да се увеличи с оглед на прогнозата за продължаване на снеговалежите. \r\n***", "date": "2018.12.16", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/12/16/2602354/api-vremenno-e-ogranicheno-dvizhenieto-po-pat-i-1-e-79-ot-pk-dunavtsi-do-gr-montana-poradi-katastrofa.html", "text": "Временно е ограничено движението по път I-1 /E-79/ от п.к. Дунавци до гр. Монтана за всички МПС, поради ПТП, между селата Ружинци и Белотинци. Това съобщиха от пресцентъра на  Агенция \"Пътна инфраструктура\"  (АПИ). \r\nДвижението на всички  МПС се извършва по обходни маршрути, както следва:  \r\n•За движещите се МПС по направление гр. Видин – гр. Монтана се определя следния маршрут: Дунав мост 2 – РП І-1 /Е 79/ до п.к. Дунавци – РП ІІ-11 до с. Добри дол – РП ІІІ-112 (с. Добри дол – с. Тополовец) -гр. Монтана; \r\n•За движещите се тежкотоварни МПС по направление гр. Монтана– гр. Видин се определя следния маршрут: гр.Монтана - РП ІІІ-112 (с. Тополовец - с. Добри дол ) - РП ІІ-11  с. Добри дол до п.к. Дунавци - РП I-1 /Е-79/ до Дунав мост 2.  \r\nДвижението се регулира със сигналисти и пътни знаци.", "date": "2018.12.16", "title": "АПИ: Временно е ограничено движението  по път I-1 /E-79/ от п.к. Дунавци до гр. Монтана поради катастрофа"}
{"url": "http://www.focus-news.net/news/2018/12/16/2602343/letishte-sofiya-prenasochva-katsashtite-poleti-ne-se-razreshavat-izlitaniyata.html", "text": "Заради лошите метеорологични условия в столицата летище \"София\" отклонява кацащите самолети към други летища, не се разрешават и излитанията, предаде  репортер на Агенция „Фокус“ . \r\nСамолет на компанията EasyJet от Лондон е бил пренасочен и вече е кацнал на летището в северния гръцки град Солун. Друга машина, изпълняваща полет от Саутенд за София, е пренасочен за Букурещ. На Летище София се задържа полет до Тел Авив.  \r\nКъм настоящия момент самолетите, които очакват разрешение за кацане на летището, кръжат над столицата.  Агенция \"Фокус\" опитва да се свърже с пресцентъра на летище \"София\" за допълнителна информация.", "date": "2018.12.16", "title": "Летище \"София\" пренасочва кацащите полети, не се разрешават излитанията"}
{"url": "http://www.focus-news.net/news/2018/12/16/2602348/patna-politsiya-zaradi-obilniya-snegovalezh-ne-predpriemayte-patuvane-ako-ne-e-krayno-nalozhitelno.html", "text": "Заради усложнената пътна обстановка отдел \"Пътна полиция\" отправя апел към водачите да не предприемат пътуване, ако не е крайно наложително. Това съобщават от пресцентъра на  МВР .   \r\nПоради обилен снеговалеж и за снегопочистване временно е ограничено движението на моторни превозни средства над 12 т по АМ „Люлин“, посока изход София. Идентично ограничение е въведено по път I-6 Кюстендил - ГКПП „Гюешево“, между 10 - 56 км по автомагистрала „Тракия“, както и  по дестинацията - ГКПП \"Калотина\" - Сливница. Обилен сняг вали и в района на автомагистрала „Хемус“, там видимостта е намалена и заради падналата мъгла.", "date": "2018.12.16", "title": "\"Пътна полиция\": Заради обилния снеговалеж не предприемайте пътуване, ако не е крайно наложително"}
{"url": "http://www.focus-news.net/news/2018/12/16/2602352/nimh-zhalt-kod-za-valezhi-ot-dazhd-i-snyag-e-obyaven-v-11-oblasti-na-stranata.html", "text": "Жълт код за валежи от дъжд и сняг е обявен в 11 области на страната. Това сочи справка на сайта на  Националния институт по метеорология и хидрология (НИМХ) . Областите с предупреждение за снеговалежи са Видин, Монтана, Враца, София област, София, Перник, Кюстендил, Благоевград, Пазарджик, Смолян и Пловдив. В тези райони ще има снеговалежи и ще се образува нова снежната покривка с дебелина между 5 и 10 см. По поречието на Дунав има условия за поледици. \r\nЖълт код за опасност валежи от дъжд е обявен в областите: Благоевград, Пловдив, Смолян, Пазарджик. От НИМХ предупреждават за значителни валежи от дъжд, над около 1000 метра - от сняг. Очаквани количества на валежа - 15-20 л/кв.м.", "date": "2018.12.16", "title": "НИМХ: Жълт код за валежи от дъжд и сняг е обявен в 11 области на страната"}
{"url": "http://www.focus-news.net/news/2018/12/16/2602353/sofiya-vremenno-se-ogranichava-dvizhenieto-na-mps-nad-12-t-po-pat-svoge-sofiya-poradi-obilen-snegovalezh-i-za-snegopochistvane.html", "text": "Временно се ограничава движението  на МПС над 12 т по II 16 Своге - София поради обилен снеговалеж и за снегопочистване. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "София: Временно се ограничава движението  на МПС над 12 т по път Своге - София поради обилен снеговалеж и за снегопочистване"}
{"url": "http://www.focus-news.net/news/2018/12/16/2602355/umbal-sv-anna-sofiya-s-opasnost-za-zhivota-e-blasnatiyat-ot-kola-39-godishen-politsay.html", "text": "С опасност за живота е блъснатият от кола 39-годишен полицай. Това съобщават от КАИЛ (реанимация) на  УМБАЛ \"Св. Анна\" - София АД , в която е настанен мъжът. Полицаят е с комбинирана травма - фрактура на бедрена кост, три счупени ребра и гръдна травма. Мъжът е стабилизиран, но има опасност за живота му.", "date": "2018.12.16", "title": "УМБАЛ \"Св. Анна\"-София: С опасност за живота е блъснатият от кола 39-годишен полицай"}
{"url": "http://www.focus-news.net/news/2018/12/16/2602358/burgas-intenzivno-e-dvizhenieto-na-vhodno-izhodnite-patni-arterii-na-grada.html", "text": "Интензивно е движението на входно-изходните пътни артерии на града, предаде репортер на  Радио „Фокус“ – Бургас . Има полицейско присъствие на кръговото движение на изхода от Бургас в посока София. Интензивен е трафикът и по бул. „Стефан Стамболов“ в района на бургаската болница и на кръстовището с кръгово движение до хотел „Мираж“. Към момента безпроблемно се осъществява движението на кръстовището между бул. „Стефан Стамболов“ и бул. „Сан Стефано“ в близост до Новата поща. Няма образували се колони. Водачите да се движат с повишено внимание и съобразена скорост, тъй като пътните настилки са влажни. \r\nМария КУРТЕВА", "date": "2018.12.16", "title": "Бургас: Интензивно е движението на входно-изходните пътни артерии на града"}
{"url": "http://www.focus-news.net/news/2018/12/16/2602361/sport-boka-huniors-nyama-da-podnovi-dogovora-na-skeloto.html", "text": "Бока Хуниорс обяви, че няма да поднови договора на треньора си Гийермо Барос Скелото, след като тимът отстъпи на големия си съперник Ривър Плейт на финала за Копа Либертадорес. Бока Хуниорс загуби с 1:3 във втората среща след продължения, която се състоя в Мадрид, а у дома завърши 2:2. Това беше първи финал в клубния турнир между двата големи аржентински клуба. \r\nСкелото е много популярен сред феновете на Бока Хуниорс, тъй като е печелил същият този турнир три пъти като футболист. Като треньор ги води от средата на 2016-а година. Договорът му изтича на 31-и декември, а  президентът Анхеличи обяви, че няма да бъде подновен. \r\nВенцислав ДРАГОМАНОВ", "date": "2018.12.16", "title": "Спорт: Бока Хуниорс няма да поднови договора на Скелото"}
{"url": "http://www.focus-news.net/news/2018/12/16/2602356/blagoevgrad-izklyuchitelno-natovaren-e-trafikat-po-vtoroklasen-pat-19-simitli-gotse-delchev-v-posoka-bansko.html", "text": "Изключително натоварен е трафикът по второкласен път – 19 Симитли – Гоце Делчев в посока Банско. Това съобщи слушател на  Радио „Фокус“ – Пирин . Той призова шофьорите да карат с повишено внимание, особено в района на прохода Предел, тъй като има много паднали камъни на пътното платно.", "date": "2018.12.16", "title": "Благоевград: Изключително натоварен е трафикът по второкласен път – 19 Симитли – Гоце Делчев в посока Банско"}
{"url": "http://www.focus-news.net/news/2018/12/16/2602357/letishte-sofiya-vremenno-razreshi-izlitaniya-i-katsaniya-na-samoleti.html", "text": "Летище София възстанови работа в нормален режим и към момента се разрешават кацания и излитания на самолетите, предава  репортер на Агенция „Фокус“. \r\nСамолет, изпълняващ полет за германския град Карлсруе, е получил разрешение за излитане. Има и кацнали машини. Все пак два самолета са били пренасочени – единият към летището във Варна, а другият – към Гърция. \r\nС оглед лошите метеорологични условия не се изключва повторното затваряне на Летище София. Агенция „Фокус“ призовава гражданите да се информират предварително за актуалната ситуация на следните телефони, публикувани на официалната интернет страница на Летище София. \r\n+359 2 937 2211 – денонощно \r\n+359 2 937 2212 – денонощно \r\n+359 2 937 2213 – денонощно", "date": "2018.12.16", "title": "Летище \"София\" временно разреши излитания и кацания на самолети"}
{"url": "http://www.focus-news.net/news/2018/12/16/2602360/blagoevgrad-ekip-na-oblastnoto-patno-upravlenie-razchistva-padnalite-kamani-po-vtoroklasen-pat-19-simitli-gotse-delchev.html", "text": "Екип на Областно пътно управление – Благоевград разчиства падналите камъни по второкласен път – 19 Симитли – Гоце Делчев. Това съобщи за  Радио „Фокус“ – Пирин  дежурният служител в пътното управление. Той призова водачите на моторни превозни средства да карат внимателно, съобразявайки се с пътните условия. Към момента сняг вали в района на Благоевград и по пътя за ГКПП „Станке Лисичково“ като е изпратена снегопочистваща техника в района на пункта. В останалата част от областта вали дъжд. Пътните настилки са мокри и хлъзгави. Няма регистрирани инциденти. \r\nЛивия НИНОВА", "date": "2018.12.16", "title": "Благоевград: Екип на Областното пътно управление разчиства падналите камъни по второкласен път – 19 Симитли – Гоце Делчев"}
{"url": "http://www.focus-news.net/news/2018/12/16/2602359/sofiya-blokirano-e-dvizhenieto-po-bul-sitnyakovo-v-posoka-televizionnata-kula.html", "text": "Блокирано е движението по бул. „Ситняково“ в посока булевардите „Михай Еминеску“ и бул. „Пейо К. Яворов“ към Телевизионната кула, съобщи читател на  Агенция „Фокус“ .  Образували се 3 колони от автомобили, има и много закъсали превозни средства. \r\n„Фокус“ призовава водачите да шофират съобразено с метеорологичната обстановка.", "date": "2018.12.16", "title": "София: Блокирано е движението по бул. „Ситняково“ в посока Телевизионната кула"}
{"url": "http://www.focus-news.net/news/2018/12/16/2602363/plovdiv-blagotvoritelen-koleden-bazar-za-detsa-v-neravnostoyno-polozhenie-shte-se-provede-v-sopot.html", "text": "Благотворителен коледен базар за деца в неравностойно положение ще се проведе в Сопот. Това съобщиха за  Радио „Фокус“ – Пловдив  от Общината. Събитието е част от коледно-новогодишната програма и ще се състои в дните от 18 до 20 декември пред къща музей Иван Вазов в града. Събраните средства ще бъдат дарени на деца в неравностойно положение от Начално училище „Неделя Петкова“ и Средно училище „Иван Вазов“ в Сопот. Празничната програма, подготвена от Общината, започна на 10 декември със запалването на светлините на коледната елха на площад „Иван Вазов“. Конкурс за сурвачки, музикално-поетична вечер, среща с Дядо Коледа, представяне на коледна пиеса и изложба, както и Коледно хоро, са само част от предстоящите разнообразни празнични прояви в Сопот. \r\nТони МИХАЙЛОВ", "date": "2018.12.16", "title": "Пловдив: Благотворителен коледен базар за деца в неравностойно положение ще се проведе в Сопот"}
{"url": "http://www.focus-news.net/news/2018/12/16/2602362/mvr-23-godishen-e-mazhat-blasnal-i-ranil-politseyski-sluzhitel-politsiyata-go-izdirva.html", "text": "Столичната дирекция търси съдействието на гражданите за установяване местонахождението на Захари Чернев. Според събраните до момента данни 23-годишният е мъжът, блъснал с колата си и ранил тежко униформен служител. Това съобщиха от пресцентъра на  МВР .  \r\nИнцидентът е станал минути след 23.00 часа на столичния  бул. „Ал Малинов“. Полицейски екип забелязва лек автомобил „Фолкваген“, за който е имало съмнение, че няколко пъти не се е подчинявал на полицейски сигнали за спиране. При предприети полицейски действия и подаване на сигнал, шофьорът  извършва маневра на заден ход, симулирайки намерение за спиране, удря паркиран лек автомобил, рязко потегля, блъска униформения полицай и успява да избяга. Пострадалият служител е настанен в болница с множество травми.  В хода на оперативните действия автомобилът е открит  изоставен в района на „Студентски град“. До този момент не е установено местонахождението на шофьора.  \r\nГражданите, които имат допълнителна информация, свързана с извършителя на престъплението, могат да сигнализират при гарантирана анонимност на тел 112 или в най-близкото поделение на МВР.", "date": "2018.12.16", "title": "МВР: 23-годишен е мъжът, блъснал и ранил полицейски служител, полицията го издирва"}
{"url": "http://www.focus-news.net/news/2018/12/16/2602364/blagoevgrad-raznoobrazni-atelieta-zapochnaha-rabota-v-ramkite-na-detskiya-koleden-panair.html", "text": "Разнообразни ателиета започнаха работа в рамките на Детски коледен панаир в Благоевград, предаде репортер на  Радио „Фокус“ – Пирин . Инициативата, която се провежда в Младежкия дом в града се организира от Община Благоевград и фондация „EASY ART”. В рамките на вчерашния и днешния ден, деца и родители от града творят различни коледни мотиви. Ателиетата, които са на разположение на жителите и гостите на Благоевград са най-различни, като сред тях има такива за изработка на коледна украса, коледни картички, прес папие, приготвяне на коледни меденки, коледни магнитчета, изработване на свещи, коледни играчки и направа на снежни човеци. \r\nЛивия НИНОВА", "date": "2018.12.16", "title": "Благоевград: Разнообразни ателиета започнаха работа в рамките на Детския коледен панаир"}
{"url": "http://www.focus-news.net/news/2018/12/16/2602365/rakovodstvoto-na-pp-abv-shte-dade-preskonferentsiya-na-17-dekemvri.html", "text": "На 17 декември 2018 г. (понеделник) ръководството на ПП АБВ ще даде пресконференция, съобщиха от  пресцентъра на партията.  Събитието ще се проведе от 11.00 часа в централата на партията, гр. София, ул. “Врабча“ 23. Тема на пресконференцията ще е: \"Оценка и обобщение на изминалата политическа година\".", "date": "2018.12.16", "title": "Ръководството на ПП АБВ ще даде пресконференция на 17 декември"}
{"url": "http://www.focus-news.net/news/2018/12/16/2602366/mariya-mitreva-roditel-na-dete-s-psihichno-razstroystvo-balgarskata-koleda-ni-predostavya-spokoystvie-che-terapiyata-na-sina-mi-nyama-da-prekasne.html", "text": "„Българската Коледа“ ни предоставя спокойствие, че терапията на сина ми няма да прекъсне. Това каза в интервю за  Агенция „Фокус“  Мария Митрева, родител на дете с генерализирано разстройство в психичното развитие, получила подпомагане от „Българската Коледа 2017/2018г.“ „Синът ми е с диагноза от 10 години. Съвсем малък беше в ТЕЛК комисия. От тогава до сега се полагат ежедневни грижи. Това ме възпрепятства, ставам трудно адекватна на пазара на труда. Налагат се постоянни грижи - да бъда и „ръцете и краката“ на сина ми. В следствие на това, ние много трудно се справяме финансово“, коментира Мария Митрева. По думите й това е и основната причина, заради която тя е потърсила съдействие от инициативата „Българската Коледа“. „Колкото и да са недостатъчни за терапевтите, които се налага да ползва синът ми, това не е малка сума и съм се спряла на минимума, който се налага за лечението. Дългосрочно, поне половин година да може да посещава психолог. Съкратен режим е, но това за нас е едно спокойствие, че терапията не прекъсва и никак не е малка помощта“, обясни още тя. \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.12.16", "title": "Мария Митрева, родител на дете с психично разстройство: „Българската Коледа“ ни предоставя спокойствие, че терапията на сина ми няма да прекъсне"}
{"url": "http://www.focus-news.net/news/2018/12/16/2602367/temata-za-balgariya-v-makedonskite-medii-zakani-za-blokirane-na-chlenstvoto-v-nato-rabotata-na-savmestnata-komisiya-za-sporni-vaprosi-ot-obshtata-istoriya-i-zhelezopatnata-liniya-mezhdu-dvete-strani-agentsiya-fokus.html", "text": "Новините, свързани с България, не излизат от фокуса на македонските средства за масова информация. Медиите в югозападната ни съседка предизвикаха истинска буря около изявленията на вицепремиера и министър на отбраната Красимир Каракачанов, който се закани партията му да блокира македонското членство в НАТО, ако Скопие не се откаже от – съгласно думите му - фалшифицирането на историята. \r\nРаботата на съвместната македонско-българска комисия за спорните въпроси от общата история и изпълнението на проекта за свързване на двете страни с железопътна линия също са обект на внимание от страна на медиите в югозападната ни съседка. \r\nФактът, че Македония няма изградена железопътна линия към България е по вина на СДСМ, който остави празни стълбове като паметник на незавършения проект. Това заявиха от ВМРО-ДПМНЕ като реакция на пресконференция на Диме Велковски от управляващата партия, който говори за инвестициите в нова пътна и железопътната инфраструктура, отбелязва скопската електронна медия  „24 Инфо“ . \r\nОт ВМРО-ДПМНЕ отбелязват, че за разлика от СДСМ, партията е придала значение на Коридор № 8 и е започнала изграждането на първата фаза на железопътната линия от Куманово до границата с България. \r\n„Изграждането на жп линията Куманово-Беляковце е проект на ВМРО-ДПМНЕ, който е приведен в напреднал етап на реализация от правителството на ВМРО-ДПМНЕ, СДСМ само се хвали с това, което ВМРО-ДПМНЕ  направи. Отсечката на жп линията от Беляковце до границата с България може да се докаже с проектната документация от ВМРО-ДПМНЕ, СДСМ вместо да продължи със същото темпо да строи, забави дейностите\" по проекта, се казва в реакцията на опозиционната партия. \r\nСпоред опозиционната партия за железопътния транспорт и инфраструктура правителството на ВМРО-ДПМНЕ е закупило 150 вагона в обща инвестиция от 15 милиона евро, а е реализирала и доставката шест нови пътнически влакове, от които четири са с дизелови, а два – с електрически мотори.  \r\nВМРО-ДПМНЕ счита, че железопътната инфраструктура, както и всичко останало в страната, страда от неспособността на СДСМ.„Властта, която почерня държавата в действителност не прави нищо, затова трябва да си тръгне преди щетите да станат прекалено големи\", категорични са от опозиционната партия. \r\nПо темата, но от друг ъгъл, пишат също и други медии в Македония. Телевизия   „Канал5“  съобщи за „подписан договор за гранд за втората фаза от изграждането на участъка към България“.  \r\nЗа подписания договор съобщава и излъчващият на албански език скопски телевизионен канал  „Алсат-М“.  „За осем години или до 2027 г. трябва да тръгне първият влак от Скопие за София. Участъкът от Скопие до българската граница трябва да бъде изграден до 2025 г., но за цялостно железопътно свързване ще трябва да изчакваме още две години, през които се очаква да бъде изграден пътя от София до българо-македонската граница“, предаде телевизията. Уточнява се, че Министерството на финансите в Скопие е подписало договора за 68,6 млн. евро от ЕС, отделени чрез Инвестиционната програма за Западните Балкани, договорена миналата година на срещата на върха в Триест.  \r\nЕлектронната медия  „Плюс Инфо“   също съобщава за договора, като уточнява, че с влак до София ще може да се стига през 2027 г.  \r\nБезспорно трудностите в работата на съвместната македонско-българска комисия за спорни въпроси от общата история привлякоха по-голямо медийно внимание с оглед на чувствителността на темата за дейността й.  \r\n„Македонско-българската комисия „заби\" на цар Самуил“, предаде скопската електронна медия  „Плюс Инфо“ . „Епилогът от последната, трета среща на мултидисциплинарната комисия приключи с решение, което ще бъде предложено на двете правителства - Св. Кирил и Методий и Григор Пърличев да се почитат като общи исторически личности, но работата „заби“ по въпроса за цар Самуил. Ето защо разменените 30 страници от възражения от двете страни не бяха разгледани на последната среща“, поясни медията в статия, в която съобщи и за предложението на члена на комисията Петър Тодоров за изграждане на Мемориал на жертвите от Балканските и Първата световна война. \r\nПредседателят на македонската страна в съвместната Комисия за преразглеждане на учебниците в съответствие с договора за добросъседство подчерта, че цар Самуил, братята Кирил и Методий и Григор Пърличев са личности, които се почитат от няколко народа, предаде скопската електронна медия   „Фактор“ . \r\nВ момента се води полемика между македонските и българските експерти за средновековния владетел и искането за неговото съвместно честване от двете страни, след като бе постигнато подобно съгласие за Григор Пърличев и светите братя Кирил и Методий, поясни медията.  \r\n„Мисля, че има шансове да се постигне съгласие в комисията за цар Самуел, защото несъмнено той е част от паметта на македонския и българския народ. Това е само доказателство, че с едно историческо лице могат да се идентифицират повече култури и народи, но подходът към оценката му трябва да е без идеология. Основният проблем е около характерът на Самуиловата държава. В нашата историография тя е тълкувана като македонска, а в българската - като продължение на първата средновековна българска държава. Всъщност това е дилема, която присъства в световната историография, където може да се намерят различни тълкувания по този въпрос\", обясни Горгиев в интервю за  Press 24 .  \r\nИнформационната агенция  „Макфакс“, електронните медии A1 On и „Точка“ акцентираха на изявлението на Горгиев, съгласно което българи и македонци имат „еднакво право“ да почитат Пърличев.  \r\nГоляма част от медиите в Македония, сред които  „Слободен печат“ и „Плюс Инфо“ , публикуваха авторска статия на Бранко Геровски по казуса с почитането на Григор Пърличев, озаглавена „Пърличев в романтиката“.  \r\n„В романтичните самоопределения на декларираните българи, които пеят, говорят, борят се и умират за Македония – защо точно за Македония, а не за „тяхната“ България? – можете на откриете и справки за Александър Македонски, но няма да срещнете името Аспарух, например, създателя на първата държава на прабългарите. Не е ли малко странно?, пита Бранко Геровски в статията си, разпространена от местните медии. \r\nНай-голямо внимание медиите в югозападната ни съседка отделят на изявлението на вицепремиера и министър на отбраната Красимир Каракачанов, който се закани партията му да гласува срещу македонското членство в НАТО, ако Скопие не се откаже от – съгласно думите му - фалшифицирането на историята. Темата де факто не е подмината от нито една медия в Македония.  \r\n„Пред български медии Каракачанов заяви, че съвместната комисия, която се занимава със спорните исторически въпроси, не е постигнала напредък и че македонските членове са арогантни“, предаде  A1 On . \r\n„Не съм съгласен с твърдението, че сме постигнали компромис с Македония за спорните исторически въпроси“, привежда думите на Каракачанов медията, като пояснява, че той е председател на коалиционния партньор в правителството на премиера Бойко Борисов. \r\nA1 On припомня, че не за първи път Каракачанов говори за блокада на Македония в евроатлантическата й интеграция. Миналата седмица той предупреди македонския министър-председател Зоран Заев да не злоупотребява с въпроса за македонския език, тъй като това може да струва членството на страната му в НАТО и Европейския съюз. МВнР в Скопие осъди изявленията на Каракачанов. „Либертас“  също предаде думите на Каракачанов, че „няма да гласувам за Македония в НАТО, ако страната не престане да фалшифицира историята“. Под същото заглавие материали публикуваха още  местният „Фокус“ и електронните издания „Локално“ и МКД . \r\nИ други медии, близки до кръговете на опозиционната ВМРО-ДПМНЕ не подминаха изявленията на българския вицепремиер.   „Курир“  предаде, че Каракачанов „ще гласува против македонското членство в НАТО“. Същото заглавие се появи в  „Точка“, „Плюс Инфо“, „Слободен печат“ и др. Тереза Герова", "date": "2018.12.16", "title": "Темата за България в македонските медии – закани за блокиране на членството в НАТО, работата на съвместната комисия за спорни въпроси от общата история и железопътната линия между двете страни (Агенция „Фокус“)"}
{"url": "http://www.focus-news.net/news/2018/12/16/2602369/plovdiv-praznik-na-daritelite-shte-se-provede-v-detskata-klinika-na-umbal-sv-georgi-na-18-dekemvri.html", "text": "Празник на дарителите ще се проведе в Детската клиника на УМБАЛ „Св. Георги“ в Пловдив на 18 декември. Това съобщиха за  Радио „Фокус“ – Пловдив  от лечебното заведение. Празникът на дарителите ще започне в 11.00 часа на петия етаж на Детската клиника на бул. „Васил Априлов“ в града. Тържеството се провежда за пета поредна година и с него се изказва благодарност на всички дарители през изминалата година. Наред със сертификатите, които ще получат всички благодетели, ще бъде представен и отчет за използването на даренията и равносметка за работата на клиниката през 2018 година. Водещи на празника ще бъдат пациенти на клиничното звено. Тъй като тази година мотото на Празник на дарителите е „Пациентите за нас“, ще бъде представен кратък филм с интервюта на лекувани в Детската клиника деца и техните родители. След филма ще бъдат показани отзиви в специалната книга за впечатления и от уебсайта на клиниката. Ще бъде обявена и една нова кампания за предстоящата 2019 година, в която Пловдив ще бъде Европейска столица на културата. Тържеството ще продължи с музикално-поетична програма, която включва изпълнения на деца от НУМТИ „Добрин Петков“ и лекари, след което ще бъдат поднесени сертификатите на дарителите. На финала, на децата ще им бъдат раздадени подаръци, подготвени от студенти по дентална медицина. \r\nТони МИХАЙЛОВ", "date": "2018.12.16", "title": "Пловдив: Празник на дарителите ще се проведе в Детската клиника на УМБАЛ „Св. Георги“ на 18 декември"}
{"url": "http://www.focus-news.net/news/2018/12/16/2602371/kathimerini-hulusi-akar-predupredi-gartsiya-i-republika-kipar-da-ne-posyagat-varhu-interesite-na-ankara-v-iztochnoto-sredizemnomorie.html", "text": "Министърът на националната отбрана на Турция Хулиси Акар предупреди Гърция и Република Кипър да не посягат на регионални интереси на Анкара, съобщава електронното издание на водещия атински ежедневник  Kathimerini , като се позовава на местни медии.  \r\nАкар увери, че Турция ще продължи да защитава правата си както в Егейско море, така и в Източното Средиземноморие. \r\nИзявлението на Акар е сходно с това на турското външно министерство и президента Реджеп Тайип Ердоган, които по-рано предупредиха, че „действията на Гърция и гръцкия Кипър (Турция не признава Република Кипър – бел. р.) за сондажи в района представляват заплаха и опасност за Турция\". \r\nДвете страни се опитват „напразно\" да ограничат турското влияние в региона и  в тази връзка Анкара е категорична, че „Турция и Севернокипърската турска република (отцепилата се част от острова, призната само от Анкара) са решени да поставят на мястото им онези държави, които се опитват да ни попречат да упражняваме нашите права, произтичащи от международното право\". Тереза Герова", "date": "2018.12.16", "title": "Kathimerini: Хулуси Акар предупреди Гърция и Република Кипър да не посягат върху интересите на Анкара в Източното Средиземноморие"}
{"url": "http://www.focus-news.net/news/2018/12/16/2602372/oda-tv-tramp-uveril-erdogan-che-se-raboti-po-ekstraditsiyata-na-fethullah-gyulen.html", "text": "Президентът на САЩ Доналд Тръмп е дал уверения на турския президент Реджеп Тайип Ердоган по време на последния им телефонен разговор, че се работи по екстрадицията от САЩ в Турция на религиозния проповедник Фетхуллах Гюлен, предаде телевизионният канал ОДА ТВ. Сензационната новина оповести лично турският външен министър Мевлют Чавушоглу. По думите му ФБР води „правдоподобно разследване” за изясняване как т.нар. „Терористична организация на гюленистите/Паралелна държавна структура” (ФЕТО/ПДС) избягва плащането на данъци, посочва още ОДА ТВ.  Георги Димов", "date": "2018.12.16", "title": "ОДА ТВ: Тръмп уверил Ердоган, че се работи по екстрадицията на Фетхуллах Гюлен"}
{"url": "http://www.focus-news.net/news/2018/12/16/2602368/rse-makedoniya-vmro-dpmne-organizira-protest-vav-veles.html", "text": "ВМРО-ДПМНЕ организира протестен марш във Велес, предава  Радио  „Свободна Европа“   в македонската си редакция. \r\nОпозиционната партия призова гражданите да се присъединят към шествието в изявление, в което се казва, че „тъмнината обхвана държавата, откакто СДСМ е на власт\". Опозицията твърди, че емиграцията от страната се увеличава, икономиката непрекъснато потъва, а негативни тенденции се забелязват в здравеопазването, селското стопанство, образованието, сигурността, съдебната система. \r\n„СДСМ напълно зачеркна държавата и открадна надеждата на гражданите, че може да живеят, да работят и да създават семейства в Република Македония. Не трябва да позволяваме тази тенденция да продължава. Ето защо ВМРО-ДПМНЕ организира протести в цялата страна. Призоваваме всички граждани, недоволни от тази власт, да се присъединят към нас на днешния протестен марш във Велес, който започва в 13:00 часа\" местно време (14:00 часа българско време), се казва в съобщението от партията. \r\nВ Скопие протестите на ВМРО-ДПМНЕ се провеждат всяка сряда, припомня медията. Тереза Герова", "date": "2018.12.16", "title": "РСЕ (Македония): ВМРО-ДПМНЕ организира протест във Велес"}
{"url": "http://www.focus-news.net/news/2018/12/16/2602373/plovdiv-dvama-dushi-sa-zaginali-pri-katastrofa-na-patya-mezhdu-selata-voynyagovo-i-kliment.html", "text": "Двама души са загинали при катастрофа на пътя между селата Войнягово и Климент. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътния инцидент е получен около 04.00 часа тази сутрин. Според подадената информация, лек автомобил „Фолксваген“ се е блъснал в дърво на пътя между двете населени места. На място са изпратени екипи на Районното полицейско управление в Карлово и Спешна помощ. Установена е смъртта на 39-годишния водач и 30-годишния му спътник. Според справка в полицейските регистри, шофьорът не е притежавал свидетелство за правоуправление. \r\nТони МИХАЙЛОВ", "date": "2018.12.16", "title": "Пловдив: Двама души са загинали при катастрофа на пътя между селата Войнягово и Климент"}
{"url": "http://www.focus-news.net/news/2018/12/16/2602374/varna-dve-probi-po-pokazatel-estestven-uran-v-piteyni-vodi-sa-analizirani-ot-regionalnata-zdravna-inspektsiya-prez-sedmitsata-ne-sa-konstatirani-otkloneniya.html", "text": "Две проби по показател естествен уран в питейни води са анализирани през последната седмица от Регионалната здравна инспекция във Варна във връзка с мониторинга на питейни води. Това съобщиха за  Радио „Фокус“ – Варна  от Регионалната здравна инспекция във Варна. Получените резултати не надвишават максималната параметрична стойност, определена съгласно изискванията на Наредба №9 за качеството на водата, предназначена за питейно-битови цели. Според седмичната сигнална справка за периода от 7 до 13 декември е изследвана и проба от питейна вода за стойностите на обща бета активност. Установените параметри по този показател са под определеното контролно ниво в наредбата, допълниха от инспекцията. \r\nС двукратно измерване в работни дни здравната инспекция във Варна се следи нивото на естествения радиационен гама-фон. През изтеклия период стойностите на гама-фона са нормални и варират между 0,09 и 0,10 микросиверта за час. Отклонения извън нормалните флуктуации на гама-фона не са констатирани. \r\nИзвършени са 24 броя инспекции в обекти, използващи източници на йонизиращи лъчения при осъществяване на държавен здравен контрол за спазване на изискванията за защита на лицата от въздействието на йонизиращи лъчения, с цел проверка на документацията и спазване изискванията и правилата за радиационна защита. При извършените инспекции не са констатирани нарушения. \r\nМарияна ВАЛЕНТИНОВА", "date": "2018.12.16", "title": "Варна: Две проби по показател естествен уран в питейни води са анализирани от Регионалната здравна инспекция през седмицата, не са констатирани отклонения"}
{"url": "http://www.focus-news.net/news/2018/12/16/2602375/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост - Видин“. Това съобщиха от пресцентъра на  ГД „Гранична полиция“ . На сръбската, македонската и гръцката граница трафикът е нормален на всички гранични контролно-пропускателни пунктове.", "date": "2018.12.16", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост - Видин“"}
{"url": "http://www.focus-news.net/news/2018/12/16/2602378/dzhumhuriet-blizo-28-hilyadi-sa-siriytsite-s-razreshitelno-za-rabota-v-turtsiya-broyat-na-zaetite-v-siviya-sektor-e-neizvesten.html", "text": "Броят на получилите официално разрешение за работа в Турция сирийци е близо 28 хиляди, пише вестник  „Джумхуриет” . Информацията се базира на отговор от Пресцентъра на Президентството на парламентарно питане от зам.-генералния председател на основната опозиционна Народно-републиканска партия (НРП) и народен представител в Меджлиса Онурсал Адъгюзел. От януари 2016 год. до септември 2018 год. молбите за такова разрешение са от над 41хиляди лица, разрешено е на 27 930 сирийци. Не известен броят на заетите сирийци в „сивия сектор”. От получилите разрешение за работа в Турция сирийци едва по-малко от 2.5 хиляди са жени. Броят на лицата с образователна степен „доктор” и по-висока е едва трима души. Най-много са исканията и получените разрешения за работа в Истанбул; следват провинциите Газиантеп, Бурса, Кахраманмараш, Мерсин, Анкара, Коня, Хатай, Коджаели и Хатай, посочва още „Джумхуриет”.  Георги Димов", "date": "2018.12.16", "title": "„Джумхуриет”: Близо 28 хиляди са сирийците с разрешително за работа в Турция; броят на заетите в сивия сектор е неизвестен"}
{"url": "http://www.focus-news.net/news/2018/12/16/2602370/mvr-uslozhnena-e-patnata-obstanovka-v-stranata.html", "text": "Усложнена е пътната обстановка в страната. Това съобщиха от пресцентъра на  МВР . Предприети са действия за изтегляне на закъсали товарни превозни средства. Информация на Главна дирекция \"Национална полиция към 13.30 часа. Усложнена е пътната обстановка в страната, силен снеговалеж има в Кюстендил, Пазарджик, София, както и в района на проход „Предел“, Юндола, Попови ливади, Сатовча и Добринище /обл. Благоевград/; Враца и Леденика /обл. Враца/; Ловеч, Троян, Ябланица, Априлци, Шипково, „Троянски“ проход /обл. Ловеч/; Берковица /обл. Монтана/, Видин, прохода „Шипка“. На места има закъсали товарни автомобили. Създадена е организация за изтеглянето им, така че да не пречат и да затрудняват движението.  \r\nЗа снегопочистване, временно е ограничено движението на МПС над 12 т по посока:  АМ „Струма“ от п.в \"Бобошево\" в посока София; АМ „Люлин“ в посока изход София - водачите изчакват на място от 5-ти км при п.в. „Мало Бучино“; път I-6 Кюстендил- ГКПП „Гюешево“ ; път I-8 ГКПП \"Калотина\" - Сливница. Поради катастрофирал товарен камион, временно е ограничено движението в изпреварващата лента при км 221 на АМ \"Тракия\" и то се осъществява в активната лента. Временно се ограничава движението по път I-1 Видин – Монтана по околовръстния път на град Монтана при км 10+590 поради изтеглянето на аварирал товарен камион. Водачите изчакват на място.", "date": "2018.12.16", "title": "МВР: Усложнена е пътната обстановка в страната"}
{"url": "http://www.focus-news.net/news/2018/12/16/2602380/api-vazstanoveno-e-dvizhenieto-po-patya-vidin-montana-po-okolovrastniya-pat-na-grad-vidin.html", "text": "Възстановено е движението по път I-1 Видин – Монтана по околовръстния път на град Видин. Това съобщиха от  Агенция \"Пътна инфраструктура\" .", "date": "2018.12.16", "title": "АПИ: Възстановено е движението по пътя Видин – Монтана по околовръстния път на град Видин"}
{"url": "http://www.focus-news.net/news/2018/12/16/2602377/api-zapochva-prodazhbata-na-elektronni-vinetki-na-17-dekemvri.html", "text": "17-ти декември (понеделник) в 14.00 часа започва продажбата на електронни винетки през сайта bgtoll.bg, през мобилно приложение и през терминали за самотаксуване. Това съобщиха от пресцентъра на  Агенция \"Пътна инфраструктура\" . Директорът на „Националното ТОЛ управление“ Антон Антнов, експертът към АПИ проф. Олег Асенов и инж. Веселен Давидов, член на УС на АПИ ще направят демонстрация пред медии, за да разяснят как шофьорите да попълнят регистрационния номер на автомобила, е-mail адрес, ако потребителят желае на електронната си поща да получи обратна информация за купената винетка, срок за валидност на е-винетката и начална дата за стартирането й. Представянето ще се състои в зала „Пресцентър“ на МРРБ от 14:00 часа. Цените на всички видове електронни винетки остават същите. За леките автомобили годишната е 97 лв., тримесечната - 54 лв., месечната 30 лв., а седмичната 15 лв. За леките коли ще има нов вид винетка – уикенд, чиято цена ще бъде 10 лв. Тя ще е валидна от обяд в петък до полунощ в неделя, предназначена е за хората, които по-рядко пътуват. Най-изгодна за шофьорите е годишната винетка, тя струва на водача по 26 стотинки на ден за ползване на цялата пътна мрежа. Чрез 500 терминала за самотаксуване също ще може да се купуват е-винетки. Те ще бъдат разположени в търговските обекти по протежение на пътната мрежа, предимно в бензиностанциите. Терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Плащанията ще се извършват чрез дебитна и кредитна карта. Всички, купили винетка, ще могат да проверят на сайта bgtoll.bg дали тя е валидна.", "date": "2018.12.16", "title": "АПИ: Започва продажбата на електронни винетки на 17 декември"}
{"url": "http://www.focus-news.net/news/2018/12/16/2602381/pazardzhik-silen-dazhd-vali-v-grada.html", "text": "Силен дъжд вали в Пазарджик, предаде репортер на Радио  Фокус – Пазарджик . Дъждът е придружен и от слаб вятър. Времето е облачно и мрачно, а видимостта намалена. Улиците са мокри, на места са се образували завирявания. Трафикът в областния град е спокоен. \r\nВаня НИКОЛОВА", "date": "2018.12.16", "title": "Пазарджик: Силен дъжд вали в града"}
{"url": "http://www.focus-news.net/news/2018/12/16/2602379/sofiya-nepochisten-e-okolovrastniyat-pat-v-grada.html", "text": "Непочистен е Околовръстният път в града, съобщават читатели на  Агенция \"Фокус\" . Пътната настолка е хлъзгава. \r\n\"Фокус\" призовава водачите да шофират внимателно и съобразено с метеорологичните условия.", "date": "2018.12.16", "title": "София: Непочистен е Околовръстният път в града"}
{"url": "http://www.focus-news.net/news/2018/12/16/2602382/blagoevgrad-v-rezultat-na-intenzivni-valezhi-ima-opasnost-za-vaznikvane-na-poroyni-navodneniya-vav-vodosborite-na-rekite-struma-i-mesta.html", "text": "През последното денонощие водните нива на реките във водосбора на Западнобеломорският басейн са останали без съществени изменения, сочи справка на сайта на  Националния институт по метеорология и хидрология към БАН .  Регистрираните колебания на водните нива са от -6 см до +20 см. Водните количества на реките в басейна са под праговете за средни води, само водното количество на река Елешница при село Ваксево е около прага за високи води. В резултат на валежи ще има повишения на водните нива в долното течение на река Струма и в средното и долно течение на река Места. На 17, 18 и 19 декември речните нива в басейна ще са без съществени изменения или ще се понижават. В резултат на интензивни валежи има опасност за възникване на поройни наводнения в следобедните часове във водосборите на река Струма – в долното течение на основната река и притоците ѝ реките Мелнишка и Пиринска Бистрица, река Места- в средното и долното течение на основната река и в притоците ѝ реките Глазна, Златарица, Матан, Граднишка, Лъкенска, Каменица, Туфча, Канина, Неврокопска, Дъбнишка и Мътница.", "date": "2018.12.16", "title": "Благоевград: В резултат на интензивни валежи има опасност за възникване на поройни наводнения във водосборите на реките Струма и Места"}
{"url": "http://www.focus-news.net/news/2018/12/16/2602376/letishte-sofiya-otnovo-zatvori-pistite.html", "text": "Летище София отново преустанови работа заради лошите метеорологични условия, предаде репортер на  Агенция „Фокус“. \r\nДва самолета, изпълняващи полети за София от Дубай и Мюнхен, вече половин час не получават разрешение за кацане на столичното летище.  \r\nАгенция „Фокус“ призовава гражданите да се информират предварително за актуалната ситуация на следните телефони, публикувани на официалната интернет страница на Летище София. \r\n+359 2 937 2211 – денонощно \r\n+359 2 937 2212 – денонощно \r\n+359 2 937 2213 – денонощно", "date": "2018.12.16", "title": "Летище София отново затвори пистите"}
{"url": "http://www.focus-news.net/news/2018/12/16/2602383/api-vremenno-se-ogranichava-dvizhenieto-na-mps-nad-12-t-po-pat-blagoevgrad-stanke-lisichkovo-pat-botevgrad-pv-vitinska-reka-i-prez-prohoda-predela.html", "text": "Временно се ограничава движението на МПС над 12 т през прохода Предела поради обилен снеговалеж. Това съобщиха от пресцентъра на  Агенция \"Пътна инфраструктура\" . Временно се ограничава движението на МПС над 12 т по път III-106 Благоевград – Станке Лисичково поради обилен снеговалеж, а по път I-1 Ботевград - п.в. Витинска река поради снегопочистване.", "date": "2018.12.16", "title": "АПИ: Временно се ограничава движението на МПС над 12 т по път Благоевград – Станке Лисичково, път Ботевград - п.в. Витинска река  и през прохода Предела"}
{"url": "http://www.focus-news.net/news/2018/12/16/2602388/sport-albert-popov-ne-stigna-do-vtoriya-mansh-v-alta-badiya.html", "text": "Българинът Алберт Попов завърши на 58-о място в гигантския слалом от Световната купа по ски-алпийски дисциплини в Алта Бадия (Италия). Попов стартира с номер 62 и финишира за 1 минута, 23 секунди и 60 стотни. Този резултат но не стигна да се класира сред първите 30 скиори, които продължават във втория манш. \r\nЛидер до момента е олимпийският и световен шампион в дисциплината Марсел Хиршер (Австрия) с 1 минута, 17 секунди и 61 стотни. Втори на 94 стотни е Матс Олсон (Швеция), а трети с 1 секунда пасив се класира Марко Одермат от Швейцария. \r\nВенцислав ДРАГОМАНОВ", "date": "2018.12.16", "title": "Спорт: Алберт Попов не стигна до втория манш в Алта Бадия"}
{"url": "http://www.focus-news.net/news/2018/12/16/2602384/sofiya-trudno-se-osashtestvyava-preminavaneto-po-tseliya-bulslivnitsa.html", "text": "Трудно се осъществява преминаването по целия бул. „Сливница”, предаде репортер на  Агенция „Фокус” . Поради обилния снеговалеж и не почистения булевард преминаването на МПС е усложнено. В участъка между бул. „Константин Величков” и ул. „Опълченска” най-лявото пътно платно е с над 5 см непочистен сняг. Задръстване се е образувало по бул. „Ситняково” в посока на Румънското посолство. \r\n„Фокус” призовава водачите да шофират с повишено внимание, да спазват дистанция и да не забравят да почистят автомобилите си от снега.", "date": "2018.12.16", "title": "София: Трудно се осъществява преминаването по целия бул.„Сливница”"}
{"url": "http://www.focus-news.net/news/2018/12/16/2602385/api-vremenno-se-ogranichava-dvizhenieto-na-mps-nad-12-t-po-pat-kyustendil-dupnitsa-za-snegopochistvane.html", "text": "Временно се ограничава движението на МПС над 12 т по път II-62 Кюстендил – Дупница за снегопочистване. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "АПИ: Временно се ограничава движението на МПС над 12 т по път Кюстендил – Дупница за снегопочистване"}
{"url": "http://www.focus-news.net/news/2018/12/16/2602386/snezhni-blokadi-obzor.html", "text": "Усложнена е пътната обстановка в страната. Жълт код за валежи от дъжд и сняг е обявен в 11 области на страната.  Областите с предупреждение за снеговалеж са Видин, Монтана, Враца, София област, София, Перник, Кюстендил, Благоевград, Пазарджик, Смолян и Пловдив. В тези райони ще се образува нова снежната покривка с дебелина между 5 и 10 см.  Жълта степен на опасност за валежи от дъжд е обявена в областите Благоевград, Пловдив, Смолян, Пазарджик. От НИМХ предупреждават за значителни валежи от дъжд, над около 1000 метра - от сняг. Очаквани количества на валежа - 15-20 л/кв.м. \r\nСилен снеговалеж има в Кюстендил, Пазарджик, София, както и в района на проход „Предел“, Юндола, Попови ливади, Сатовча и Добринище /обл. Благоевград/; Враца и Леденика /обл. Враца/; Ловеч, Троян, Ябланица, Априлци, Шипково, „Троянски“ проход /обл. Ловеч/; Берковица /обл. Монтана/, Видин, прохода „Шипка“. На места има закъсали товарни автомобили. Създадена е организация за изтеглянето им, така че да не пречат и да затрудняват движението.  \r\nЗа снегопочистване, временно е ограничено движението на МПС над 12 т по посока: АМ „Струма“ от п.в \"Бобошево\" в посока София; АМ „Люлин“ в посока изход София - водачите изчакват на място от 5-ти км при п.в. „Мало Бучино“; път I-6 Кюстендил- ГКПП „Гюешево“ ; път I-8 ГКПП \"Калотина\" - Сливница. Поради катастрофирал товарен камион, временно е ограничено движението в изпреварващата лента при км 221 на АМ \"Тракия\" и то се осъществява в активната лента. Временно се ограничава движението по път I-1 Видин – Монтана по околовръстния път на град Монтана при км 10+590 поради изтеглянето на аварирал товарен камион. Водачите изчакват на място.  \r\nВ София на терен са 194 снегопочистващи машини. Във всички райони на града се извършва избутване на снежни маси и разпръскване на соли срещу заледяване. Приоритетно се обработват улиците, по които се движи градският транспорт, основни улици в кварталите и общинските пътища на територията на града в районите Панчарево, Кремиковци, Нови Искър Връбница и Банкя. С цел избутване на снежни маси ще се затварят пътни участъци за почистване. .", "date": "2018.12.16", "title": "Снежни блокади (ОБЗОР)"}
{"url": "http://www.focus-news.net/news/2018/12/16/2602390/sofiya-ekipi-na-chez-rabotyat-po-otstranyavane-na-avariya-v-chasti-ot-zhk-lyulin-2.html", "text": "Екипи на ЧЕЗ работят по отстраняване на авария в части от ж.к. \"Люлин\" 2, потвърдиха за  Агенция “Фокус”  от  дружеството.  От 2 часа няма ток, но екипите работят по отстраняването на проблема. До около 30 минути би трябвало да бъде възстановено електроподаването към абонатите.", "date": "2018.12.16", "title": "София: Екипи на ЧЕЗ работят по отстраняване на авария в части от ж.к. \"Люлин\" 2"}
{"url": "http://www.focus-news.net/news/2018/12/16/2602387/stara-zagora-vazstanoveno-e-dvizhenieto-po-am-trakiya-pri-km-221-v-posoka-burgas.html", "text": "Възстановено е движението по АМ \"Тракия\" при км 221 в посока Бургас. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "Стара Загора: Възстановено е движението по АМ \"Тракия\" при км 221 в посока Бургас"}
{"url": "http://www.focus-news.net/news/2018/12/16/2602391/mvr-shte-poluchi-13-mikrobusa-ot-misiyata-na-mezhdunarodnata-organizatsiya-po-migratsiya-mom-v-balgariya-na-17-dekemvri.html", "text": "МВР ще получи като дарение от Мисията на Международна организация по миграция (МОМ) в България превозни средства за нуждите  на Дирекция „Миграция“ с цел укрепване капацитета на институцията в доброто управление на миграционните потоци. Това съобщиха от  пресцентъра на МВР .  \r\nЦеремонията по предаването на автомобилите ще се състои в 11.30 часа, ул. „Подп. Калитин“ № 21 А,  Гараж 10 на МВР, в навечерието на Деня на мигранта – 18 декември. Дарението на транспортните средства е в резултат на изпълнението на Грантово споразумение „По-нататъшно подобряване на капацитета за приемане на българската система за управление на убежището и миграцията“,  сключено между Европейската комисия и МОМ в рамките на Механизма за спешно подпомагане в рамките на фонд „Убежище, миграция и интеграция“.", "date": "2018.12.16", "title": "МВР ще получи 13 микробуса от Мисията на Международната организация по миграция (МОМ) в България на 17 декември"}
{"url": "http://www.focus-news.net/news/2018/12/16/2602392/veliko-tarnovo-prepodavateli-ot-su-nikolay-katranov-v-svishtov-byaha-otlicheni-s-poredni-nagradi-etuining.html", "text": "Преподаватели от СУ „Николай Катранов в Свищов бяха отличени с поредни награди „еТуининг“. Церемонията по връчване на Националните награди се проведе в София, уточниха за  Радио „Фокус“ – Велико Търново  от учебното заведение. По време на форума бе направен обзор на най-добрите проекти и дейностите, осъществени от българските екипи през изминалата 2017-2018 учебна година. От подадените 252 кандидатури за Национален знак за качество по дейност eTwinning, са отличени 160 от проектите. СУ „Николай Катранов“ бе отличено за три от реализираните проекти по програма „eTwinning“. Проектът „Пъстра китка“, с автори Мила Николова и Петя Попова, беше удостоен с Втора награда за най-добър национален „еТуининг“ проект. Трета награда получи проектът „Родна стряха“ на Стефка Николаева и Мария Петрова. Проектът, заел първо място – „Цифричко и Точица в страната на математиката“ с автор Валентина Маринова, също е с участници от СУ „Николай Катранов“. Наградите са високо признание за усилената работа и творчество на учениците от II-в клас и IV-в клас и професионалните успехи на старши учителите Стефка Николаева и Петя Попова, подчертават от школото. СУ „Николай Катранов“ е носител на знака за качество „Е-Twinning училище“, което е признание за усилията и професионализма на целия педагогически екип. \r\nМария НЕДЕВА", "date": "2018.12.16", "title": "Велико Търново: Преподаватели от СУ „Николай Катранов в Свищов бяха отличени с поредни награди еТуининг“"}
{"url": "http://www.focus-news.net/news/2018/12/16/2602389/nezavisen-snyag-paralizira-balkanite-tezhki-valezhi-ot-snyag-v-harvatiya-i-bosna-i-hertsegovina.html", "text": "Тежките зимни условия предизвикаха сериозни проблеми с трафика в Хърватия, където повечето от пътищата са със снежни покривки, съобщава електронното издание на македонския вестник  „Независен“ . \r\nЗа камиони с ремаркета и полуремаркета е забранено движението по посока от вътрешността на страната към Риека, Истрия и Далмация и обратно, съобщи Автомото съюзът на Хърватия. \r\nСилният вятър предизвика също проблеми и на Адриатическата магистрала. Сняг падна в Горски котар, Лика, Славония, части от Далмация, Централна и Северозападна Хърватия. \r\nПоради ниските температури е възможно заледяването на пътищата, особено на мостове и надлези. Препоръчва се шофьорите да карат със скорост, съобразена с пътните условия и да не тръгват на път без подходящо зимно оборудване на автомобилите си.  \r\nВ повечето части на Босна и Хергеговина движението също е затруднено заради метеорологичните условия, предадоха местните медии. Трафикът по пътищата в южните части на страната се осъществява на влажни пътища, съобщиха от Автомобилната асоциация на страната.  \r\nИзползването на вериги за камиони е задължително по планинските пътища.  Тереза Герова", "date": "2018.12.16", "title": "„Независен“: Сняг парализира Балканите - тежки валежи от сняг в Хърватия и Босна и Херцеговина"}
{"url": "http://www.focus-news.net/news/2018/12/16/2602393/nfsb-pozdravi-prezidenta-na-ukrayna-petro-poroshenko-za-provedeniya-obedinitelen-sabor-i-sazdavaneto-na-avtokefalna-pomestna-pravoslavna-tsarkva-v-stranata.html", "text": "НФСБ поздрави президента на Украйна Петро Порошенко и православните християни в страната за проведения Обединителен събор и създаването на Автокефална Поместна Православна Църква. В  поздравителния адрес на НИК на НФСБ . „Изразяваме искрената ни надежда, че този свещен акт ще донесе единство и ще укрепи вярата и сплотеността на христолюбивия народ на независима Украйна, достойна част от който са и стотиците хиляди люде с български етнически произход, чиито интереси украинската държава и Вие лично се ангажирахте да защитавате“, посочват от НФСБ. \r\n„Ние, българите, в миналото също извървяхме дълъг път, съпроводен с много трудности и борба, за да възстановим незаконно отнетата автокефалия на Светата Българска Православна Църква. И нас плашеха със схизма и отлъчване, и при нас външни сили, водени само от своите имперски интереси, се опитаха да използват Вярата, Църквата и отделни свещенослужители за натиск и репресии. Православният български народ и достойните негови свещеници и архиереи устояха и защитиха Светата БПЦ. Сигурни сме, че същото ще се случи и в Украйна!“, се казва още в поздравителния адрес.", "date": "2018.12.16", "title": "НФСБ поздрави президента на Украйна Петро Порошенко за проведения Обединителен събор и създаването на Автокефална Поместна Православна Църква в страната"}
{"url": "http://www.focus-news.net/news/2018/12/16/2602397/nimh-nay-golyamo-kolichestvo-valezhi-sa-padnali-v-kyustendil-24-lkvm-snezhnata-pokrivka-tam-e-6-sm.html", "text": "Към 14.00 часа най-голямо количество валежи са паднали в Кюстендил – 24 л/кв.м, като там се е образувала 6 сантиметра снежна покривка. Това съобщиха за   Агенция „Фокус“   от  Националния институт по метеорология и хидрология (НИМХ) . В останалите райони количествата на валежите са под 10 л/кв.м, както следва:  8 л/кв.м в Благоевград, 7 л/кв.м. в Драгоман, 6 л/кв.м в София.  \r\nСнежната покривка във Видин е 10 см, 8 см е в Ново село и по 5 см в София, Враца, Монтана и Лом. В Оряхово и Кнежа снежната покривка  е 1 см. \r\nВ планините нивото на снежната покривка не се е увеличило драстично, като на Черни връх то е нараснало с 4 см – от 55 на 59. На Рожен снежната покривка се е покачила с 3 см - от 4 на 7. \r\nОчаква се до вечерта снеговалежите да отслабнат и през нощта временно да спрат. Нови валежи ще има във вторник или привечер в понеделник, когато ще завали от запад.", "date": "2018.12.16", "title": "НИМХ: Най-голямо количество валежи са паднали в Кюстендил – 24 л/кв.м, снежната покривка там е 6 см"}
{"url": "http://www.focus-news.net/news/2018/12/16/2602394/rse-aleksandar-vuchich-shte-prisastva-na-izvanrednoto-zasedanie-na-saveta-za-sigurnost-na-oon-za-kosovskata-armiya.html", "text": "Държавният глава на Сърбия Александър Вучич обяви, че ще отпътува за Ню Йорк за извънредното заседание на Съвета за сигурност на ООН, който се събира в понеделник, за да обсъди решението на Косово за създаване на войска – независимо дали това ще се случи при затворени врати, предава  Радио  „Свободна Европа“   в македонската си редакция. \r\nВучич подчерта, че целта му е да има възможност да каже истината – най-вече за това колко усилия са положилите сърбите, за да постигнат компромис с косоварите. Съгласно думите му, последните не искат това. \r\nВучич не е „очарован“ от решението, което прие косовският парламент за продължаване на диалога със Сърбия, подчертавайки, че с нея Прищина по същество иска да затвори вратата за всякакъв диалог с Белград. \r\nПарламентът на Косово гласува за продължаване на диалога. Решението освен всичко друго предвижда създаването на нова държавна делегация за диалог със Сърбия.   Тереза Герова", "date": "2018.12.16", "title": "РСЕ: Александър Вучич ще присъства на извънредното заседание на Съвета за сигурност на ООН за косовската армия"}
{"url": "http://www.focus-news.net/news/2018/12/16/2602398/sofiya-ekipite-angazhirani-s-pochistvaneto-na-snega-izvarshvat-vtora-obrabotka-na-patnite-nastilki.html", "text": "Екипите, ангажирани с почистването на снега в София продължават своята работа. Това съобщиха от пресцентъра на  Столична община . Извършва се втора обработка на пътните платна на улиците, по които се движи градският транспорт, както и на основни улици в кварталите. 199 машини снегопочистваща техника са на терен към момента. Във всички райони на София се извършва избутване на снежни маси и разпръскване на соли срещу заледяване. С цел почистване на пътните платна на основните булеварди временно в рамките на 5-10 минути се затварят отделни пътни участъци. Вследствие на интензивния снеговалеж движението е затруднено. От Общината призовават гражданите да излизат с автомобили само при необходимост и напомнят на управителите на търговски обекти и председателите на етажна собственост да почистят прилежащите към сградите тротоари.", "date": "2018.12.16", "title": "София: Екипите, ангажирани с почистването на снега, извършват втора обработка на пътните настилки"}
{"url": "http://www.focus-news.net/news/2018/12/16/2602395/faz-chetirima-chlenove-na-semeystvoto-na-zapodozreniya-za-napadenieto-v-strasburg-sa-osvobodeni.html", "text": "Френската полиция освободи четирима членове на семейството на заподозрения за нападението срещу традиционния коледен базар в източния град Страсбург, съобщава германският национален ежедневник  Die Frankfurter Allgemeine Zeitung . \r\nСтава въпрос за родителите и двама от братята на 29-годишния Шериф Ш. Останалите задържани във връзка с нападението, при което загинаха четирима души, остават в ареста. \r\nОт редакцията припомнят, че предполагаемият извършител бе убит в четвъртък вечер при опит за залавянето му от полицията.  Тереза Герова", "date": "2018.12.16", "title": "FAZ: Четирима членове на семейството на заподозрения за нападението в Страсбург са освободени"}
{"url": "http://www.focus-news.net/news/2018/12/16/2602396/kyustendil-uslozhnena-e-meteorologichnata-obstanovka-v-regiona.html", "text": "Усложнена е метеорологичната обстановка в региона, предаде репортер на  Радио „Фокус” – Кюстендил . Повече от два часа вали обилен снеговалеж. В равните части се е образувала тънка снежна покривка, но в по-високите части дебелината на натрупания сняг е значителна. Придвижването на моторни превозни средства става при зимни условия, въведени са временни ограничения за движението на тежкотоварни автомобили над 12 тона по пътя Кюстендил – Гюешево и Кюстендил – Дупница. Временните ограничения са въведени заради необходимост от снегопочистване. По данни на Областно пътно управление – Кюстендил всички машини са на терен. На Автомагистрала „Струма” работят шест снегорина. Към този час няма данни за проблеми с електрозахранването и бедстващи хора в областта. Слушатели съобщават за закъсали товарни и леки автомобили в района на местността Черна Нива, по пътя Кюстендил – Дупница. В района има екипи на „Пътна полиция”. \r\nВенцеслав ИЛЧЕВ", "date": "2018.12.16", "title": "Кюстендил: Усложнена е метеорологичната обстановка в региона"}
{"url": "http://www.focus-news.net/news/2018/12/16/2602399/pernik-patishtata-v-oblastta-sa-prohodimi-v-zimni-usloviya-na-mesta-elektrozahranvaneto-e-spryano.html", "text": "Пътищата са проходими в зимни условия, има заледявания на места. За момента пътната обстановка е спокойна. Това съобщиха за  Агенция „Фокус“  от пресцентъра на Областна администрация-Перник. Има спряно електричество на определени населени места в общините Брезник и Трън. Снежната покривка е 15-20 сантиметра.", "date": "2018.12.16", "title": "Перник: Пътищата в областта са проходими в зимни условия, на места електрозахранването е спряно"}
{"url": "http://www.focus-news.net/news/2018/12/16/2602402/sofiya-vremenno-se-ogranichava-dvizhenieto-na-mps-nad-12-t-po-am-trakiya-na-vhod-v-oblastta-poradi-obilen-snegovalezh-i-snegopochistvane.html", "text": "Временно се ограничава движението на МПС над 12 т по АМ „Тракия“ в посока София на територията на област София поради обилен снеговалеж и за снегопочистване. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "София: Временно се ограничава движението на МПС над 12 т по АМ „Тракия“ на вход в областта, поради обилен снеговалеж и снегопочистване"}
{"url": "http://www.focus-news.net/news/2018/12/16/2602401/vidin-patishtata-v-oblastta-sa-pochisteni.html", "text": "Пътищата в областта са почистени, до момента няма заледяване. Това съобщи за  Агенция „Фокус“  областният управител на Видин Албена Георгиева. Тя уточни, че като цяло пътната обстановка е нормална и проходима при зимни условия. Зарази инцидент на международния път Е-79 в област Монтана движението е отклонено през Дреново – Ружинци. В цялата област има ток, с изключение на селата Раброво, Войница, Чичил. В момента се работи по отстраняване на авариите. Няма бедстващи населени места.", "date": "2018.12.16", "title": "Видин: Пътищата в областта са почистени"}
{"url": "http://www.focus-news.net/news/2018/12/16/2602406/pazardzhik-obshtina-belovo-organizira-i-provede-sreshta-s-izyaveni-sportisti-ot-regiona.html", "text": "Община Белово организира и проведе среща с изявени спортисти, заслужили майстори на спорта, треньори и ветерани от общината в различни спортни направления (футбол, волейбол, борба, джудо, модерен петобой, фехтовка, лека атлетика, художествена гимнастика, спортна гимнастика, канадска борба, планинско колоездене, тенис на корт, тенис на маса, шахмат, спортен туризъм) под надслов: „За принос и развитие в спорта“. Това съобщиха от  общинската администрация . Бяха наградени с медал на общината общо 50 спортисти. Майсторът на спорта – балкански, европейски и световен шампион по вдигане на тежести, почетен гражданин на община Белово – Владимир Пенев, дари колекцията си от медали на Музейна сбирка „Атанас Хрисчев“ гр. Белово. Съпътстващо събитие на срещата бе изложбата за постиженията на спортисти от общината в миналото и днес, подготвена от старши спец. „Музейно дело“ Севдалина Попова. Организаторите – Община Белово и Ангел Стоев -ст. спец. „Спортни бази и спорт за всички“, се надяват поставеното начало на тази инициатива да стане традиция за бъдещи срещи на спортистите от общината.", "date": "2018.12.16", "title": "Пазарджик: Община Белово организира и проведе среща с изявени спортисти от региона"}
{"url": "http://www.focus-news.net/news/2018/12/16/2602400/malina-nikolova-oblasten-upravitel-na-vratsa-nyama-bedstvashti-hora-v-oblastta.html", "text": "Няма бедстващи хора в областта. Това съобщи за   Агенция „Фокус“   Малина Николова, областен управител на Враца. Тя уточни, че републиканските пътища се почистват, а движението на тежкотоварни автомобили не е спряно. „Има две пътнотранспортни произшествия, като едното е с материални щети, а другото е с пострадал, който не е в тежко състояние“, добави Николова.", "date": "2018.12.16", "title": "Малина Николова, областен управител на Враца: Няма бедстващи хора в областта"}
{"url": "http://www.focus-news.net/news/2018/12/16/2602407/sport-tereze-yohaug-s-peta-pobeda-za-sezona.html", "text": "Норвежката Терезе Йохауг спечели на 10 километра свободен стил, старт от Световната купа по ски-бягане в швейцарския зимен център Давос. \r\n30-годишната Йохауг, която наскоро се завърна на пистата след 18-месечно наказание за употреба на допинг, финишира за 26 минути 6 секунди и 9 стотни, като записа пета победа в пет индивидуални старта от началото на сезона. Тя има и един успех с щафетата на Норвегия. \r\nВенцислав ДРАГОМАНОВ", "date": "2018.12.16", "title": "Спорт: Терезе Йохауг с пета победа за сезона"}
{"url": "http://www.focus-news.net/news/2018/12/16/2602408/blagoevgrad-shte-se-izplashta-ednokratna-dobavka-ot-100-leva-na-vsichki-odobreni-za-energiyna-pomosht-za-zimniya-sezon-na-19-dekemvri.html", "text": "До 19 декември ще се изплаща еднократна добавка от 100 лева на всички, одобрени за енергийна помощ за зимен сезон 2018/ 2019 г. Това съобщиха за  Радио „Фокус“ – Пирин  от Регионална дирекция „Социално подпомагане“ – Благоевград. Причината за допълнителните средства е поскъпването на тока. От дирекцията уточниха, че не е нужно подаването на допълнителни документи. Хората, които имат право на целева помощ за отопление, могат да получат средствата си по пощенските клонове по населени места. На заявилите да получат парите по банков път, те ще бъдат преведени по банковите сметки на имащите право на добавка. Не се очаква от лицата да предприемат някакви действия, стига те да са одобрени във вече приключилата процедура за получаване на целева помощ за отопление за настоящия отоплителен сезон. \r\nЛивия НИНОВА", "date": "2018.12.16", "title": "Благоевград: Ще се изплаща еднократна добавка от 100 лева на всички, одобрени за енергийна помощ за зимния сезон на 19 декември"}
{"url": "http://www.focus-news.net/news/2018/12/16/2602405/montana-patnata-obstanovka-v-oblastta-e-normalna.html", "text": "Пътната обстановка в област Монтана е нормална. Това съобщи за  Агенция „Фокус“  областният управител на Монтана Росен Белчев. Няма населени места без ток. Снегът в областта е около 3-4 сантиметра.", "date": "2018.12.16", "title": "Монтана: Пътната обстановка в областта е нормална"}
{"url": "http://www.focus-news.net/news/2018/12/16/2602404/blagoevgrad-vavedeni-sa-ogranicheniya-za-dvizhenieto-na-mps-nad-12-tona-v-rayona-na-prohoda-predel-i-po-patya-blagoevgrad-stanke-lisichkovo.html", "text": "Въведени са ограничения за движението на товарни автомобили над 12 тона в района на прохода Предел и по път III-106 Благоевград – Станке Лисичково. Това съобщи за  Радио „Фокус“ – Пирин  дежурният служител в Областно пътно управление – Благоевград. В тези райони има обилни снеговалежи като вече се е натрупала и снежна покривка. Пътищата се почистват и опесъчават. На терен са няколко снегопочистващи автомобила. В района на общините Гоце Делчев и Сандански също има валежи, но не от сняг, а от дъжд. \r\nЛивия НИНОВА", "date": "2018.12.16", "title": "Благоевград: Въведени са ограничения за движението на МПС над 12 тона в района на прохода Предел и по пътя Благоевград – Станке Лисичково"}
{"url": "http://www.focus-news.net/news/2018/12/16/2602403/tv-21-makedoniya-sibirski-fenomen-v-sarbiya-padashti-darveta-sa-nay-golyamata-opasnost-na-patya.html", "text": "Силните снеговалежи в западната ни съседка Сърбия предизвика сериозни проблеми по пътищата, предава македонската  „ТВ 21“ . \r\nМедията отбелязва, че сериозна опасност по пътищата представляват дърветата, чиито клони се чупят и падат на трасето. В резултат вече са регистрирани щети по голям брой автомобили в западната ни съседка. \r\nСнеговалежите в Сърбия не спират вече повече от денонощия, припомнят от редакцията.  Тереза Герова", "date": "2018.12.16", "title": "„ТВ 21“ (Македония): Сибирски феномен в Сърбия: Падащи дървета са най-голямата опасност на пътя"}
{"url": "http://www.focus-news.net/news/2018/12/16/2602411/sofiya-7-kilometrova-kolona-ot-avtomobili-se-e-obrazuvala-okolo-50-ti-km-na-am-hemus-v-posoka-grada.html", "text": "7-километрова колона от автомобили се е образувала около 50-ти км на АМ \"Хемус\" в посока града. Това съобщи слушател на  Радио „Фокус“ . Всички автомобили – леки и тежкотоварни – почти не се придвижват вече близо половин час.", "date": "2018.12.16", "title": "София: 7-километрова колона от автомобили се е образувала около 50-ти км на АМ \"Хемус\" в посока града"}
{"url": "http://www.focus-news.net/news/2018/12/16/2602409/am-struma-koloni-ot-avtomobili-sa-se-obrazuvali-pri-stara-selo-v-posoka-sofiya.html", "text": "Три колони от автомобили са се образували на АМ „Струма“ в района на Стара село в посока София, съобщи читател на  Агенция „Фокус“ . Читателят обясни, че автомобилите не се движат, като покрай тях е минал само един снегорин с вдигната лопада.", "date": "2018.12.16", "title": "АМ „Струма“: Колони от автомобили са се образували  при Стара село в посока София"}
{"url": "http://www.focus-news.net/news/2018/12/16/2602410/letishte-sofiya-rabotim-v-zimni-usloviya-pri-nespiren-i-obilen-snegovalezh.html", "text": "Въпреки усложнената метеорологична обстановка, при неспирен и обилен снеговалеж, летище \"София\" работи в зимни условия. Това съобщиха от пресцентъра на  летището . След започването на снеговалежа 6 полета са пренасочени на резервни летища. Всички останали полети се изпълняват от и до летище \"София\". Пистата се почиства периодично, възможни са известни отклонения в полетното разписание. Можете да получите актуална информация на сайта на летище София: www.sofiaairport.bg или на телефон: +359 2 937 22 11.", "date": "2018.12.16", "title": "Летище \"София\": Работим в зимни условия, при неспирен и обилен снеговалеж"}
{"url": "http://www.focus-news.net/news/2018/12/16/2602414/sofiya-ombudsmanat-maya-manolova-i-zlatnite-momicheta-ot-ansambala-po-hudozhestvena-gimnastika-shte-daryat-topla-hrana-na-bedni-hora-na-17-dekemvri.html", "text": "На 17 декември 2018 г., „златните момичета“ от националния ансамбъл по художествена гимнастика, заедно с омбудсмана Мая Манолова ще открият от 11.30 часа в двора на православен храм „Св. Св. Кирил и Методий“ /ул. „Георг Вашингтон“ № 47, на Женския пазар/ социална кухня „Не хаби – дари“. Това съобщиха от  пресофиса на омбудсмана . Кампанията, подкрепена от БЧК, се организира с благословението на Негово Светейшество Българския патриарх и Софийски митрополит Неофит по инициатива на омбудсмана Мая Манолова и със съдействието на църковното настоятелство при храм „Св. Св. Кирил и Методий“ и е насочена към социално слаби хора, изпаднали в нужда или временно затруднение, така че в най-студените зимни дни да получат топъл обяд. Инициативата ще се реализира в специално изградено за целта уютно пространство в двора на храма. Менюто ще бъде съобразено изцяло с постите на Българската Православна Църква и ще включва супа, хляб, кофичка кисело мляко или плод. Вкусно приготвената и питателна храна ще се осигурява всеки ден от Милен Цанов и Александър Ковачев, с продукти, дарени от големите търговски вериги – Кауфланд, Лидл, Билла, ТМаркет, като и от Асоциацията на месопреработвателите в България, Националния браншови съюз на хлебарите и сладкарите, фирма Лактима Балкан и др., а Пластик София ще предоставят съдове за еднократна употреба. Заедно с Мая Манолова и изящните гимнастички от националния ни ансамбъл, които освен златни медали, притежават и „златни“ сърца, в раздаването на първите порции супа ще се включи и министърът на земеделието храните и горите Румен Порожанов, чието ведомство е сред основните партньори на кампанията.", "date": "2018.12.16", "title": "София: Омбудсманът Мая Манолова и „златните момичета“ от ансамбъла по художествена гимнастика ще дарят топла храна на бедни хора на 17 декември"}
{"url": "http://www.focus-news.net/news/2018/12/16/2602413/pazardzhik-vavezhda-se-ogranichenie-na-dvizhenieto-na-mps-nad-12-t-po-am-trakiya-v-posoka-sofiya-na-teritoriyata-na-oblastta-poradi-loshi-meteorologichni-usloviya.html", "text": "Въвежда се ограничение на движението на МПС над 12 т по АМ \"Тракия\" в посока София на територията на област Пазарджик поради влошени метеорологични условия в област София. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "Пазарджик: Въвежда се ограничение на движението на МПС над 12 т по АМ \"Тракия\" в посока София на територията на областта, поради лоши метеорологични условия"}
{"url": "http://www.focus-news.net/news/2018/12/16/2602418/varna-prez-yanuari-shte-zapochne-realnoto-izpalnenie-na-proekta-svarzan-s-rehabilitatsiyata-na-ulichna-mrezha-v-dalgopol-i-tsonevo.html", "text": "През януари ще започне реалното изпълнение на проекта, свързан с рехабилитацията на улична мрежа в Дългопол и Цонево. Това се посочва в отчета на кмета на Община Дългопол Георги Георгиев за изпълнение на Програмата за управление на Община Дългопол за периода 1 януари – 31 октомври, предаде репортер на  Радио „Фокус“ – Варна . Проектът „Изграждане, реконструкция и рехабилитация на улична мрежа в град Дългопол и село Цонево“ е по Програмата за развитие на селските райони. Договорът е на стойност 1,8 млн. лева, а общата дължина на рехабилитираните улици ще бъде близо 4 км. Проектът обхваща ул. „Маршал Толбухин”, ул. „Генерал Заимов”, ул.” Гео Милев”, ул. „Патриарх Евтимий”, ул. „ Христо Ботев” и ул. „Христо Михайлов” в град Дългопол и ул. „Четиринадесета” в село Цонево. Предвижда се подмяна на всички бордюри и цялостно асфалтиране на улиците. \r\nМарияна ВАЛЕНТИНОВА", "date": "2018.12.16", "title": "Варна: През януари ще започне реалното изпълнение на проекта, свързан с рехабилитацията на улична мрежа в Дългопол и Цонево"}
{"url": "http://www.focus-news.net/news/2018/12/16/2602415/pernik-vremenno-e-ogranicheno-dvizhenieto-na-mps-nad-12-t-po-am-struma-ot-20-do-26-km-v-oblastta-za-snegopochistvane.html", "text": "Временно е ограничено движението на МПС над 12 т по АМ „Струма“ от км 20 до км 26 в област Перник за снегопочистване. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "Перник: Временно е ограничено движението на МПС над 12 т по АМ „Струма“ от 20 до 26 км в областта за снегопочистване"}
{"url": "http://www.focus-news.net/news/2018/12/16/2602421/duvar-turtsiya-prokuraturata-povdigna-obvineniya-i-poiska-deputatskiya-imunitet-na-17-narodni-predstaviteli-vklyuchitelno-i-na-bivsh-lider-na-sotsialdemokratite.html", "text": "Турската прокуратура предяви обвинения и поиска снемане на депутатския имунитет на бившия лидер на основната опозиционна Народнорепубликанска партия (НРП) Дениз Байкал, пише вестник  „Дувар” . От близо една година Дениз Байкал е на лечение поради тежко заболяване и все още не е положил депутатска клетва. Заедно с него новите искания за падане на депутатския имунитет са общо спрямо 17 народни представители в Меджлиса; останалите 16 са към депутати от легалната кюрдска Демократическа партия на народите (ДПН).  \r\nДосега в новия 27-ми състав на Меджлиса са постъпили 43 обвинителни актове към депутати; в предишния  26-ти състав техният брой беше 252, с което стават 295 искания за снемане на депутатски имунитет. С новите 17 подобни искания на прокуратурата, изпратените до смесената Конституционна и правосъдна комисия се увеличават общо на 312, посочва още „Дувар”.  Георги Димов", "date": "2018.12.16", "title": "„Дувар”: Турция: Прокуратурата повдигна обвинения и поиска депутатския имунитет на 17 народни представители, включително и на бивш лидер на социалдемократите"}
{"url": "http://www.focus-news.net/news/2018/12/16/2602420/kyustendil-pochti-neprohodim-e-patyat-kyustendil-dupnitsa-v-rayona-na-cherna-niva.html", "text": "Почти непроходим е пътят Кюстендил – Дупница в района на Черна нива. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. В района има аварирал автомобил на фирмата за пътно поддържане. Изключително затруднено е преминаването, почти непроходим е пътят там. Има струпани много автомобили. Спряно е и движението на тежкотоварни моторни превозни средства над 12 тона по Автомагистрала „Струма”, посока София в района на пътен възел „Бобошево”. Ограничено е движението на този вид превозни средства и в посока ГКПП – „Гюешево”. Товарните автомобили престояват на паркинг в района на град Кюстендил. Пътната обстановка в областта е усложнена. На терен са изпратени екипи на Областна дирекция на МВР – Кюстендил, които да съдействат и да подпомагат хората в проблемните пътни участъци. Няма данни за бедстващи хора. \r\nВенцеслав ИЛЧЕВ", "date": "2018.12.16", "title": "Кюстендил: Почти непроходим е пътят Кюстендил – Дупница в района на Черна нива"}
{"url": "http://www.focus-news.net/news/2018/12/16/2602423/abv-natsionalniyat-savet-predstavi-proekt-za-politicheski-manifest-varhu-chiyato-osnova-shte-se-bazirat-upravlenskite-programi-na-partiyata-za-izborite-dogodina.html", "text": "Работна група под ръководството на зам.-председателя на ПП АБВ  доц. Христо Михайлов представи на членовете на Националния съвет на партия Алтернатива за българско възраждане проект за Политически манифест. Това съобщиха от пресцентъра на  партията . Той ще бъде и платформа на политическата сила, върху която ще стъпят конкретните й програми за развитие на България, с които тя ще участва в предстоящите три вида избори през следващата година. Окончателният вариант на текста на документа ще бъде одобрен след широко обществено обсъждане. Това ще се случи в края на месец февруари 2019 година.", "date": "2018.12.16", "title": "АБВ: Националният съвет представи проект за Политически манифест, върху чиято основа ще се базират управленските програми на партията за изборите догодина"}
{"url": "http://www.focus-news.net/news/2018/12/16/2602419/blagoevgrad-obshtinskata-firma-biostroy-pochistva-i-opesachava-ulitsite-v-tsentralnite-gradski-chasti-na-grada.html", "text": "Снегопочистваща и друг вид техника на общинска фирма „Биострой“ почиства и опесъчава улиците и централните градски части на Благоевград, предаде репортер на  Радио „Фокус“ – Пирин . Към момента на площад „Македония“ има един снегорин, който разчиства образувалата се снежна покривка. Приоритетно се почистват още площад „Георги Измирлиев“, улица „Тодор Александров“, както ѝ централните улици и булеварди. Работи се ѝ в района на Многопрофилна болница за активно лечение – Благоевград, както ѝ при подстъпа към Районна служба „Пожарна безопасност и защита на населението“ – Благоевград. Към момента няма данни за населени места без електричество в общината или за бедстващи хора. Валежите от дъжд, които продължават близо 2 часа вече започнаха да намаляват. \r\nЛивия НИНОВА", "date": "2018.12.16", "title": "Благоевград: Общинската фирма „Биострой“ почиства и опесъчава улиците в централните градски части на града"}
{"url": "http://www.focus-news.net/news/2018/12/16/2602412/tass-v-strasburg-se-provede-tseremoniya-v-pamet-na-zhertvite-na-napadenieto-ot-11-dekemvri.html", "text": "Няколко хиляди души се събраха за паметна церемония в Страсбург, за да отдадат почит на жертвите, пострадали на нападението срещу традиционния коледен базар в града от 11 декември, предава  TACC . \r\nМестни медии съобщават, че мероприятието е завършило с „минута на шум“. Кметът на източния френски град Ролан Рис е направил обръщение от специална трибуна в центъра. „Днешното мероприятие демонстрира, че разнообразието на нашите убеждения не е слабост, а преимущество, което ни позволява да се борим заедно срещу мракобесието, насилието, догматическия екстремизъм, антисемитизма и всички форми на расизъм“, са думите на Рис, приведени от руската агенция. \r\nСлед речта му на сцената са излезли музиканти, които са изпълнили различни песни.   Тереза Герова", "date": "2018.12.16", "title": "ТАСС: В Страсбург се проведе церемония в памет на жертвите на нападението от 11 декември"}
{"url": "http://www.focus-news.net/news/2018/12/16/2602424/", "text": "Катастрофа затруднява движението край Пасарел. Инцидентът е станал на пътя Самоков- София, съобщи читател на  Агенция „Фокус“ . Катастрофата е станала между лек автомобил и такси. Няма информация за пострадали. Пътят е почистен, но има образувани колони от коли.", "date": "2018.12.16", "title": "София: Катастрофа затруднява движението край Пасарел"}
{"url": "http://www.focus-news.net/news/2018/12/16/2602417/lovech-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта, няма подадени сигнали за бедстващи хора. Това съобщи за   Агенция „Фокус“    говорителят на Областна администрация Ловеч – Елка Баръмова. „В област Ловеч вали обилно навсякъде, а машините, които обработват терените, се движат от обяд“, допълни Баръмова. \r\nТя уточни, че за момента в областта няма никакви проблеми и ограничения, освен това за движението на превозни средства над 12 тона в района около Троянския проход.", "date": "2018.12.16", "title": "Ловеч: Проходими при зимни условия са пътищата в областта"}
{"url": "http://www.focus-news.net/news/2018/12/16/2602426/api-vremenno-e-ogranicheno-dvizhenieto-za-vsichki-mps-po-am-struma-v-posoka-sofiya-ot-pv-bosnek-do-pv-studena-v-oblast-pernik-poradi-snegopochistvane.html", "text": "Временно е ограничено движението за всички МПС по АМ \"Струма\" в посока София от п.в. \"Боснек\" до п.в. \"Студена\" в област Перник поради снегопочистване. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "АПИ: Временно е ограничено движението за всички МПС по АМ \"Струма\" в посока София от п.в. \"Боснек\" до п.в. \"Студена\" в област Перник поради снегопочистване"}
{"url": "http://www.focus-news.net/news/2018/12/16/2602416/dha-turtsiya-shte-preotseni-otnoshenieto-si-kam-bashar-asad-pri-demokratichni-i-svobodni-izbori-v-siriya.html", "text": "Министърът на външните работи на Турция Мевлют Чавушоглу заяви, че Анкара и целият свят може да се наложи да преоценят отношението си към Башар Асад след едни демократични и свободни избори в Сирия, предаде информационната агенция ДХА. Мевлют Чавушоглу присъства на 18-ия икономически форум в Доха и по време на специално заседание отговори на въпроси на кореспондент на CNBC. Ето част от въпросите и отговорите на турския външен министър: \r\nВъпрос: Ако в бъдещото развитие на Сирия се получи конфигурация, в която присъства и Башар Асад, това ще ви усмири ли; ще го преглътнете ли, ще се спотаите ли? \r\nОтговор: Това което работим в момента е приемането на една нова конституция за страната. Проектът за тази конституция трябва да изготвят самите сирийци.” \r\nВъпрос:  Ако на тези избори Башар Асад отново бъде избран за президент, ще работите ли с него? \r\nОтговор:  Ако се получи един демократичен и сигурен избор; тогава може да се наложи всеки да направи оценка на новата ситуация.”  Георги Димов", "date": "2018.12.16", "title": "ДХА: Турция ще преоцени отношението си към Башар Асад при демократични и свободни избори в Сирия"}
{"url": "http://www.focus-news.net/news/2018/12/16/2602430/mvr-planiraniyat-ogled-na-mestoproizshestvieto-stanalo-na-patya-svoge-novi-iskar-se-otlaga-poradi-vloshenite-meteorologichni-usloviya.html", "text": "Планираният в утрешния ден допълнителен оглед на местопроизшествието, станало на пътя Своге-Нови Искър, се отлага поради влошените метеорологични условия. Това съобщиха от  пресцентъра на МВР . Гражданите ще бъдат информирани своевременно за определена следваща дата на провеждането на следствения експеримент.", "date": "2018.12.16", "title": "МВР: Планираният оглед на местопроизшествието, станало на пътя Своге-Нови Искър, се отлага поради влошените метеорологични условия"}
{"url": "http://www.focus-news.net/news/2018/12/16/2602427/kyustendil-snegopochistvashta-mashina-se-e-preobarnala-v-rayona-na-mestnostta-cherna-niva.html", "text": "Снегопочистваща машина се е преобърнала в района на местността Черна нива в област Кюстендил, съобщиха от  пресцентъра на МВР.  Движението по пътя Кюстендил-Дупница е затворено. Препоръчителен маршрут за пътуващите e през Конявската планина. Там пътят е проходим при зимни условия.", "date": "2018.12.16", "title": "Кюстендил: Снегопочистваща машина се е преобърнала в района на местността Черна нива"}
{"url": "http://www.focus-news.net/news/2018/12/16/2602429/aman-prezidentat-rumen-radev-i-saprugata-mu-byaha-posreshtnati-v-kralskiya-dvorets-na-yordaniya.html", "text": "В кралския дворец в столицата Аман българският президент Румен Радев и съпругата му Десислава Радева бяха посрещнати с официална церемония от техни величества крал Абдула II бин ал-Хусейн и кралица Рания ал-Абдула. Това съобщиха от  прессекретариата на държавния глава .", "date": "2018.12.16", "title": "Аман: Президентът Румен Радев и съпругата му бяха посрещнати в кралския дворец на Йордания"}
{"url": "http://www.focus-news.net/news/2018/12/16/2602428/snezhni-blokadi-obzor-ii.html", "text": "Валежи от сняг и дъжд предизвикват затруднения в движението в Западна, Северна и Южна България.  Жълт код за валежи е обявен в 11 области на страната. Областите с предупреждение за снеговалеж са Видин, Монтана, Враца, София област, София, Перник, Кюстендил, Благоевград, Пазарджик, Смолян и Пловдив. В тези райони ще се образува нова снежната покривка с дебелина между 5 и 10 см. Жълта степен на опасност за валежи от дъжд е обявена в областите Благоевград, Пловдив, Смолян, Пазарджик. От НИМХ предупреждават за значителни валежи от дъжд, над около 1000 метра - от сняг. Очаквани количества на валежа - 15-20 л/кв.м.  \r\nСнежната покривка се увеличава в Западна и Северна България с всеки изминал час.   Към 14.00 часа най-голямо количество валежи са паднали в Кюстендил – 24 л/кв.м, като там се е образувала 6 сантиметра снежна покривка. В останалите райони  - 8 л/кв.м в Благоевград, 7 л/кв.м. в Драгоман, 6 л/кв.м в София.  Снежната покривка във Видин е 10 см, 8 см е в Ново село и по 5 см в София, Враца, Монтана и Лом. В Оряхово и Кнежа снежната покривка е 1 см. \r\nВ планините нивото на снежната покривка не се е увеличило драстично, като на Черни връх то е нараснало с 4 см – от 55 на 59. На Рожен снежната покривка се е покачила с 3 см - от 4 на 7. \r\nОчаква се до вечерта снеговалежите да отслабнат и през нощта временно да спрат. Нови валежи ще има във вторник или привечер в понеделник, когато ще завали от запад. \r\nОт „Пътната  полиция“ призовават водачите да не предприемат пътуване, ако не е крайно наложително.  . София:  \r\n199 снегопочистващи машини са на терен в столицата. Снегорините извършват втора обработка на пътните платна, по които се движи градският транспорт, както и на основни улици в кварталите.  Във всички райони на София се извършва избутване на снежни маси и разпръскване на соли срещу заледяване. С цел почистване на пътните платна на основните булеварди временно в рамките на 5-10 минути се затварят отделни пътни участъци. Вследствие на интензивния снеговалеж движението е затруднено. От Общината призовават гражданите да излизат с автомобили само при необходимост и напомнят на управителите на търговски обекти и председателите на етажна собственост да почистят прилежащите към сградите тротоари.    \r\nВъпреки усложнената метеорологична обстановка, при неспирен и обилен снеговалеж, летище \"София\" работи в зимни условия. След започването на снеговалежа 6 полета са пренасочени на резервни летища. Всички останали полети се изпълняват от и до летище \"София\". Пистата се почиства периодично, възможни са известни отклонения в полетното разписание. Можете да получите актуална информация на сайта на летище София: www.sofiaairport.bg или на телефон: +359 2 937 22 11. Кюстендил: \r\nУсложнена е метеорологичната обстановка в региона. В равните части се е образувала тънка снежна покривка, но в по-високите части дебелината на натрупания сняг е значителна. Придвижването на моторни превозни средства става при зимни условия, въведени са временни ограничения за движението на тежкотоварни автомобили над 12 тона по пътя Кюстендил – Гюешево и Кюстендил – Дупница. Временните ограничения са въведени заради необходимост от снегопочистване.  Движението по пътя Кюстендил-Дупница е затворено. Препоръчителен маршрут за пътуващите – през Конявската планина. Там пътят е проходим при зимни условия. В района има аварирал автомобил на фирмата за пътно поддържане. Изключително затруднено е преминаването, почти непроходим е пътят там. Има струпани много автомобили. Спряно е и движението на тежкотоварни моторни превозни средства над 12 тона по Автомагистрала „Струма”, посока София в района на пътен възел „Бобошево”. Ограничено е движението на този вид превозни средства и в посока ГКПП – „Гюешево”. Товарните автомобили престояват на паркинг в района на град Кюстендил. Пътната обстановка в областта е усложнена. На терен са изпратени екипи на Областна дирекция на МВР – Кюстендил, които да съдействат и да подпомагат хората в проблемните пътни участъци. Няма данни за бедстващи хора. Благоевград:  \r\nВъведени са ограничения за движението на товарни автомобили над 12 тона в района на прохода Предел и по път III-106 Благоевград – Станке Лисичково. В тези райони има обилни снеговалежи като вече се е натрупала и снежна покривка. Пътищата се почистват и опесъчават. На терен са няколко снегопочистващи автомобила. В района на общините Гоце Делчев и Сандански също има валежи, но не от сняг, а от дъжд. \r\nВ град Благоевград снегопочистваща и друг вид техника на общинска фирма „Биострой“ почиства и опесъчава улиците и централните градски части. Към момента на площад „Македония“ има един снегорин, който разчиства образувалата се снежна покривка. Приоритетно се почистват още площад „Георги Измирлиев“, улица „Тодор Александров“, както ѝ централните улици и булеварди. Работи се ѝ в района на Многопрофилна болница за активно лечение – Благоевград, както ѝ при подстъпа към Районна служба „Пожарна безопасност и защита на населението“ – Благоевград. Към момента няма данни за населени места без електричество в общината или за бедстващи хора.  Перник: \r\nПътищата в областта са проходими в зимни условия, има заледявания на места. За момента пътната обстановка е спокойна. Има спряно електричество на определени населени места в общините Брезник и Трън. Снежната покривка е 15-20 сантиметра.  Враца: \r\nНяма бедстващи хора в областта. Републиканските пътища се почистват, а движението на тежкотоварни автомобили не е спряно.  Ловеч:  \r\nВ областта вали сняг, пътищата са проходими при зимни условия. Няма подадени сигнали за бедстващи хора. В областта няма ограничения, освен това за движението на превозни средства над 12 тона в района около Троянския проход. Видин:  \r\nПътната обстановка в областта е нормална и проходима при зимни условия. В цялата област има ток, с изключение на селата Раброво, Войница, Чичил. В момента се работи по отстраняване на авариите. Няма бедстващи населени места.  Монтана: \r\nПътната обстановка в област Монтана е нормална. Няма населени места без ток. Снегът в областта е около 3-4 сантиметра.", "date": "2018.12.16", "title": "Снежни блокади (ОБЗОР II)"}
{"url": "http://www.focus-news.net/news/2018/12/16/2602432/biser-mihaylov-oblasten-upravitel-na-blagoevgrad-sravnitelno-spokoyna-e-obstanovkata-v-regiona-nyamame-postapvali-signali-za-problemi-v-situatsionniya-tsentar.html", "text": "Сравнително спокойна е обстановката в региона, нямаме постъпвали сигнали за проблеми в ситуационния център. Това каза за  Радио „Фокус“ – Пирин  областният управител на Благоевград Бисер Михайлов. По думите му няма населени места без електричество или бедстващи хора. Пътищата се почистват и опесъчават. \r\nЛивия НИНОВА", "date": "2018.12.16", "title": "Бисер Михайлов, областен управител на Благоевград: Сравнително спокойна е обстановката в региона, нямаме постъпвали сигнали за проблеми в ситуационния център"}
{"url": "http://www.focus-news.net/news/2018/12/16/2602425/anadolu-agency-politsiyata-v-bryuksel-upotrebi-salzotvoren-gaz-sreshtu-protestirashti-sreshtu-globalniya-pakt-na-oon-za-migratsiyata.html", "text": "Полицията в белгийската столица използва сълзотворен газ, за да разпръсне протест срещу Глобалния пакт на ООН миграцията, подписан в началото на седмицата на специална конференция в мароканския град Маракеш, предава турската държавна агенция  Anadolu Agency . \r\nОколо хиляди души се събраха в Брюксел, за да демонстрират несъгласието си с документа, приет от около 150 държави-членки на международната организация. Събралите се поискаха оставката на премиера Шарл Мишел, издигнати бяха също лозунги срещу правителствата и миграцията.  Тереза Герова", "date": "2018.12.16", "title": "Anadolu Agency: Полицията в Брюксел употреби сълзотворен газ срещу протестиращи срещу Глобалния пакт на ООН за миграцията"}
{"url": "http://www.focus-news.net/news/2018/12/16/2602422/api-shofyorite-da-se-vazdarzhat-ot-patuvane-po-am-struma-v-uchastaka-sofiya-blagoevgrad.html", "text": "Шофьорите да се въздържат от пътуване по АМ „Струма” в участъка София – Благоевград поради обилен снеговалеж. Това съобщиха от пресцентъра на  Агенция \"Пътна инфраструктура\" . В отсечката е ограничено движението на тежкотоварни МПС над 12 т поради снегопочистване.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.12.16", "title": "АПИ: Шофьорите да се въздържат от пътуване по АМ „Струма” в участъка София – Благоевград"}
{"url": "http://www.focus-news.net/news/2018/12/16/2602437/rumen-petkov-abv-samo-za-sedmitsa-sasht-posegnaha-brutalno-tri-pati-na-vsichki-tsennosti-koito-izgrazhdat-obedinena-evropa-i-balgariya.html", "text": "За една седмица станахме свидетели на три брутални посегателства на САЩ върху българските национални интереси и всички европейски ценности. Става дума за мира, вероизповеданията и социално-икономическата ни и енергийна сигурност, както на България, така и на ЕС. Това заяви в лична позиция председателят на ПП АБВ Румен Петков, съобщиха от пресцентъра на  партията . „Първо: Косово, в разрез с всички договорености, обяви създаването на собствена армия, а САЩ подкрепиха това с ясното съзнание, че това може да предизвика война на Балканския полуостров! Второ: Едно абсолютно несъответстващо на православния канон решение, взето от група отцепили се свещеници, и с участието на частно лице за пръв път в историята  (в това число и по време на комунистическия режим), бе дирижирано и публично подкрепено от САЩ. Такова вмешателство в православието не са си позволявали дори диктаторите, независимо от произхода си, а нашите и европейските институции мълчат! Трето: Бруталният натиск на американската държава върху нас, насочен против енергийната ни сигурност на социално поносима цена, продължава! При това, с услужливото припляскване на европарламента. За капак идва и грозното потъпкване на екорешенията на ООН от Катовице“, посочи Петков.  \r\nТой бе категоричен: „Нуждаем се от друга Европа! Европа, която има лице, гръбнак и способност да защити мира, вероизповеданията си и социално-икономическата си сигурност!“", "date": "2018.12.16", "title": "Румен Петков, АБВ:  Само за седмица  САЩ посегнаха брутално три пъти на всички ценности, които изграждат обединена  Европа и България"}
{"url": "http://www.focus-news.net/news/2018/12/16/2602436/sofiya-vazstanoveno-e-dvizhenieto-na-mps-nad-12-t-po-patya-svoge-sofiya.html", "text": "Възстановено е движението на МПС над 12 т по път II-16 Своге – София. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "София: Възстановено е движението на МПС над 12 т по пътя Своге – София"}
{"url": "http://www.focus-news.net/news/2018/12/16/2602433/kyustendil-neprohodim-e-patyat-kyustendil-dupnitsa-v-rayona-na-cherna-niva-preporachva-se-obhoden-marshrut.html", "text": "Непроходим е пътят Кюстендил - Дупница в района на Черна нива, препоръчва се обходен маршрут. Това каза пред  Радио \"Фокус\" - Кюстендил  Катя Табачка, говорител на Областна дирекция на МВР - Кюстендил. В района има аварирал техника за снегопочистване, струпване на леки и товарни автомобили. \"Пътят е непроходим. Препоръчваме на пътуващите за ГКПП \"Гюешево\" да ползват маршрута през Конявска планина\", каза Катя Табачка. Това е пътят Гюешево - Кюстендил - Цървеняно - Перник - София. \r\nВенцеслав ИЛЧЕВ", "date": "2018.12.16", "title": "Кюстендил: Непроходим е пътят Кюстендил - Дупница в района на Черна нива, препоръчва се обходен маршрут"}
{"url": "http://www.focus-news.net/news/2018/12/16/2602434/api-shte-sanktsionira-patnopoddarzhashtata-firma-na-am-struma-na-teritoriyata-na-oblast-kyustendil.html", "text": "АПИ ще санкционира пътноподдържащата фирма на АМ \"Струма\" на територията на област Кюстендил. Това съобщиха от пресцентъра на  Агенция \"Пътна инфраструктура\" . Агенция \"Пътна инфраструктура\" ще санкционира пътноподдържащата фирма на АМ \"Струма\", отговорна за снегопочистването  на магистралния участък на  територията на област Кюстендил. Причината е констатирано закъснение при снегопочистващите дейности днес. \r\nЗа по-бързото почистване на отсечката при снеговалежа  е осигурена почистваща техника от други пътноподдъжащи дружества.", "date": "2018.12.16", "title": "АПИ ще санкционира пътноподдържащата фирма на АМ \"Струма\" на територията на област Кюстендил"}
{"url": "http://www.focus-news.net/news/2018/12/16/2602440/lovech-vremenno-dvizhenieto-po-pat-i-4-mikre-golets-se-osashtestvyava-dvuposochno-v-edna-lenta-poradi-patno-proizshestvie.html", "text": "Временно движението по път I-4 Микре - Голец се осъществява двупосочно в една лента поради ПТП. Движението се регулира от пътна полиция. Това съобщиха от пресцентъра на  Агенция \"Пътна инфраструктура\"", "date": "2018.12.16", "title": "Ловеч: Временно движението по път I-4 Микре - Голец се осъществява двупосочно в една лента поради пътно произшествие"}
{"url": "http://www.focus-news.net/news/2018/12/16/2602439/pernik-otpadat-vsichki-ogranicheniya-po-am-strumana-teritoriyata-na-oblastta.html", "text": "Отпадат всички ограничения по АМ \"Струма\"на територията на област Перник. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "Перник: Отпадат всички ограничения по АМ \"Струма\"на територията на областта"}
{"url": "http://www.focus-news.net/news/2018/12/16/2602442/kyustendil-bez-elektrozahranvane-sa-zhiteli-ot-obshtinite-boboshevo-i-treklyano.html", "text": "Без електрозахранване са жители от общините Бобошево и Трекляно. Това съобщи за  Радио „Фокус” – Кюстендил  Виктор Янев, областен управител на Кюстендил. По думите му екипи на електроразпределителното дружество работят по отстраняване на авариите. Според областния управител ситуацията по отношение на пътната обстановка в региона не е много добра. Остава блокиран пътят Кюстендил – Дупница в района на Черна нива, където има обърнал се снегорин. Има проблеми с придвижването и в други пътни участъци в областта. Работи се по нормализиране на движението, което е при зимни условия. Продължава да вали сняг.  \r\nВенцеслав ИЛЧЕВ", "date": "2018.12.16", "title": "Кюстендил: Без електрозахранване са жители от общините Бобошево и Трекляно"}
{"url": "http://www.focus-news.net/news/2018/12/16/2602443/makfaks-makedoniya-otmeniha-zabranata-za-dvizhenie-na-kamioni-po-patya-za-gkpp-s-balgariya.html", "text": "От 14:00 часа местно време (15:00 часа българско време) е отменената забраната за движение на тежкотоварни превозни средства по пътя Крива паланка- ГКПП „Деве Баир“ на границата с България, предава македонската информационна агенция  „Макфакс“ . \r\nОт Автомото съюзът на Македония предупредиха водачите за влажни коловози по пътищата и превалявания от сняг в североизточната част от страната. Интензивността на трафика е умерен, поясниха още от съюза. На граничните пунктове няма образувани опашки за излизане от страната.  Тереза Герова", "date": "2018.12.16", "title": "„Макфакс“ (Македония): Отмениха забраната за движение на камиони по пътя за ГКПП с България"}
{"url": "http://www.focus-news.net/news/2018/12/16/2602444/veliko-tarnovo-otdelenieto-po-ortopediya-na-mobal-d-r-stefan-cherkezov-ima-vodeshti-pozitsii-po-broy-izvarsheni-ortopedichni-operatsii-v-stranata.html", "text": "Отделението по ортопедия на МОБАЛ “ Д-р Стефан Черкезов” във Велико Търново е на едно от водещите места по брой извършени ортопедични операции в страната. Това съобщиха за  Радио „Фокус“ – Велико Търново  от пресцентъра на лечебното заведение. Данните са на база проучване, направено сред 23 областни и университетски болници у нас от младия ортопед д-р Калоян Йорданов. В класацията не участват частни лечебни заведения. Данните  сочат, че областната болница се намира на едно от водещите места в класацията, съпоставено с до 4 пъти по-големи населени места. Така, например, Отделението се нарежда на 8-ма позиция по брой извършени големи операции на долен крайник – 245, като на първите две места са болниците “Св. Георги” – Пловдив – 803 и “Св. Ана” – Варна – 586. Най – много средни операции на долен крайник отново са извършени в Пловдивската болница -708, а в МОБАЛ “Д-р Стефан Черкезов” са 149, като в дъното на класацията са болниците във Видин – 44 и Кюстендил – 41. Великотърновската ортопедия е на челните места и по брой извършени Алопластики на тазобедрена и колянова става – 92, като отново в Пловдивската “Св. Георги” са най-много -357, следвана от ИСУЛ-314. В края на класацията остават болниците в Кюстендил и Перник, където не е извършена нито една такава операция. Водещото място на Отделението по ортопедия в МОБАЛ” Д-р Стефан Черкезов”, показва, че през последните години голяма част от пациентите не само от Велико Търново, но и от съседните области и градове, избират да се доверят на екипа от професионалисти там. \r\nМария НЕДЕВА", "date": "2018.12.16", "title": "Велико Търново: Отделението по ортопедия на МОБАЛ “ Д-р Стефан Черкезов” има водещи позиции по брой извършени ортопедични операции в страната"}
{"url": "http://www.focus-news.net/news/2018/12/16/2602446/sport-ludogorets-pobedi-kato-gost-dunav-ruse-s-20.html", "text": "Лудогорец победи като гост Дунав Русе с 2:0 и регистрира най-силния си есенен полусезон в българския футболен елит. Шампионите за първи път в историята си минаха границата от 50 точки и завършиха с 51 в своя актив след 20 кръга. Те вкараха по един гол преди и след почивката, като удариха и две греди. Голмайстори станаха Якуб Швиерчок и Клаудиу Кешерю. \r\nФутболистите на Дунав Русе приключиха годината на 12-о място с 15 точки и серия от шест двубоя без победа. \r\nСъдията на двубоя Никола Попов изведе двата тима за 150-ия си двубой в първенството, като получи цветя и специален плакет от Българския футболен съюз и Лудогорец. \r\nВенцислав ДРАГОМАНОВ", "date": "2018.12.16", "title": "Спорт: Лудогорец победи като гост Дунав Русе с 2:0"}
{"url": "http://www.focus-news.net/news/2018/12/16/2602449/ot-2019-godina-shte-zaraboti-mobilnoto-prilozhenie-na-kontaktniya-tsentar-na-stolichna-obshtina.html", "text": "От 2019 година ще заработи Мобилното приложение на Контактния център на Столична община \r\nОт 2019 година ще заработи Мобилното приложение на Контактния център на Столична община. Това каза Венера Милова от Дирекция „Административно обслужване“ в Столична община на представянето на резултатите от електронното управление през 2018 година, предаде репортер на  Агенция „Фокус“ . Борислав Панайотов от дирекцията обясни, че приложението ще бъде безплатно за потребителите, през него ще се подават сигнали. То ще отчита местоположението, от което се подават сигналите. „Гражданите ще могат да видят подадените от тях сигнали, като ще има възможност за обратна връзка със Столична община“, посочи той. Потребителите ще могат да се регистрират в приложението със своя профил във „Фейсбук“ или Гугъл.  \r\nСпоред представените данни през 2018 година в Контактния център на Столична община са приети повече от 53 хиляди сигнали. Зададените въпроси за повече от 21 хиляди. От март до декември общината е изпратила 94 275 документа, получила е 60 575. Очаква се в края на януари 2019 година 194-те общински детски градини да бъдат реални участници в електронния обмен. \r\nБиляна ИВАНОВА", "date": "2018.12.16", "title": "От 2019 година ще заработи Мобилното приложение на Контактния център на Столична община"}
{"url": "http://www.focus-news.net/news/2018/12/16/2602448/burgas-nuleva-e-vidimostta-poradi-magla-v-prohodite-primorski-i-dyulinski.html", "text": "Има нулева видимост поради мъгла в проходите Приморски и Дюлински. Това съобщи за  Радио „Фокус“ – Бургас  дежурният от Областно пътно управление. В Района на село Венец и Карнобат видимостта е до 100 метра, както и в района на Средец – Бургас, заради мъгла. Пътните настилки са мокри и хлъзгави. В град Бургас движението се осъществява нормално. По-натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ в посока ж. к. „Меден Рудник“. \r\nМария КУРТЕВА", "date": "2018.12.16", "title": "Бургас: Нулева е видимостта поради мъгла в проходите Приморски и Дюлински"}
{"url": "http://www.focus-news.net/news/2018/12/16/2602441/blagoevgrad-10-mashini-pochistvat-glavnite-patni-arterii-nyama-registrirani-problemi-zaradi-valezhite.html", "text": "10 машини почистват главните пътни артерии в Благоевград. Това съобщиха от пресцентъра на  Община Благоевград . Дежурните екипи започнаха работа днес по обяд. Почистват се улиците както в централна градска част, така и по кварталите. На местата, където е необходимо, снегът се обработва със сол. Служители на „Биострой“ имат готовност да продължат работа и през малките часове на денонощието.  \r\nВъв връзка със снеговалежа, Община Благоевград  призовава собствениците и шофьорите на автомобили да паркират на обозначените за това места, без да възпрепятстват работата и движението на техниката за снегопочистване. Община Благоевград апелира собствениците на жилищни сгради, имоти и търговски обекти да предприемат действия по почистване на прилежащите тротоари и подходи към обектите.", "date": "2018.12.16", "title": "Благоевград: 10 машини почистват главните пътни артерии, няма регистрирани проблеми заради валежите"}
{"url": "http://www.focus-news.net/news/2018/12/16/2602445/api-dvizhenieto-po-pat-ii-62-kyustendil-dupnitsa-e-vremenno-ogranicheno-poradi-obilen-snegovalezh-i-pochistvane.html", "text": "Движението по път II-62 Кюстендил – Дупница е временно ограничено за всички МПС поради обилен снеговалеж и почистване, съобщиха от  пресцентъра на Агенция \"Пътна инфраструктура\".", "date": "2018.12.16", "title": "АПИ: Движението по път II-62 Кюстендил – Дупница е временно ограничено поради обилен снеговалеж и почистване"}
{"url": "http://www.focus-news.net/news/2018/12/16/2602453/eu-observer-dezha-vyu-gazoprovodat-v-balgariya-shte-se-sblaska-s-izostrenoto-vnimanie-na-es.html", "text": "България е изправена преди нова проверка на Европейския съюз заради проекта за изграждане на руската газопреносна система въпреки факта, че предишният подобен опит завърши с провал, пише Андрю Ретман в статия за  EU Observer . \r\nЗаместник-председателят на Европейската комисия и европейски комисар по междуинституционалните отношения и администрацията Марош Шефчович увери, че Европейската комисия „няма да подкрепи\" плана, ако новата „тръба\" не отговаря на условията на Брюксел. В същото време той добави, че ЕК ще „реагира в съответствие с правомощията си\", ако България подкопае енергийната сигурност на ЕС. \r\nСофия иска да построи 484-километров тръбопровод, наречен „Турски поток-2\". Чрез него Москва ще може да увеличи продажбите на природен газ за Европа, като заобиколи Украйна, Полша и други източноевропейски страни.  Друг руски проект, „Северен поток 2\", ще преминава през Балтийско море и ще позволи на Кремъл да транспортира газ в Германия, избягвайки транзита през украинската територия. Това прави региона на Източна Европа,  някога под контрола на Русия, по-малко защитена. В края на краищата, руското правителство може по всяко време да спре доставките за непокорните си съседни държави и в същото време да поддържа нормален приток на газ към Западна Европа. \r\nВоенният реваншизъм на Кремъл засилва страха от разгръщането на подобен сценарий на фона на провокации и агресия на руската армия в балтийските и черноморските региони. „Северен поток-2“ и разширяването на „Турски поток“ само ще засилят зависимостта на ЕС от Русия\", заяви американският дипломат Франсис Фенън. „Тези тръбопроводи са политически инструменти. Руската държава използва енергията, за да постигне политически цели\". \r\nМеждувременно ЕС имаше усещане за дежа вю. По-рано България и Русия се опитаха да изпълнят по-амбициозния проект „Южен поток\", който трябваше да позволи транспортирането на руския газ в Европа през Черно море. Но през 2014 г. Кремъл се отказа от него поради съпротивата на Европейската комисия, която постанови, че новата „тръба\" нарушава законите на единния пазар. \r\nБългарският парламент вече одобри изграждането на „Турски поток-2“. Но София все още трябва да представи подробен проект на Европейската комисия. Ако българското разклонение на газопровода има за цел да създаде търговски център, чрез който не само ще се продава руски газ, но и енергийни източници от други доставчици, тогава според Шефчович ЕС няма да има оплаквания. Но ако той е необходим, само за да бъде „изпомпван руски газ в Австрия, Италия или други страни от ЕС“, тогава Брюксел няма да даде разрешение за неговото изграждане. „Ако се окаже, че проектът е само транзитен газопровод и няма да бъде част от балканския газов възел, тогава Европейската комисия няма да го подкрепи\", категоричен бе Шефчович.  Тереза Герова", "date": "2018.12.16", "title": "EU Observer: Дежа вю: Газопроводът в България ще се сблъска с изостреното внимание на ЕС"}
{"url": "http://www.focus-news.net/news/2018/12/16/2602452/blagoevgrad-otpada-ogranichenieto-za-dvizhenie-na-mps-do-12-t-po-pat-iii-106-blagoevgrad-stanke-lisichkovo.html", "text": "Отпада ограничението за движение на МПС до 12 т по път III-106 Благоевград – Станке Лисичково. Това съобщиха от пресцентъра на  Агенция \"Пътна инфраструктура\" . Остава ограничено движението на МПС над 12 т.", "date": "2018.12.16", "title": "Благоевград: Отпада ограничението за движение на МПС до 12 т по път III-106 Благоевград – Станке Лисичково"}
{"url": "http://www.focus-news.net/news/2018/12/16/2602450/ministar-krasimir-karakachanov-priblizitelno-godina-i-polovina-sled-podpisvaneto-na-dogovora-za-priyatelstvo-makedoniya-prodalzhava-da-provokira-s-taka-narechenata-si-istoriya.html", "text": "Приблизително година и половина след подписването на Договора за приятелство, добросъседство и сътрудничество с България, Македония продължава да провокира с така наречената си „история“. Това каза пред журналисти в Пловдив председателят на ВМРО – Българско национално движение и заместник министър-председател по обществения ред и сигурност Красимир Каракачанов във връзка с последното провокативно изказване на Зоран Заев пред парламента на Македония, предаде  репортер на Радио „Фокус“ – Пловдив . „В Договора е записано, че двете страни нямат взаимни претенции една към друга, в това число и териториални. Също така е записано, че спорните личности и събития в общата ни история ще бъдат оценявани на базата на автентични исторически документи. Всъщност, тук Скопие не изпълнява своите ангажименти. Някои се опитват да вкарат темата с езика, като едва ли не някакво противоречие. България никога не е признавала македонския език и никой не може да го изисква от нас. Това, че управляващите в Скопие са записали в конституцията, че техният език се нарича македонски не означава, че трябва да им дадем възможност един ден този език, който те мислят, че съществува напук на цялата лингвистична наука по света, да ни го налагат като някакъв език на малцинства в България. Аз възнегодувах срещу няколко неща – първо срещу изказването на Заев, че един така наречения „македонски“ език ще се изучава в Гърция. Тяхно право е в собствената си държава да изучават какъвто език искат, но не може приумиците на някакви политици от времето на Тито да стават норма за суверенни държави като България и Гърция“, коментира Каракачанов и посочи, че основното негодувание е по повод темите, свързани  с историята. „Работната група историци между двете държави не работи и тя не работи по вина на скопските представители, които идват с инструкцията да саботират“, смята той.„Договорът за приятелство с България беше първият такъв договор, гърците имаха основата, върху която да стъпят. Благодарение на договора, който ние подписахме, те измислиха и допълнителни клаузи, които допълнително да им гарантират интересите. Смятам, че нашите интереси са добре гарантирани в този договор, разбира се, ако двете страни са искрени и искат да ги изпълняват. Всеки един договор е временен. В него пише, че може да бъде отменен от парламента. Започвам да си мисля, че това е целта на политиците в Скопие – договори с България и Гърция, влизане в НАТО и в ЕС, след което договорите да бъдат отменени, а те да продължават с техните вече известни на историята номера. Има индикации за това от няколко години насам. Аз бих приел, че Договорът за приятелство е изпълнен, когато видя учебниците, по които учат децата. Ако в тези учебници пак пише, че цар Самуил е македонски цар, значи Договорът не е изпълнен. Договорът е основа за разбирателство, но когато едната страна не спазва този договор, ние си имаме други механизми да влияем“, каза Каракачанов. \r\nТони МИХАЙЛОВ", "date": "2018.12.16", "title": "Министър Красимир Каракачанов: Приблизително година и половина след подписването на Договора за приятелство, Македония продължава да провокира с така наречената си „история“"}
{"url": "http://www.focus-news.net/news/2018/12/16/2602447/api-vremenno-se-ogranichava-dvizhenieto-na-mps-nad-12-t-po-pat-i-1-vratsa-botevgrad-poradi-snegopochistvane.html", "text": "Временно се ограничава движението на МПС над 12 т по път I-1 Враца – Ботевград поради снегопочистване. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "АПИ: Временно се ограничава движението на МПС над 12 т по път I-1 Враца – Ботевград поради снегопочистване"}
{"url": "http://www.focus-news.net/news/2018/12/16/2602451/pazardzhik-slab-snyag-vali-v-grada.html", "text": "Слаб сняг вали в Пазарджик, предаде репортер на  Радио „Фокус“ – Пазарджик . Пътищата в региона са мокри. Трафикът по главните пътища е спокоен. Повече автомобили се движат по пътищата от областния град към Пловдив, Пещера, Велинград, Панагюрище. Полицейски патрули са разположени на изхода на Пазарджик в посока автомагистрала „Тракия“ и на изхода на града в посока Пловдив. \r\nВаня НИКОЛОВА", "date": "2018.12.16", "title": "Пазарджик: Слаб сняг вали в града"}
{"url": "http://www.focus-news.net/news/2018/12/16/2602456/vladimir-danailov-soapi-ikonomikata-na-sofiya-e-stabilna-i-rastyashta-bezrabotitsata-e-rekordno-niska-prez-2018-g.html", "text": "Икономиката на София е стабилна и растяща. Това каза на семинар за представянето на проектобюджета на Столична община за 2019 година Владимир Данаилов, изпълнителен директор на Столичната общинска агенция за приватизация и инвестиции (СОАПИ), предаде репортер на  Агенция „Фокус“ . „През 2018 година имаме рекордно нисък процент на безработица“, заяви той. „София е сред 6-те области с ръст на населението“, посочи Владимир Данаилов и обърна внимание, че човешкият фактор е все по-основен и важен за София. „В София имаме малко над 700 хил. човека работна ръка. Половината хора имат образование и говорят езици“, обясни той и допълни, че 42 хиляди са работните миграции от околностите на София към града.  \r\n„През 2018 година имахме над 100 казуса на различни компании, които ни потърсиха“, заяви Владимир Данаилов. Той поясни, че голяма част от запитванията на инвеститори са били от чужбина. „Имахме делегации от 25 държави в Столична община през 2018 година“, обяви той. „Основна наша дейност е подпомагането на наши бизнеси да стигат до чужди пазари“, посочи изпълнителният директор на СОАПИ и припомни, че София е сключила договори за бизнес партньорство с Лондон и Виена.  „Планираме поне още 10 договора. Най-често се насочваме към държави, посочени от бизнеса“, каза Владимир Данаилов.  \r\nБиляна ИВАНОВА", "date": "2018.12.16", "title": "Владимир Данаилов, СОАПИ: Икономиката на София е стабилна и растяща, безработицата е рекордно ниска през 2018 г."}
{"url": "http://www.focus-news.net/news/2018/12/16/2602454/api-vavezhda-se-ogranichenie-za-dvizhenieto-na-mps-nad-12-t-po-am-trakiya-v-posoka-sofiya-v-oblast-plovdiv-poradi-vlosheni-meteorologichni-usloviya.html", "text": "Въвежда се ограничение за движението на МПС над 12 т по АМ \"Тракия\" в посока София в област Пловдив поради влошени метеорологични условия в област София. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "АПИ: Въвежда се ограничение за движението на МПС над 12 т по АМ \"Тракия\" в посока София в област Пловдив, поради влошени метеорологични условия"}
{"url": "http://www.focus-news.net/news/2018/12/16/2602455/vratsa-zadrastvane-se-e-obrazuvalo-na-patya-botevgrad-vratsa.html", "text": "Задръстване се е образувало на пътя Ботевград-Враца, от отбивката за Своге, предаде читател на  Агенция „Фокус“ . Колоната е от близо 10 км. По информация на Агенция \"Пътна инфраструктура\" в участъка Враца – Ботевград се извършва снегопочистване.", "date": "2018.12.16", "title": "Враца: Задръстване се е образувало на пътя Ботевград-Враца"}
{"url": "http://www.focus-news.net/news/2018/12/16/2602457/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия за пътищата на територията на Благоевградска област, предаде репортер на  Радио „Фокус“ – Пирин . Пътните настилки са мокри и хлъзгави, на места заснежени, но се почистват и обработват със смеси срещу заледяване. Ограничение за движението на товарни автомобили с тегло над 12 тона има в района на прохода Предел. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е интензивен. През деня към Областно пътно управление – Благоевград са подадени няколко сигнала за паднали камъни в района на Предел. Скалната маса е била разчистена от екипи на пътното управление. Няма регистрирани тежки пътни инциденти. В Благоевград пътищата също са мокри и хлъзгави. 10 снегопочистващи машини на общинска фирма „Биострой“ са на терен и почистват пътищата от образувалата се снежна покривка. Пътните артерии се обработват със сол и луга. През деня не са регистрирани катастрофи в областния център. Движението по основните улици и булеварди се извършва без забавяне. \r\nЛивия НИНОВА", "date": "2018.12.16", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/12/16/2602431/kathimerini-ues-michal-otpravi-yasen-signal-kam-turtsiya-za-sondazhite-kray-kipar.html", "text": "В ексклузивно интервю за неделното издание на водещия атински ежедневник  Kathimerini  американският помощник-държавен секретар по европейските и евроазиатските въпроси Уес Мичъл изпрати ясно послание до Анкара да не възпрепятства сондажите, което се извършват в Изключителната икономическа зона на Кипър (ИИЗ), като същевременно определи Гърция като „фантастичен съюзник\" на САЩ в региона. \r\nГоворейки от Вашингтон ден след провеждането на стратегическия диалог между САЩ и Гърция, ключовият служител на президента Доналд Тръмп по гръцко-турските въпроси и Източното Средиземноморие заяви, че САЩ считат Гърция, както и Република Кипър и Израел, за важни съюзници в региона. \r\n„Гърция, Кипър и Израел са много важни държави за САЩ, защото са стабилни, демократични, западни съюзници в регион, където няма много стабилни и демократични партньори\", обясни Мичъл, добавяйки, че е „естествена стъпка\" за САЩ да задълбочи сътрудничеството си с трите страни. \r\nМичъл посочи енергийната сигурност и диверсификацията като ключови цели, както и да бъде държани под контрол „иранските усилия да отворят прозорец за Средиземноморието през Сирия\". \r\nТой също така подчерта, че Кипър има право да развива своите ресурси. „Нашата линия е последователна. Кипър е суверенна държава и точно като всяка друга суверенна държава има ресурси, които може да развие\", категоричен бе Мичъл. \r\nАмериканският помощник-държавен секретар по европейските и евроазиатските въпроси допълни , че се надява Никозия да „направи това по справедлив начин и да привлече вниманието на всички, но в крайна сметка това ще бъде решение за Кипър, неговите лидери и народа. „Останалата част от света (освен Турция – бел.р.)  има много ясна представа, че Изключителната икономическа зона на Кипър е основана на международното право\". \r\nМичъл заяви, че САЩ няма да „гледат приятелски на какъвто и да е вид „тормоз“ в кипърските води, особено ако са включени и американски кораби\". Политикът на Вашингтон визира инцидент от по-рано тази година с кораб на италианската компания ENI. \r\nЩо се отнася до Гърция, Мичъл заяви, че е „фантастичен съюзник\" на Вашингтон, подкрепяйки мисиите на САЩ и НАТО в региона, гранична държава и „един от най-способните във военно отношение съюзници\". \r\nПодчертавайки значението на военните бази в залива Суда и Лариса за интересите на САЩ, той се позовава и на операцията „Атлантическа решителност\" с безпилотни апарати, работещи от различни части на Гърция. \r\nСтратегическият диалог между САЩ и Гърция, който се състоя във Вашингтон миналата седмица, е „най-старата, най-дълбоката и най-широка платформа, която някога сме имали в американско-гръцките отношения\", отбеляза Мичъл. \r\nЩо се отнася до спорното  Преспанско споразумение, подписано между Гърция и Бивша югославска република Македония, Мичъл заяви, че Вашингтон подкрепя договора, като отбеляза, че прилагането му може да увеличи ролята на Гърция като икономически доминант на Балканите.  Тереза Герова", "date": "2018.12.16", "title": "Kathimerini: Уес Мичъл отправи ясен сигнал към Турция за сондажите край Кипър"}
{"url": "http://www.focus-news.net/news/2018/12/16/2602438/panos-kamenos-prezidentat-i-partiynite-lideri-mozhe-da-blokirat-dogovora-za-imeto-na-makedoniya.html", "text": "Министърът на отбраната на Гърция Панос Каменос отново повтори противопоставянето си на споразумението за новото име на Македония (в източника - Бивша югославска република Македония), призовавайки президента на страната Прокопис Павлопулос да свика Съвета на политическите лидери и да го отмени, ако не предпази Гърция от иредентизма на северната й съседка, съобщава неделното издание на водещия атински ежедневник  Kathimerini  . \r\nПо-рано тази седмица Каменос предупреди, че партията му „Независими гърци“ (АНЕЛ), младши партньор в коалицията на премиера Алексис Ципрас (СИРИЗА), ще напусна правителството, а министрите му ще подадат оставка от кабинета, но допълни, че ако опозиционната „Нова демокрация“ внесе вот за недоверие, няма да гласува за него.   Тереза Герова", "date": "2018.12.16", "title": "Панос Каменос: Президентът и партийните лидери може да блокират договора за името на Македония"}
{"url": "http://www.focus-news.net/news/2018/12/16/2602460/sport-etar-pobedi-septemvri-s-20.html", "text": "Етър победи Септември с 2:0 в среща от 20-ия кръг на Първа лига. Домакините никога не бяха губили от този съперник у дома, и продължиха традицията, записвайки трета поредна победа срещу столичани. Головете отбелязаха Велко Батрович в 28-ата минута и Крум Стоянов в 85-ата. \r\nУспехът приближи Етър само на точка от шестия Черно море. Септември остава на 13-а позиция с 14 точки. \r\nПо-рано днес Лудогорец победи като гост Дунав Русе с 2:0 и записа най-силния си есенен полусезон в българския футболен елит. Шампионите за първи път в историята си минаха границата от 50 точки и завършиха с 51  след 20 кръга. \r\nВенцислав ДРАГОМАНОВ", "date": "2018.12.16", "title": "Спорт: Етър победи Септември с 2:0"}
{"url": "http://www.focus-news.net/news/2018/12/16/2602459/plovdiv-patishtata-na-teritoriyata-na-oblastta-sa-mokri-i-hlazgavi-dvizhenieto-e-natovareno.html", "text": "Пътищата на територията на Пловдивска област са мокри и хлъзгави, съобщиха за  Радио „Фокус“ – Пловдив  от Областното пътно управление. В усойните и планински райони пътните настилки са обработени срещу заледявания и са нормално проходими. В областта не се регистрират снеговалежи, но заради обилен сняг е забранено движението на камиони над 12 тона по АМ „Тракия“ в посока София. Тежкотоварните моторни превозни средства биват спирани от полицейските служители, като е определено място за паркиране в района от км 133 до км 120 на магистралата. Трафикът на територията на областта е изключително интензивен към този час. Най-засилено автомобилно движение се отчита по пловдивския участък на АМ „Тракия“, също по пътищата Пловдив-Карлово и Пловдив-Асеновград. На много места в областта мъгла намалява видимостта до 150-200 метра. Водачите трябва да шофират с повишено внимание, съобразена скорост и да не предприемат рискови маневри, за да не се създават предпоставки за възникването на пътни инциденти, призовават от Областното пътно управление. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Все още е ограничено и движението на камиони с обща маса над 12 тона по пътя Поповица-Болярци. До 20 декември движението по пътя Югово-Лъки ще се осъществява в една лента, поради пропадане на част от пътното платно. Опасност от свличане на земна и скална маса има по направленията Асеновград-Смолян, Юговско ханче-Югово-Лъки-Здравец и Кричим-Стамболийски, предупреждават от Областното пътно управление. Към момента паднали камъни затрудняват движението по пътя за Кричим, но екипи вече разчистват. Преминаването в участъка се извършва с повишено внимание. \r\nТрафикът на територията на града също е изключително интензивен към този час. Колони от автомобили се образуват на места по булевардите „Христо Ботев“, „Цар Борис III Обединител“, „Източен“, „Руски“, „Шести септември“ и „Васил Априлов“, както и по входно-изходните артерии. Пътищата на територията на града са мокри и хлъзгави, вали дъжд. \r\nТони МИХАЙЛОВ", "date": "2018.12.16", "title": "Пловдив: Пътищата на територията на областта са мокри и хлъзгави, движението е натоварено"}
{"url": "http://www.focus-news.net/news/2018/12/16/2602463/aktsenti-v-sutreshniya-blok-dobro-utro-balgariya-po-radio-fokus-na-17-dekemvri.html", "text": "Сняг покри Балканите. Тежки зимни условия има в Хърватия, Босна и Херцеговина, Сърбия. Усложнена е пътната обстановка и у нас. След 8.30 дежурният в Ситуационния център на \"Агенция пътна инфраструктура\" Денислав Пейчев ще ни каже повече подробности. Силен снеговалеж имаше в много области в страната особено засегната е Северозападна България, каква е обстановката там, ще чуем от колегата от Радио \"Фокус\" Видин Ана Лозанова. Най-голямо количество валежи паднаха в Кюстендил, с актуална информация ще включим колегата Венцеслав Илчев от Радио „Фокус“ Кюстендил. Тази седмица ще бъде открит ски сезона в Чепеларе, какво е подготвила общината по този повод, както и какви други културни събития ще бъдат организирани, по тези и други въпроси ще разговаряме с кмета Славка Чакърова.  Заместник- държавния секретар на САЩ Джон Съливан, беше на двудневно работно посещение в България, обсъжданите теми са свързани със сигурността и отбраната на България, енергийната диверсификация и други. Диалогът излиза ли извън рамките на разисквания между партньори в НАТО? Темата за енергийната диверсификация как ще повлияе на взаимоотношенията с Русия и каква реакция може да очакваме от Москва? С коментар по темата очаквайте разговора с Алекс Алексиев, председател на Центъра за балкански и черноморски изследвания. Уникална за България мултифункционална зала ще бъде открита в градската библиотека в Асеновград. Какви възможности ще предоставя тя и какво я прави единствена по рода си? Повече разказва колегата Тони Михайлов от Радио „Фокус“ – Пловдив.  Преди Коледа малки и големи трябва да запазят магията на празника и да не спират да вярват в доброто. Това е едно от посланията в най-новия спектакъл на Държавния куклен театър във Варна. Повече за премиерното заглавие на театъра ще научим от Вера Стойкова, директор на театъра, с която разговаря колегата Диана Стоева. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 14 декември, с водещ Елеонора Чолакова.", "date": "2018.12.16", "title": "Акценти в сутрешния блок „Добро утро, България“ по Радио „Фокус“ на 17 декември"}
{"url": "http://www.focus-news.net/news/2018/12/16/2602461/pleven-22-mashini-opesachavat-patishtata-v-oblastta.html", "text": "Обилен снеговалеж вали на територията на Плевенска област. Вятърът е със скорост 4,2 м/с. Пътищата са мокри и заледени, предаде кореспондент на  Радио \"Фокус\" . 22 машини работят по опесъчаването на пътните настилки. На някои  участъци видимостта е ограничена до 100 м. Препоръката към водачите е да се съобразят с обстановката и да се движат с повишено внимание. \r\nВиолета КРЪСТЕВА", "date": "2018.12.16", "title": "Плевен: 22 машини опесъчават пътищата в областта"}
{"url": "http://www.focus-news.net/news/2018/12/16/2602458/korrespondent-ukrayna-rpts-opredeli-sinoda-v-kiev-za-kanonicheski-nishtozhen.html", "text": "Украинското списание  „Корреспондент“  публикува материал, в който привежда мнението на Руската православна църква по повод проведения в Киев Синод на УПЦ.  \r\nВ Москва определиха избора на ръководител на една от местните църкви в Украйна като безсмислен, а Синода, на който бе взето решението, като „неканонично събрание на хора\". \r\nРПЦ бе категорична, че т.нар. Обединяващ Синод в Киев е „канонически нищожен\". Това поне заяви архиепископ Николай Балашов, заместник-ръководител на отдел „Външни църковни отношения\" на Московската патриаршия. \r\n„Неканонично събиране на лица, отчасти със, а по-голямата част - не, законни епископски ръкоположения под общото ръководство на лаиците и на държавния глава, както и на човек, който не разбира нищо от местния език, избран неканонично. За нас това събитие не означава абсолютно нищо\", категоричен бе Балашов. \r\nТой също така не разбира на „какво се надяват двамата епископи на легитимната украинска православна църква, които дойдоха на Синода. Съжалявам за всички тях. Тъжна съдба\", обобщава московският архиерей. \r\nНа 15 декември в Киев се проведе т.нар. Софийски синод, на който бе учредена местната православна църква в Украйна. Митрополит Епифаний (Дюненко), митрополит Переяславски и Белоцерковски, бе избран за неин предстоятел. Той получи нов сан - митрополит на Киев и на цяла Украйна. \r\nНа 6 януари избраният примат трябва да получи томос за автокефалията на обединената православна църква на Украйна от ръцете на Вселенския патриарх Вартоломей. Следкрая на Синода, президентът на Украйна Петро Порошенко заяви, че държавата ще защитава правата на свещениците и миряните на УПЦ-МП, които ще решат да я напуснат.  Тереза Герова", "date": "2018.12.16", "title": "„Корреспондент“ (Украйна): РПЦ определи Синода в Киев за „канонически нищожен“"}
{"url": "http://www.focus-news.net/news/2018/12/16/2602465/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 3° до + 9°. \r\nВремето над страната е облачно. \r\nСлаб вятър духа в цялата страна. \r\nСлаб дъжд вали в по-голямата част от страната.  \r\nСняг вали в областите Видин, Кюстендил, Монтана, Перник, Плевен, София както и района на Благоевград, Предел, Станке Лисичково /обл. Благоевград/; проход „Шипка“, Пампорово /обл. Смолян/ \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 50 м в района на Кнежа /обл. Плевен/; \r\n- до 100 м в районите на Гривица, Градина, Телиш /обл. Плевен/ \r\nІІ. Състояние на автомагистралите: \r\nАМ „Тракия“:  \r\nОПУ София, ОПУ Пазарджик и ОПУ Пловдив: \r\nВременно е ограничено движението за МПС над 12 т  по АМ \"Тракия\" посока София. \r\nАМ „Струма“:  \r\nОПУ Кюстендил: \r\nВременно се ограничава движението на МПС над 12 т  по АМ „Струма“ от п.в Бобошево - посока София за снегопочистване.  \r\nАМ „Люлин“:  \r\nОПУ София: \r\nВременно се ограничава движението на МПС над 12 т по АМ „Люлин“ посока изход София поради обилен снеговалеж и за снегопочистване. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т  Срок: целогодишно; \r\n- „Дюлински“ - забранен за МПС над 3,5 т  Срок: целогодишно; \r\n- „Пампорово“ - забранен за МПС над 3,5 т  Срок: целогодишно; \r\n- „Петрохан“ – забранен за МПС над 12 т  както и тегленето на ремаркета и полуремаркета. Срок целогодишно; \r\n- „Предел“ - забранен за МПС над 12 т ; \r\n- „Твърдишки“ - забранен за МПС над 10 т  Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на Републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. \r\nВременно е ограничено движението по път I-1 /E-79/ от п.к. Дунавци до гр. Монтана за всички МПС, поради ПТП при км 71+000, между селата Ружинци и Белотинци. Движението на всички МПС се извършва по обходни маршрути, както следва: \r\nЗа движещите се МПС по направление гр. Видин – гр. Монтана се определя следния маршрут: \r\nДунав мост 2 – РП І-1 /Е 79/ до п.к. Дунавци – РП ІІ-11 до с. Добри дол – РП ІІІ-112 (с. Добри дол – с. Тополовец) -гр. Монтана; \r\nЗа движещите се тежкотоварни МПС по направление гр. Монтана– гр. Видин се определя следния маршрут: \r\n– гр.Монтана - РП ІІІ-112 (с. Тополовец - с. Добри дол ) - РП ІІ-11 с. Добри дол до п.к. Дунавци - РП I-1 /Е-79/ до Дунав мост 2. \r\nДвижението се регулира със сигналисти и пътни знаци. /ограничението е въведено в 12:46 ч. на 16.12.2018 г/. \r\nОбласт София: \r\nОграничава се движението за МПС над 12 т  по път I-1 Ботевград - п.в. „Витинска река“ поради снегопочистване.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : ОПУ Кюстендил: \r\nОбласт Кюстендил: \r\nВременно се ограничава движението за МПС над 12 т  по път I-6 Кюстендил- ГКПП „Гюешево“ поради обилен снеговалеж и снегопочистване.  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nВременно се ограничава движението по път I-8 ГКПП \"Калотина\" – Сливница за МПС над 12 т  поради обилен снеговалеж и снегопочистване.  \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nВременно се ограничава движението по път III-106 Благоевград – Станке Лисичково за МПС над 12 т  поради обилен снеговалеж. \r\nОПУ-Кюстендил: \r\nВременно са въведени следните ограничения за движение на МПС: \r\nОПУ Кюстендил: \r\nДвижението по II-62 Кюстендил – Дупница е временно ограничено за всички МПС поради обилен снеговалеж и почистване. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г.", "date": "2018.12.16", "title": "Актуална пътна обстановка"}
{"url": "http://www.focus-news.net/news/2018/12/16/2602467/pregled-na-mezhdunarodnite-novini-do-18-chasa-agentsiya-fokus.html", "text": "България е изправена преди нова проверка на Европейския съюз заради проекта за изграждане на руската газопреносна система въпреки факта, че предишният подобен опит завърши с провал, пише Андрю Ретман в статия за  EU Observer . \r\nЗаместник-председателят на Европейската комисия и европейски комисар по междуинституционалните отношения и администрацията Марош Шефчович увери, че Европейската комисия „няма да подкрепи\" плана, ако новата „тръба\" не отговаря на условията на Брюксел. В същото време той добави, че ЕК ще „реагира в съответствие с правомощията си\", ако България подкопае енергийната сигурност на ЕС. \r\nСофия иска да построи 484-километров тръбопровод, наречен „Турски поток-2\". Чрез него Москва ще може да увеличи продажбите на природен газ за Европа, като заобиколи Украйна, Полша и други източноевропейски страни.  Друг руски проект, „Северен поток 2\", ще преминава през Балтийско море и ще позволи на Кремъл да транспортира газ в Германия, избягвайки транзита през украинската територия. Това прави региона на Източна Европа,  някога под контрола на Русия, по-малко защитена. В края на краищата, руското правителство може по всяко време да спре доставките за непокорните си съседни държави и в същото време да поддържа нормален приток на газ към Западна Европа. \r\nВоенният реваншизъм на Кремъл засилва страха от разгръщането на подобен сценарий на фона на провокации и агресия на руската армия в балтийските и черноморските региони. „Северен поток-2“ и разширяването на „Турски поток“ само ще засилят зависимостта на ЕС от Русия\", заяви американският дипломат Франсис Фенън. „Тези тръбопроводи са политически инструменти. Руската държава използва енергията, за да постигне политически цели\". \r\nМеждувременно ЕС имаше усещане за дежа вю. По-рано България и Русия се опитаха да изпълнят по-амбициозния проект „Южен поток\", който трябваше да позволи транспортирането на руския газ в Европа през Черно море. Но през 2014 г. Кремъл се отказа от него поради съпротивата на Европейската комисия, която постанови, че новата „тръба\" нарушава законите на единния пазар. \r\nБългарският парламент вече одобри изграждането на „Турски поток-2“. Но София все още трябва да представи подробен проект на Европейската комисия. Ако българското разклонение на газопровода има за цел да създаде търговски център, чрез който не само ще се продава руски газ, но и енергийни източници от други доставчици, тогава според Шефчович ЕС няма да има оплаквания. Но ако той е необходим, само за да бъде „изпомпван руски газ в Австрия, Италия или други страни от ЕС“, тогава Брюксел няма да даде разрешение за неговото изграждане. „Ако се окаже, че проектът е само транзитен газопровод и няма да бъде част от балканския газов възел, тогава Европейската комисия няма да го подкрепи\", категоричен бе Шефчович. \r\n***  От 14:00 часа местно време (15:00 часа българско време) е отменената забраната за движение на тежкотоварни превозни средства по пътя Крива паланка- ГКПП „Деве Баир“ на границата с България, предава македонската информационна агенция  „Макфакс“ . \r\nОт Автомото съюзът на Македония предупредиха водачите за влажни коловози по пътищата и превалявания от сняг в североизточната част от страната. Интензивността на трафика е умерен, поясниха още от съюза. На граничните пунктове няма образувани опашки за излизане от страната. \r\n***  В ексклузивно интервю за неделното издание на водещия атински ежедневник  Kathimerini  американският помощник-държавен секретар по европейските и евроазиатските въпроси Уес Мичъл изпрати ясно послание до Анкара да не възпрепятства сондажите, което се извършват в Изключителната икономическа зона на Кипър (ИИЗ), като същевременно определи Гърция като „фантастичен съюзник\" на САЩ в региона. \r\nГоворейки от Вашингтон ден след провеждането на стратегическия диалог между САЩ и Гърция, ключовият служител на президента Доналд Тръмп по гръцко-турските въпроси и Източното Средиземноморие заяви, че САЩ считат Гърция, както и Република Кипър и Израел, за важни съюзници в региона. \r\n„Гърция, Кипър и Израел са много важни държави за САЩ, защото са стабилни, демократични, западни съюзници в регион, където няма много стабилни и демократични партньори\", обясни Мичъл, добавяйки, че е „естествена стъпка\" за САЩ да задълбочи сътрудничеството си с трите страни. \r\nМичъл посочи енергийната сигурност и диверсификацията като ключови цели, както и да бъде държани под контрол „иранските усилия да отворят прозорец за Средиземноморието през Сирия\". \r\nТой също така подчерта, че Кипър има право да развива своите ресурси. „Нашата линия е последователна. Кипър е суверенна държава и точно като всяка друга суверенна държава има ресурси, които може да развие\", категоричен бе Мичъл. \r\nАмериканският помощник-държавен секретар по европейските и евроазиатските въпроси допълни , че се надява Никозия да „направи това по справедлив начин и да привлече вниманието на всички, но в крайна сметка това ще бъде решение за Кипър, неговите лидери и народа. „Останалата част от света (освен Турция – бел.р.)  има много ясна представа, че Изключителната икономическа зона на Кипър е основана на международното право\". \r\nМичъл заяви, че САЩ няма да „гледат приятелски на какъвто и да е вид „тормоз“ в кипърските води, особено ако са включени и американски кораби\". Политикът на Вашингтон визира инцидент от по-рано тази година с кораб на италианската компания ENI. \r\nЩо се отнася до Гърция, Мичъл заяви, че е „фантастичен съюзник\" на Вашингтон, подкрепяйки мисиите на САЩ и НАТО в региона, гранична държава и „един от най-способните във военно отношение съюзници\". \r\nПодчертавайки значението на военните бази в залива Суда и Лариса за интересите на САЩ, той се позовава и на операцията „Атлантическа решителност\" с безпилотни апарати, работещи от различни части на Гърция. \r\nСтратегическият диалог между САЩ и Гърция, който се състоя във Вашингтон миналата седмица, е „най-старата, най-дълбоката и най-широка платформа, която някога сме имали в американско-гръцките отношения\", отбеляза Мичъл. \r\nЩо се отнася до спорното  Преспанско споразумение, подписано между Гърция и Бивша югославска република Македония, Мичъл заяви, че Вашингтон подкрепя договора, като отбеляза, че прилагането му може да увеличи ролята на Гърция като икономически доминант на Балканите. \r\n***  Полицията в белгийската столица използва сълзотворен газ, за да разпръсне протест срещу Глобалния пакт на ООН миграцията, подписан в началото на седмицата на специална конференция в мароканския град Маракеш, предава турската държавна агенция  Anadolu Agency . \r\nОколо хиляди души се събраха в Брюксел, за да демонстрират несъгласието си с документа, приет от около 150 държави-членки на международната организация. Събралите се поискаха оставката на премиера Шарл Мишел, издигнати бяха също лозунги срещу правителствата и миграцията. \r\n***  Няколко хиляди души се събраха за паметна церемония в Страсбург, за да отдадат почит на жертвите, пострадали на нападението срещу традиционния коледен базар в града от 11 декември, предава  TACC . \r\nМестни медии съобщават, че мероприятието е завършило с „минута на шум“. Кметът на източния френски град Ролан Рис е направил обръщение от специална трибуна в центъра. „Днешното мероприятие демонстрира, че разнообразието на нашите убеждения не е слабост, а преимущество, което ни позволява да се борим заедно срещу мракобесието, насилието, догматическия екстремизъм, антисемитизма и всички форми на расизъм“, са думите на Рис, приведени от руската агенция. \r\nСлед речта му на сцената са излезли музиканти, които са изпълнили различни песни. \r\n***  Министърът на националната отбрана на Турция Хулиси Акар предупреди Гърция и Република Кипър да не посягат на регионални интереси на Анкара, съобщава електронното издание на водещия атински ежедневник  Kathimerini , като се позовава на местни медии.  \r\nАкар увери, че Турция ще продължи да защитава правата си както в Егейско море, така и в Източното Средиземноморие. \r\nИзявлението на Акар е сходно с това на турското външно министерство и президента Реджеп Тайип Ердоган, които по-рано предупредиха, че „действията на Гърция и гръцкия Кипър (Турция не признава Република Кипър – бел. р.) за сондажи в района представляват заплаха и опасност за Турция\". \r\nДвете страни се опитват „напразно\" да ограничат турското влияние в региона и  в тази връзка Анкара е категорична, че „Турция и Севернокипърската турска република (отцепилата се част от острова, призната само от Анкара) са решени да поставят на мястото им онези държави, които се опитват да ни попречат да упражняваме нашите права, произтичащи от международното право\". \r\n***  Броят на получилите официално разрешение за работа в Турция сирийци е близо 28 хиляди, пише вестник  „Джумхуриет” . Информацията се базира на отговор от Пресцентъра на Президентството на парламентарно питане от зам.-генералния председател на основната опозиционна Народно-републиканска партия (НРП) и народен представител в Меджлиса Онурсал Адъгюзел. От януари 2016 год. до септември 2018 год. молбите за такова разрешение са от над 41хиляди лица, разрешено е на 27 930 сирийци. Не известен броят на заетите сирийци в „сивия сектор”. От получилите разрешение за работа в Турция сирийци едва по-малко от 2.5 хиляди са жени. Броят на лицата с образователна степен „доктор” и по-висока е едва трима души. Най-много са исканията и получените разрешения за работа в Истанбул; следват провинциите Газиантеп, Бурса, Кахраманмараш, Мерсин, Анкара, Коня, Хатай, Коджаели и Хатай, посочва още „Джумхуриет”. \r\n***", "date": "2018.12.16", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/12/16/2602464/zimata-vrahletya-balkanite-i-sazdade-zatrudneniya-v-dvizhenieto-obzor.html", "text": "Зимата връхлетя Балканския полуостров с силни снеговалежи, мразовити ветрове и понижаващи се температури. Балканските държави осъмнаха под сняг, който създаде затруднения в движението по пътищата.  \r\nВ западната ни съседка  Сърбия , където преваляванията от сняг не спират цяло денонощия, височината на снежната покривка на места достигна до над половин метър: в Нови Сад бяха измерени 58 см, а в столицата Белград – 28 см. Очаква се обаче в следващите часове тя да се увеличи с оглед на прогнозата за продължаване на снеговалежите. \r\nСъобщено бе и за проблеми по пътищата, а най-сериозната  опасност се оказаха дърветата, чиито клони се чупят под тежестта на снега и падат на трасето. В резултат вече са регистрирани щети по голям брой автомобили. \r\nСтолицата на  Македония  също осъмна под снежна покривка – за първи път от началото на зимния сезон. Метеоролозите очакват понижаване на температурите, нови снеговалежи и нахлуването на студен фрон от север. \r\nОт 14:00 часа местно време (15:00 часа българско време) е отменената забраната за движение на тежкотоварни превозни средства по пътя Крива паланка- ГКПП „Деве Баир“ на границата с България.От Автомото съюзът на Македония предупредиха водачите за влажни коловози по пътищата и превалявания от сняг в североизточната част от страната. Интензивността на трафика е умерен, поясниха още от съюза. На граничните пунктове няма образувани опашки за излизане от страната. \r\nТежките зимни условия предизвикаха сериозни проблеми с трафика и в  Хърватия , където повечето от пътищата са заснежени.  За камиони с ремаркета и полуремаркета е забранено движението по посока от вътрешността на страната към Риека, Истрия и Далмация и обратно. \r\nСилният вятър предизвика също проблеми и на Адриатическата магистрала. Сняг падна в Горски котар, Лика, Славония, части от Далмация, Централна и Северозападна Хърватия. \r\nПоради ниските температури е възможно заледяването на пътищата, особено на мостове и надлези. Препоръчва се шофьорите да карат със скорост, съобразена с пътните условия и да не тръгват на път без подходящо зимно оборудване на автомобилите си.  \r\nВ повечето части на  Босна и Хергеговина  движението също е затруднено заради метеорологичните условия. Трафикът по пътищата в южните части на страната се осъществява на влажни пътища.  Тереза Герова", "date": "2018.12.16", "title": "Зимата връхлетя Балканите и създаде затруднения в движението (ОБЗОР)"}
{"url": "http://www.focus-news.net/news/2018/12/16/2602462/kyustendil-otvoren-za-dvizhenie-za-leki-avtomobili-e-patyat-kyustendil-dupnitsa-prez-cherna-niva.html", "text": "Отворен за движение за леки автомобили е пътят Кюстендил – Дупница през Черна нива. Това съобщи за  Радио „Фокус” – Кюстендил  Катя Табачка, говорител на областна дирекция на МВР – Кюстендил. Пътят е проходим при зимни условия за леките автомобили. Остава въведеното ограничение за преминаване по пътя за товарните моторни превозни средства.   \r\nВенцеслав ИЛЧЕВ", "date": "2018.12.16", "title": "Кюстендил: Отворен за движение за леки автомобили е пътят Кюстендил – Дупница през Черна нива"}
{"url": "http://www.focus-news.net/news/2018/12/16/2602469/", "text": "Поради лошите метеорологични условия е затруднено пропускането на товарни автомобили на вход на ГКПП „Калотина“, а на вход на ГКПП „Делчево“ на македонска територия и на ГКПП „Станке Лисичково“ е преустановено. Това съобщиха от пресцентъра на  „Гранична полиция“ . Поради усложнената зимна обстановка, гражданите следва да търсят информация за евентуална промяна на полетите от Летище София. На българо-турската граница трафикът е интензивен на граничен контролно-пропускателен пункт \"Капитан Андреево\" за товарни автомобили на изход. \r\nНа българо-румънската граница трафикът е интензивен на гранични контролно-пропускателни пунктове \"Дунав мост - Видин\" и \"Дунав мост - Русе\" за товарни автомобили на изход. На сръбската, македонската и гръцката граница трафикът е нормален на всички гранични контролно-пропускателни пунктове.", "date": "2018.12.16", "title": "Гранична полиция: Поради лошите метеорологични условия е преустановено пропускането на товарни автомобили на вход на ГКПП „Делчево“ на македонска територия и на ГКПП „Станке Лисичково“"}
{"url": "http://www.focus-news.net/news/2018/12/16/2602468/prezidentat-rumen-radev-balgariya-i-yordaniya-shte-prodalzhat-da-nasarchavat-biznesa-ot-dvete-darzhavi-za-realizatsiyata-na-obshti-proekti.html", "text": "На среща в Аман държавните глави изразиха готовност за засилване на сътрудничеството и обмяната на добри практики в сферата на отбраната и сигурността. Това съобщиха от  прессекретариата на държавния глава . Отличният политически диалог между България и Йордания е солидна основа за надграждане на двустранните отношения в икономиката, отбраната и сигурността, науката, образованието и културата. Това беше общата позиция на президента Румен Радев и на крал Абдула II, които проведоха среща днес в Аман. Българският държавен глава е на официално посещение в Йордания по покана на крал Абдула II и във водената от него делегация са вицепремиерът и министър на външните работи Екатерина Захариева, ръководителите на Българската агенция за инвестиции и на Изпълнителната агенция за насърчаване на малките и средни предприятия, както и представители на десетки български компании. И България, и Йордания имаме нужда от това взаимноизгодно сътрудничество и се надяваме активният политически диалог да допринесе за развитието на връзките между бизнеса, за увеличаване на двустранния стокообмен, ръст на инвестициите и туризма, заяви президентът Румен Радев след срещата си с крал Абдула II. Държавният глава открои и окуражаващите резултати и подписаните меморандуми и договори на проведения по-рано днес икономически форум в Аман. На срещата е била обсъдена и политическата ситуация в региона на Близкия Изток, проблемът с мигрантите и бежанците. Йордания е дала подслон на милиони бежанци, като само от последната криза в Сирия, те са над 1.3 млн. души. По думите на Румен Радев Йордания трябва да бъде подкрепяна от България и от ЕС, защото има реален принос в борбата с нелегалната миграция. „Можем да си представим, какво е натоварването на социалната система, на системата на здравеопазването, във финансовата сфера. Йордания води успешна борба с тероризма, успешна борба с нелегалния трафик на оръжие, което я превръща в един остров на стабилност, на който можем да разчитаме в региона на Близкия Изток. Този остров на стабилност трябва да се подкрепя“, подчерта президентът. Двамата държавни глави са изразили готовност за засилване на сътрудничеството и споделянето на добри практики в сферата на отбраната и сигурността, обмена на технологии и създаване на съвместни предприятия. Президентът Радев посочи, че страната ни подкрепя т.нар. Акабски процес, иницииран от крал Абдула II за обединяване на международните усилия за борбата с тероризма и радикализацията. Поставянето на акцент върху страните от Балканите и ЕС е от изключително значение за България, подчерта държавният глава. България и Йордания ще продължат да работят заедно в тази насока както с обмена на информация, така и с проучването на правната регламентация в Йордания за  противодействие на радикализацията и външната намеса в религиозните дела. В рамките на посещението си президентът посети и Центъра за подготовка на специалните сили в Йордания. По думите на Румен Радев, центърът е на високо професионално ниво, Йордания е натрупала реален опит в тази сфера, който България може да използва за разработване на проект за изграждане на подобна структура у нас. Това е от стратегическо значение за всяка модерна страна, допълни президентът. „Не става въпрос само за  стандартна подготовка, а за използване и внедряване на нови технологии, които стават все по-сложни, а начинът им на използване и обучението на хора са решаващи за изграждане на съвременни способности“, заяви Румен Радев. По-рано днес президентът Румен Радев и съпругата му Десислава Радева бяха посрещнати с официална церемония в кралския дворец в Аман от крал Абдула II и кралица Рания Ал-Абдула. Десислава Радева посети център за социална интеграция на жени в неравностойно положение в йорданската столица.", "date": "2018.12.16", "title": "Президентът Румен Радев: България и Йордания ще продължат да насърчават бизнеса от двете държави за реализацията на общи проекти"}
{"url": "http://www.focus-news.net/news/2018/12/16/2602466/plovdiv-verizhna-katastrofa-e-stanala-na-patya-mezhdu-plovdiv-i-karlovo-predi-selo-tsarimir.html", "text": "Верижна катастрофа е станала на пътя между Пловдив и Карлово, след разклона на град Игнатиево преди село Царимир. Това съобщи читател на  Агенция „Фокус“ . Пътното произшествие е между един товарен и три леки автомобила. \"На мястото на инцидента все още не е пристигнала нито полиция, нито линейка. Голяма тапа от превозни средства се е образувала по посока Пловдив. След тази катастрофа има поне 2-километрова колона\", каза той.", "date": "2018.12.16", "title": "Пловдив: Верижна катастрофа е станала на пътя между Пловдив и Карлово преди село Царимир"}
{"url": "http://www.focus-news.net/news/2018/12/16/2602473/dzhumhuriet-erdogan-otnovo-sipe-zaplahi-kam-lidera-na-turskata-opozitsiya-i-tv-vodesht-nyamate-shans-da-izbyagate.html", "text": "Президентът на Турция Реджеп Тайип Ердоган пак отправи заплахи към лидера на основната опозиционна Народно-републиканска партия (НРП) Кемал Кълъчдароглу, пише вестник „Джумхуриет”. Този път гневът му е предизвикан от интервю за Fox TV – лично към Кемал Кълъчдароглу и към водещия основната информационна емисия -  Фатих Портал. \r\nКъм ТВ водещия Фатих Портал: \r\n„Някои при всеки повод се стремят да изкарат народа по улиците. Виж какво, ще ти кажа нещо. Един комплексиран нещастник кани хората да излязат на улиците, погледнете му неморалното поведение; съдът ще му даде нужния отговор. Тук не е Париж. Ако се опитваш да прави нещо, подобно на протестите в защита на парка „Гези” на площад „Таксим” в Истанбул; ако си мислиш, че ще свършиш някаква работа като приканваш към улицата с призиви от този телевизионен екран – знай само едно: Така както този народ направи тесни на „гюленистите” площадите в страната; по същия начин ще се случи и сега – пак ще бъдат тесни нашите площади за такива като тебе. Много добре го запомни. …”. \r\nКъм лидера на НРП Кемал Кълъчдароглу: \r\n„Възможно е по време на пуча от 15 юли 2016 год. да си се мушнал между танковете и да си избягал в сградата на общината в истанбулския район „Бакъркьой”. Този път обаче няма да имаш шанс да избягаш. Имай го предвид. Нищо няма да постигнеш, като каниш децата на тази нация да излязат на улицата. Няма категорично да позволим това. Точно обратното – ще направим всичко нужно, за да не го позволим.”  Георги Димов", "date": "2018.12.16", "title": "„Джумхуриет”: Ердоган отново сипе заплахи към лидера на турската опозиция и ТВ водещ: Нямате шанс да избягате"}
{"url": "http://www.focus-news.net/news/2018/12/16/2602470/yoana-hristova-zam-kmet-na-sofiya-nad-200-mashini-rabotyat-bez-prekasvane-ot-nachaloto-na-snegovalezha-v-stolitsata.html", "text": "Над 200 машини работят без прекъсване от началото на снеговалежа в столицата. Това каза на брифинг Йоана Христова, зам.-кмет на София по направление „Зелена система, екология и земеползване“, предаде репортер на  Агенция „Фокус“ . „Шести час вали сняг. Виждате, че не е преставало. 199 машини работят без прекъсвания от началото на снеговалежа само в София. Обработват се приоритетно трасетата на масовия градски транспорт. Вече се работи и по вътрешно-градските улици. Но приоритет ще остане масовият градски транспорт, тъй като след като машините минават, продължава да натрупва сняг“, обясни тя. „Имаше места, на които бяха аварирали превозни средства, включително с летни гуми, което е изключително неподходящо за сегашните условия. Виждате, че е усложнена обстановката, така че молбата ми е, когато видят, че снегорини обработват трасето, гражданите просто да изчакат, за да не се наложи да затваряме участъци за обработка за по-дълъг период“, обясни Христова. Относно работата на снегорините, заместник-кметът обясни, че се работи по график, има технология на обработването. „И през нощта на разположение ще бъдат снегопочистващата техника, така че ако ситуацията продължи да бъде с постоянен снеговалеж да може приоритетно да се обработват трасетата на масовия градски транспорт. 250 са общо снегорините, като те обработват освен  централна градска част и страничните райони на София. Само в града в момента работят 199“, каза още тя. На въпрос какво е състоянието на входовете и изходите на София, Христова съобщи, че на различните входове на София също се работи. \"Бул. „Цариградско шосе“ и Околовръстният път са обработвани днес на ветрило, включително и булевардите „Евлоги и Христо Георгиеви“ и „България“, така че ще продължим да наблюдаваме обстановката и да подсигурим придвижването на хората към София“, допълни тя.", "date": "2018.12.16", "title": "Йоана Христова, зам.-кмет на София: Над 200 машини работят без прекъсване от началото на снеговалежа в столицата"}
{"url": "http://www.focus-news.net/news/2018/12/16/2602474/arh-dobromir-borislavov-stolichen-zoopark-ima-8-rast-na-poseshtaemostta-prez-2018-g-v-sravnenie-s-2017-g-uvelichenieto-na-prihodite-ni-e-147.html", "text": "За 2018 г. имаме 8% ръст на посещаемостта в сравнение с 2017 г. Това каза на семинар за представянето на проектобюджета на Столична община за 2019 година директорът на столичния зоопарк арх. Добромир Бориславов, предаде репортер на  Агенция „Фокус“ . „Увеличението на приходите през 2018 г. е 150 741 лева или 14,7% в сравнение с 2017 година“, заяви той. „От 330 хил. посетители през 2017 г. сме стигнали до почти 360 хил. посетители през 2018 г.“, посочи Добромир Бориславов. „Тази година с предоставените от нас платени услуги сме успели да върнем в СО 47,8% от стойността на бюджета ни само с продажбата на билети“, обяви директорът на столичния зоопарк. Според него е необходимо увеличение на възнагражденията на служителите и на цените на билетите. „Ще подобрим сайта си, който ще бъде с виртуална разходка“, обяви директорът и допълни, че се разработва и мобилно приложение. „Ще имаме две нови заграждения за чакали и за нов вид хиеновидни кучета“, каза още Добромир Бориславов. \r\nБиляна ИВАНОВА", "date": "2018.12.16", "title": "Арх. Добромир Бориславов, Столичен зоопарк: Има 8% ръст на посещаемостта през 2018 г. в сравнение с 2017 г., увеличението на приходите ни е 14,7%"}
{"url": "http://www.focus-news.net/news/2018/12/16/2602472/mvr-otstranen-e-tezhkotovaren-avtomobil-prechesht-na-dvizhenieto-v-rayona-na-tunel-topli-dol-otsechkata-mezhdu-mezdra-i-botevgrad-e-zatvorena.html", "text": "Отстранен е тир, завъртял се преди час и препречил движението на моторни превозни средства в района на тунел „Топли дол”, посока София. Това съобщиха от пресцентъра на  МВР . Възстановено е пропускането, което се осъществява бавно, заради падналия снеговалеж и мъгла в района. \"Пътна полиция\" и Агенция \"Пътна инфраструктура\" работят по отстраняването на сходен проблем, възникнал в отсечката между Мездра и Ботевград. Там движението в момента е затворено и в двете посоки. \r\nНа автомагистрала „Тракия” движението на моторни превозни средства е възстановено. Затворен е пътят Кюстендил –Дупница, алтернативният маршрут за столицата е през Радомир и Перник. От полицията призовават водачите да шофират внимателно и със съобразена с тежките зимни условия скорост.  \r\nИнформация на Главна дирекция „Пътна полиция” е към 18.00 часа.", "date": "2018.12.16", "title": "МВР: Отстранен е тежкотоварен автомобил, пречещ на движението в района на тунел „Топли дол”, отсечката между Мездра и Ботевград е затворена"}
{"url": "http://www.focus-news.net/news/2018/12/16/2602475/veliko-tarnovo-ostava-zatvoren-poradi-svlachishte-ychastak-ot-pat-tsarski-izvor-draganovo.html", "text": "Остава затворен поради свлачище yчастък от път Царски извор – Драганово, обходният маршрут е през село Сушица. От Областно пътно управление уточниха за  Радио „Фокус“ – Велико Търново , че срокът на въведената организация на движение е до 11 януари 2019 г. Спокоен е трафикът във Велико Търново в края на почивния ден. По-натоварено е движението в района на два пътни възела – „Качица“ и „Южен“, както и по улица „Магистрална“, част от главен път София – Варна. Времето е облачно, пътните настилки в града са мокри, превалява слаб дъжд. Автобусите от градския транспорт се движат по график. Натоварено е движението по главните и второстепенни пътища в региона. Пътните настилки са предимно мокри, на места хлъзгави, но обработени и проходими при зимни условия. Тежки инциденти до момента не са регистрирани, но органите на реда призовават водачите все пак да карат внимателно. Отворен за движение е Прохода на Републиката. Въпреки това там остава в сила предупреждението за опасност от падащи камъни. Ограничено за моторни превозни средства над 3,5 тона е движението по пътя между селата Чешма и Кесарево поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Не се допуска преминаване на товарни автомобили над 10 тона през прохода Твърдица – Елена. \r\nМария НЕДЕВА", "date": "2018.12.16", "title": "Велико Търново: Остава затворен поради свлачище yчастък от път Царски извор – Драганово"}
{"url": "http://www.focus-news.net/news/2018/12/16/2602476/api-vazstanoveno-e-dvizhenieto-na-mps-nad-12-t-po-pat-gkpp-kalotina-sofiya.html", "text": "Възстановено е движението на МПС над 12 т. по път I-8 ГКПП \"Калотина\" - София. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "АПИ: Възстановено е движението на МПС над 12 т. по път ГКПП \"Калотина\" - София"}
{"url": "http://www.focus-news.net/news/2018/12/16/2602477/the-washington-post-beliyat-dom-se-podgotvya-za-preustanovyavane-na-rabotata-na-pravitelstvoto.html", "text": "Белият дом и редица американски институции започнаха подготовка за евентуално преустановяване на работата на федералното правителство заради разногласията между държавния глава Доналд Тръмп и демократите по въпроса за финансовото обезпечаване на сигурността на границата, съобщава американското издание  The Washington Post , като се позовава на свои източници в администрацията във Вашингтон. \r\nСпоред тях американският лидер и демократите едва ли ще успеят да постигнат компромис по въпроса за отделянето на средства за строителството на стената по границата с Мексико. Тръмп иска от Конгреса пет милиарда долара за оборудването й, но демократите отказват да отпуснат сумата и се съгласиха за изразходването от бюджета на 1,3 млрд. долара. \r\nНа републиканците им липсват достатъчно гласове за утвърждаване на бюджета за фискалната година, която започна на 1 октомври, и до този момент той не е приет. Това трябва да се промени до петък, 21 декември, в противен случай работата на правителството може да бъде преустановена заради липсата на средства. В тази връзка от Републиканската партия „с всички сили се опитват“ да намерят алтернативен вариант, за да бъде избегнат подобен сценарий.  \r\nСамият Тръмп заяви няколко пъти, че би искал правителството да преустанови работа, в случай че не бъде одобрено искането му за отпускане на пет милиарда долара за страната. Експертите, цитирани от изданието, не изключват да се стигне до т.нар. частично прекъсване на работата на правителството, която ще засегне редица правоприлагащи ведомства в продължение на няколко седмици.  \r\nСледва да се отбележи, че при това положение около една четвърт от правителствените структури може да останат без финансиране. Конгресът предварително одобри разпределението на средствата за периода до края на септември следващата година за други агенции. Сред тях са Пентагонът, Министерството на ветераните, Министерството на здравеопазването и социалните услуги. \r\nОстаналите са Министерството на вътрешната сигурност, Министерството на земеделието, Министерството на вътрешните работи (в САЩ тя не е агенция за сигурност, основно отговаря за използването на природни ресурси), Държавния департамент, Министерството на финансите, Министерството на търговията. Те могат да загубят финансиране още следващата седмица. \r\nКакто бе отбелязано от The Washington Post, спирането ще засегне около 800 хиляди от 2,1 милиона държавни служители в цялата страна. Около 40% от тях ще излязат в неплатен отпуск.  Тереза Герова", "date": "2018.12.16", "title": "The Washington Post: Белият дом се подготвя за преустановяване на работата на правителството"}
{"url": "http://www.focus-news.net/news/2018/12/16/2602478/arh-dobromir-borislavov-stolichen-zoopark-sledvashtata-godina-shte-predlozhim-uvelichenie-na-tsenata-na-biletite-ot-4-na-6-leva.html", "text": "Предложението ни е да вдигнем цената на билетите от 4  на 6 лева. Следващата година ще го внесем. Това каза на семинар за представянето на проектобюджета на Столична община за 2019 година директорът на столичния зоопарк арх. Добромир Бориславов, предаде репортер на  Агенция „Фокус“ . „При нова цена на билета приходите ни биха били 1,6 млн. лева или 66% от бюджета ни“, обясни Добромир Бориславов и допълни, че има предложение и за семеен билет. „2018 година е първата година със 100% изпълнение на планираното за обекта финансиране“, заяви той. „Като ръководител мога да кажа, че не нас сумата не ни е достатъчна на базата на текущите ни разходи за поддръжка“, изтъкна Добромир Бориславов и уточни, че е нужна нова организационна структура в зоопарка. \r\nБиляна ИВАНОВА", "date": "2018.12.16", "title": "Арх. Добромир Бориславов, Столичен зоопарк: Следващата година ще предложим увеличение на цената на билетите от 4 на 6 лева"}
{"url": "http://www.focus-news.net/news/2018/12/16/2602481/sport-fenovete-na-roma-poskaha-prezidentat-da-se-maha.html", "text": "Фенове на Рома поискаха от президента на клуба Джеймс Палота да напусне, информира \"Футбол Италия\". Десетки транспаранти с надпис \"Палота вън!\" се появиха по улиците на Рим. Привържениците са недоволни от резултатите на отбора, както и от решението на Палота да се раздели с Раджа Наинголан, Мохамед Салах, Алисън Бекер и Кевин Строотман. \r\nВ случай на провал в домакинството на Дженоа днес се очаква, треньорът Еузебио Ди Франческо да бъде освобо \r\nден. \r\nРома се класира за шестнадесетинафиналите на Шампионска лига, а в Серия „А“ заема 8-о място с 21 точки.", "date": "2018.12.16", "title": "Спорт: Феновете на Рома поскаха президентът да се маха"}
{"url": "http://www.focus-news.net/news/2018/12/16/2602480/tass-vvs-na-irak-nanesoha-udari-po-pozitsii-na-islyamska-darzhava-v-siriya.html", "text": "ВВС на Ирак са нанесли въздушни удари по позиции на близкоизточната радикална групировка „Ислямска държава“ в източната част на Сирия, предава руската информационна агенция  TACC , като се позовава на репортаж от телевизионния канал Al Arabiya, в който се цитира Министерството на вътрешните работи в Багдад. \r\nСъгласно разпространената информация, в резултат на ударите в провинция Дейр ез-Зор са ликвидирани  16 членове на терористичната групировка, които са били сред помощниците на Абу Бакр ал-Багдади, сочен за лидер на „Ислямска държава“. \r\nСпоред източници от армията, при втори въздушен удар са ликвидирани още 13 терористи, планирали нападения в Багдад, Кербала, Самара и Киркур.  Тереза Герова", "date": "2018.12.16", "title": "ТАСС: ВВС на Ирак нанесоха удари по позиции на „Ислямска държава“ в Сирия"}
{"url": "http://www.focus-news.net/news/2018/12/16/2602484/predstoyashti-mezhdunarodni-sabitiya-za-17-dekemvri-agentsiya-fokus.html", "text": "Съветът за сигурност на ООН ще заседава извънредно за решението на Косово за създаване на армия.  \r\n***  Министрите на ЕС се събират за определяне на квотите за риболов в Атлантическия океан и Северно море. \r\n***  Заседание Световната търговска организация за политиката на САЩ. \r\n***  Германският министър на икономиката Петер Алмайер пристига на двудневно официално посещение в Париж. \r\n***  Египетският президент Абдел Фатхат ал-Сиси ще посети Австрия за преговори. \r\n***  Еврозоната публикува втора оценка за темпа на инфлация през ноември. \r\n***  Върховният съд на Испания разглежда искането на семейството на Франко за отмяна на планираната ексхумация на останките му.  \r\n***  Бившият директор на ФБР Джеймс Коми се явява за втори кръг от въпроси от Конгреса на САЩ.  \r\n***", "date": "2018.12.16", "title": "Предстоящи международни събития за 17 декември (Агенция „Фокус“)"}
{"url": "http://www.focus-news.net/news/2018/12/16/2602482/lovech-dvama-dushi-sa-zaginali-pri-katastrofa-na-patya-sofiya-varna-mezhdu-selata-mikre-i-golets.html", "text": "Двама души са загинали при катастрофа на пътя София – Варна, между селата Микре и Голец. Това съобщиха за  Агенция \"Фокус\"  от  ОДМВР – Ловеч . Около 16.00 часа е получен сигнал за удар между два леки автомобила. Загинали са мъж и жена от единия автомобил. Движението е било ограничено в едната пътна лента, като към момента няма информация дали трафикът е възстановен.", "date": "2018.12.16", "title": "Ловеч: Двама души са загинали при катастрофа на пътя София – Варна, между селата Микре и Голец"}
{"url": "http://www.focus-news.net/news/2018/12/16/2602479/sofiya-treti-chas-izchakvat-avtomobilite-na-avtomagistrala-hemus.html", "text": "Трети час изчакват автомобилите на автомагистрала \"Хемус\" в района на 40 км в посока София, съобщи читател на  Агенция \"Фокус\".  По информация на МВР задръстването в района се дължи на аварирал тежкотоварен автомобил, който към момента вече е отстранен.", "date": "2018.12.16", "title": "София: Трети час изчакват автомобилите на автомагистрала \"Хемус\""}
{"url": "http://www.focus-news.net/news/2018/12/16/2602485/montana-ogranicheno-e-dvizhenieto-za-mps-nad-12-t-po-pat-i-1-montana-vratsa.html", "text": "Ограничено е движението за МПС над 12 т по път I-1 Монтана - Враца. Това съобщиха от  Агенция \"Пътна инфраструктура\" . МПС над 12 т изчакват на място на Обходния път гр.Монтана. Движението се регулира от пътна полиция.", "date": "2018.12.16", "title": "Монтана: Ограничено е движението за МПС над 12 т по път I-1 Монтана - Враца"}
{"url": "http://www.focus-news.net/news/2018/12/16/2602483/api-ogranicheno-e-dvizhenieto-za-vsichki-mps-po-pat-i-1-rebarkovo-botevgrad-poradi-snegopochistvane.html", "text": "Ограничено е движението за всички МПС по път I-1 Ребърково - Ботевград поради снегопочистване. Това съобщиха от  Агенция \"Пътна инфраструктура\" . Обходен маршрут за МПС до 12 т по път II-16 Ребърково - Своге - София. Шофьорите на МПС над 12 т изчакват на място.", "date": "2018.12.16", "title": "АПИ: Ограничено е движението за всички МПС по път I-1 Ребърково - Ботевград поради снегопочистване"}
{"url": "http://www.focus-news.net/news/2018/12/16/2602490/blagoevgrad-otkrivat-se-oshte-24-km-ot-am-struma-mezhdu-kresna-i-sandanski-na-17-dekemvri.html", "text": "На 17 декември, министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков ще открият новоизградения участък Кресна – Сандански от автомагистрала „Струма“, който е дълъг 23,6 км. Това съобщиха от пресцентъра на  Министерството на регионалното развитие и благоустройството . На церемонията ще присъстват председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др.", "date": "2018.12.16", "title": "Благоевград: Откриват се още 24 км от АМ „Струма“ между Кресна и Сандански на 17 декември"}
{"url": "http://www.focus-news.net/news/2018/12/16/2602488/api-vazstanoveno-e-dvizhenieto-na-mps-nad-12-t-po-am-struma-ot-pv-boboshevo-v-posoka-sofiya.html", "text": "Възстановено е  движението на МПС над 12 т по АМ \"Струма\" от п.в Бобошево в посока София. Това съобщиха от  Агенция \"Пътна инфраструктура\" .", "date": "2018.12.16", "title": "АПИ: Възстановено е  движението на МПС над 12 т по АМ \"Струма\" от п.в Бобошево в посока София"}
{"url": "http://www.focus-news.net/news/2018/12/16/2602491/tezhki-katastrofi-vzeha-zhertvi-i-obrazuvaha-blokadi-po-osnovni-patishta-v-stranata-obzor.html", "text": "Усложнената метеорологична обстановка и трафикът в неделния ден станаха предпоставка за тежки катастрофи и километрични задръствания по основни пътни артерии в страната. \r\nДвама души загинаха при катастрофа на пътя София – Варна, между селата Микре и Голец. Около 16.00 часа е получен сигнал за удар между два леки автомобила. Загинали са мъж и жена от единия автомобил. Движението бе ограничено в едното пътно платно.  \r\nРано тази сутрин инцидент между селата Войнягово и Климент в Пловдивска област също взе две жертви. Сигналът за пътния инцидент е получен около 04.00 часа. Според подадената информация, лек автомобил се е блъснал в дърво на пътя между двете населени места. На място са изпратени екипи на Районното полицейско управление в Карлово и Спешна помощ. Установена е смъртта на 39-годишния водач и 30-годишния му спътник. Според справка в полицейските регистри, шофьорът не е притежавал свидетелство за правоуправление. \r\nПо-късно през деня верижна катастрофа между товарен и три леки автомобила образува задръстване на пътя между Пловдив и Карлово. Инцидентът, станал след разклона на град Игнатиево преди село Царимир,  причини близо 2-километрова тапа в участъка.  \r\nВ следобедните часове автомобилите, движещи се по автомагистрала „Хемус“ в посока столицата, изчакваха с часове в района на тунел „Топли дол”, заради завъртял се ТИР. Сходна бе ситуацията и в отсечката между Мездра и Ботевград, където екипи на „Пътна полиция\" и Агенция \"Пътна инфраструктура\" работиха по отстраняването на аварирал тежкотоварен автомобил.  \r\nПроблем с трафика имаше и на  автомагистрала „Тракия” заради снегопочистването. Преобърнала се снегопочистваща машина в района на местността Черна нива в област Кюстендил затвори за часове пътя Кюстендил–Дупница. \r\nОт полицията призовават водачите да шофират внимателно и със съобразена с тежките зимни условия скорост.", "date": "2018.12.16", "title": "Тежки катастрофи взеха жертви и образуваха блокади по основни пътища в страната (ОБЗОР)"}
{"url": "http://www.focus-news.net/news/2018/12/16/2602487/api-vazstanoveno-dvizhenieto-po-ii-62-kyustendil-dupnitsa.html", "text": "Възстановено движението  по II-62 Кюстендил-Дупница. Това съобщиха от  Агенция \"Пътна инфраструктура\" .", "date": "2018.12.16", "title": "АПИ: Възстановено движението  по II-62 Кюстендил-Дупница"}
{"url": "http://www.focus-news.net/news/2018/12/16/2602494/aktualna-patna-obstanovka.html", "text": "Информация за състоянието на републиканските пътища към 19.00 часа на 16 декември 2018 г., предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 3° до + 9°. \r\nВремето над страната е облачно. \r\nСлаб вятър духа в цялата страна. \r\nСлаб дъжд вали в по-голямата част от страната.  \r\nСняг вали в областите Видин, Кюстендил, Монтана, Перник, Плевен, София както и района на Благоевград, Предел, Станке Лисичково /обл. Благоевград/; проход „Шипка“, Пампорово /обл. Смолян/ \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 50 м в района на Кнежа /обл. Плевен/; \r\n- до 100 м в районите на Гривица, Градина, Телиш /обл. Плевен/ \r\nІІ. Състояние на автомагистралите: \r\nАМ „Тракия“:  \r\nОПУ София, ОПУ Пазарджик и ОПУ Пловдив: \r\nВременно е ограничено движението за МПС над 12 т. за МПС по АМ \"Тракия\" посока София за снегопочистване. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Предел“ - забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\n Ограничения в двожението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. \r\nВременно е ограничено движението по път I-1 /E-79/ от п.к. Дунавци до гр. Монтана за всички МПС, поради ПТП при км 71+000, между селата Ружинци и Белотинци. Движението на всички МПС се извършва по обходни маршрути, както следва: \r\nЗа движещите се МПС по направление гр. Видин – гр. Монтана се определя следния маршрут: \r\nДунав мост 2 – РП І-1 /Е 79/ до п.к. Дунавци – РП ІІ-11 до с. Добри дол – РП ІІІ-112 (с. Добри дол – с. Тополовец) -гр. Монтана; \r\nЗа движещите се тежкотоварни МПС по направление гр. Монтана– гр. Видин се определя следния маршрут: \r\n– гр.Монтана - РП ІІІ-112 (с. Тополовец - с. Добри дол ) - РП ІІ-11 с. Добри дол до п.к. Дунавци - РП I-1 /Е-79/ до Дунав мост 2. \r\nДвижението се регулира със сигналисти и пътни знаци. /ограничението е въведено в 12:46 ч. на 16.12.2018 г/. \r\nОПУ Враца: \r\nОграничено е движението за всички МПС по път I-1 Ребърково - Ботевград поради снегопочистване.  \r\nОбходен маршрут за МПС до 12 т. по път II-16 Ребърково - Своге - София. \r\nМПС над 12 т. изчакват на място.  \r\nОбласт София: \r\nОграничено е движението за МПС над 12 т. по път I-1 Ботевград - п.в. „Витинска река“ поради снегопочистване.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nВременно се ограничава движението за МПС над 12 т. по път I-6 Кюстендил- ГКПП „Гюешево“ поради обилен снеговалеж и снегопочистване.  \r\nІV. Състояние на Републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nВременно се ограничава движението по път III-106 Благоевград – Станке Лисичково за МПС над 12 т. поради обилен снеговалеж. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г.", "date": "2018.12.16", "title": "Актуална пътна обстановка"}
{"url": "http://www.focus-news.net/news/2018/12/16/2602486/mkd-makedoniya-i-hashim-tachi-shte-prisastva-na-zasedanieto-na-saveta-za-sigurnost-na-oon-za-kosovskata-armiya.html", "text": "И президентът на Косово Хашим Тачи потвърди, че ще присъства на извънредното заседание на Съвета за сигурност на ООН, което ще се проведе в понеделник по настояване на Сърбия и Русия във връзка с решението на Прищина за създаване на войска, отбелязва скопското електронно издание  МКД . \r\nПреди отпътуването си за Ню Йорк, Тачи подчерта пред репортерите на летището в Прищина, че независимо какъв ще бъде изходът от гласуването в Съвета за сигурност на ООН, трансформацията на Косовските сили за сигурност (КСС) е „необратим процес, който може само да бъде подсилен“.  \r\n„Ако Сърбия е разтревожена от създаването на нашата армия, то косовските сърби се чувстват сигурни\", увери Тачи. \r\nТой оцени, че със създаването на армията и постигането на широк политически и граждански консенсус за диалога със Сърбия, Косово е постигнало „изключителен успех\". \r\nСръбският президент Александър Вучич също ще се изкаже на заседанието, насрочено за вечерните часове на понеделник. Искането за сесията беше изпратено от Сърбия и подкрепа за нея бе получена от Русия. \r\nВ петък парламентът в Прищина прие три закона, с които ще бъде реализирана трансформацията на КСС във Въоръжени сили на Косово, без да се налага промяна на името им.   Тереза Герова", "date": "2018.12.16", "title": "МКД (Македония): И Хашим Тачи ще присъства на заседанието на Съвета за сигурност на ООН за косовската армия"}
{"url": "http://www.focus-news.net/news/2018/12/16/2602497/sport-machat-tsska-botev-plovdiv-zapochna-sas-zakasnenie-zaradi-obilniya-snegovalezh.html", "text": "Мачът ЦСКА - Ботев (Пловдив) започна в 19:00 часа. Заради обилния снеговалеж в София се забави началото на двубоя от 20-ия кръг, докато домакините цял ден разчистваха терена на стадион \"Българска армия\". Мачът първоначално трябваше да стартира в 17:30 часа, а малко след 18:00 часа беше обявено, че няма да се отлага, а се пренасрочва за 19:00. Съдията Драгомир Драганов обяви, че са проведени разговори с двата клуба и той потвърждава това решение, защото времето позволява срещата да се играе и терена не е замръзнал, както ще бъде утре. \r\nВенцислав ДРАГОМАНОВ", "date": "2018.12.16", "title": "Спорт: Мачът ЦСКА - Ботев (Пловдив) започна със закъснение заради обилния снеговалеж"}
{"url": "http://www.focus-news.net/news/2018/12/16/2602496/lovech-vazstanoveno-e-dvizhenieto-po-pat-i-4-mikre-golets.html", "text": "Възстановено е движението по път I-4 Микре - Голец. Това съобщиха от  Агенция \"Пътна инфраструктра\" .", "date": "2018.12.16", "title": "Ловеч: Възстановено е движението по път I-4 Микре - Голец"}
{"url": "http://www.focus-news.net/news/2018/12/16/2602492/sofiya-chas-i-polovina-otnema-pridvizhvaneto-ot-pernik-prez-dragichevo-i-vladaya-kam-sofiya.html", "text": "Час и половина отнема придвижването от Перник през Драгичево и Владая към София, предаде репортер на  Агенция \"Фокус\".", "date": "2018.12.16", "title": "София: Час и половина отнема придвижването от Перник през Драгичево и Владая към София"}
{"url": "http://www.focus-news.net/news/2018/12/16/2602499/varna-100-nuzhdaeshti-se-ot-obshtina-dalgopol-poluchavat-topal-obyad-po-proekt-na-fond-za-evropeysko-podpomagane.html", "text": "1100 нуждаещи се от община Дългопол получават топъл обяд по проект на Фонд за европейско подпомагане на най-нуждаещите се лица, Операция тип 3 „Осигуряване на Топъл обяд 2016 – 2019“. Това се посочва в отчета на кмета на Община Дългопол Георги Георгиев за изпълнение на Програмата за управление на Община Дългопол за периода 1 януари – 31 октомври, предаде репортер на  Радио „Фокус“ – Варна . Допустимите разходи за изпълнение на договора са 248 028 лева, а продължителността на проекта е до края на 2019 година. По проекта се приготвя и предоставя храна на социално слаби и самотно живеещи лица. Потребители на услугата са хора на месечно подпомагане с доход, който е по-нисък от диференцирания минимум, неосигурени, самотно живеещи лица с децата си, подпомагани от Закона за семейни помощи, както и лица с ниски и инвалидни пенсии. \r\nМарияна ВАЛЕНТИНОВА", "date": "2018.12.16", "title": "Варна: 100 нуждаещи се от община Дългопол получават топъл обяд по проект на Фонд за европейско подпомагане"}
{"url": "http://www.focus-news.net/news/2018/12/16/2602493/kurir-makedoniya-nikos-kotsiyas-preporacha-tayno-glasuvane-za-prespanskoto-sporazumenie.html", "text": "Бившият министър на външните работи на Гърция Никос Коцияс препоръча гласуването в парламента в Атина за Преспанското споразумение да бъде тайно и всеки от депутатите да се произнесе според съвестта си, отбелязва македонското електронно издание  „Курир“ . \r\nКоцияс изрази увереност, че с подкрепата на някои по-малки партии ще бъде осигурено необходимото мнозинство в парламента за приемане на договора за новото име на Македония. \r\nПо отношение на рисковете от бойкот на споразумението, бившият първи дипломат на Атина подчерта, че „трябва да се попречи на някои хора, които искат Гърция да не се доверява и да действа като жертва на големи проекти\".  Тереза Герова", "date": "2018.12.16", "title": "„Курир“ (Македония): Никос Коцияс препоръча тайно гласуване за Преспанското споразумение"}
{"url": "http://www.focus-news.net/news/2018/12/16/2602495/api-vazstanoveno-e-dvizhenieto-na-mps-nad-12-t-po-i-6-kyustendil-gkpp-gyueshevo.html", "text": "Възстановено е движението на МПС над 12 т по I-6 Кюстендил-ГКПП Гюешево. Това съобщиха от  Агенция \"Пътна инфраструктура\" .", "date": "2018.12.16", "title": "АПИ: Възстановено е движението на МПС над 12 т по I-6 Кюстендил-ГКПП Гюешево"}
{"url": "http://www.focus-news.net/news/2018/12/16/2602501/sitel-makedoniya-protesten-marsh-na-vmro-dpmne-vav-veles-mitskovski-iska-duel-sas-zaev.html", "text": "Опозиционната ВМРО-ДПМНЕ организира протестно шествие във Велес, в рамките на което председателят й Християн Мицковски поиска „дуел“ с премиера на Македония Зоран Заев, предава скопската телевизия  „Сител“ . \r\nНе може да има помирение, ако членовете на ВМРО-ДПМНЕ срещат ежедневни заплахи и натиск, бе призивът на организаторите на шествието. От Велес Мицковски отново покани министър-председателя в телевизионен двубой, но също така отговори на въпроса му каква е алтернативата на Преспанското споразумение и европейската интеграция на Македония. \r\nПред жителите на Велес Мицковски припомни многобройните обещания и неосъществени проекти на СДСМ. След почти две години на власт на правителствтото на Заев, икономиката потъва, гражданите плащат по-високи данъци, по-скъп хляб и бензин, не е намерено решение за замърсяването. Мицковски повтори шестте искания на опозицията. \r\nПървото поражение според Мицкоски ще бъде изпитано от СДСМ на следващите президентски избори през 2019 г. и скоро след това на - предсрочни парламентарни избори. Дотогава опозиционната партия ще протестира всяка сряда в Скопие и всеки уикенд в други градове в Македония.  Тереза Герова", "date": "2018.12.16", "title": "„Сител“ (Македония): Протестен марш на ВМРО-ДПМНЕ във Велес: Мицковски иска дуел със Заев"}
{"url": "http://www.focus-news.net/news/2018/12/16/2602503/predstoyashti-sabitiya-v-stranata-za-17-dekemvri-agentsiya-fokus.html", "text": "*** \r\nОт 14.30 часа в зала „Тържествена“ на Централния военен клуб министър Красимир Вълчев ще участва в заключителен информационен ден по проекта „Твоят час“. \r\n*** \r\nОт 11.30 часа на площадката за отдих след пътен възел \"Сандански\" в посока Гърция на АМ „Струма“, където е връзката с лот 4 Сандански – Кулата „Струма“, ще се състои официалната церемония по откриването на още 24 км от магистралата между Кресна и Сандански. На официалната церемония ще присъстват министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др. \r\n*** \r\nОт 09.00 часа 9 състав на Специализирания наказателен съд ще гледа делото срещу Илия С., Александър В., Калоян Д. и .др. за организиране и ръководене на престъпна група.   \r\n*** \r\nОт 10.00 часа 7 състав на Специализирания наказателен съд ще гледа делото срещу Кирил Т., Милен В., Виктор Б., Габриел Б. и др. за организиране и ръководене на организиране престъпна група. \r\n*** \r\n От 10.00 часа 13 състав на Специализирания наказателен съд ще гледа делото срещу Цветомир Ц., Димитър Д., Силви П., Калин Г. и др. за организиране и ръководене на организирана престъпна група.  \r\n*** \r\nОт 10.00 часа в зала Триадица 2 на Гранд хотел София ще се проведе заключителна пресконференция по проект  № BG05SFOP001-3.001-0011-C02  \"Въвеждане на система за наблюдение и регулиране на натовареността на магистратите и съдебната администрация, създаване на стандарт за условията на труд в органите на съдебната власт и повишаване на ефективността на работата им\" , който се осъществява  с финансовата подкрепа на Оперативна програма \"Добро управление\", съфинансирана от Европейски съюз чрез Европейския социален фонд. Ръководител на проекта е г-жа Калина Чапкънова – член на ВСС. \r\n*** \r\nОт 10.00 часа в преподавателска читалня на библиотеката на Университета за национално и световно стопанство (УНСС) ще се проведе официално събитие за стартиране на модернизация на съществуваща научна инфраструктура по проект BG05M2OP001-1.002-0002-С 02 „Дигитализация на икономиката в среда на Големи данни (ДИГД)“. \r\n*** \r\nОт 11.00 часа на ул. “Врабча“ 23 ръководството на ПП АБВ ще даде пресконференция, на която ще бъде обобщена изминалата политическа година.  \r\n*** \r\nОт 11.00 часа 18 състав на Специализирания наказателен съд ще гледа делото срещу Андреан А., Благо А., Венцислав Ф. и др. за организиране и ръководене на организирана престъпна група.  \r\n*** \r\nОт 11.00 часа 6 състав на Специализирания наказателен съд ще гледа делото срещу Атанас А., Красимир Я. и Николай Р. за организиране и ръководене на престъпна група.  \r\n*** \r\nОт 11.00 часа 10 състав на Специализирания наказателен съд ще гледа делото срещу Никола Б., Билян К. и Любомира Н. за организиране и ръководене на организирана престъпна група.  \r\n*** \r\nОт 11.30 часа в двора на православен храм „Св. Св. Кирил и Методий“ (ул. „Георг Вашингтон“ № 47, на Женския пазар) омбудсманът Мая Манолова и „златните момичета“ от ансамбъла по художествена гимнасика ще открият социална кухня „Не хаби – дари“.   \r\n*** \r\nОт 11.30 часа 11 състав на Специализирания наказателен съд ще гледа делото срещу Иван Д. и Милкана В., обвинени за организиране и ръководене на организирана престъпна група.  \r\n*** \r\nОт 13.00 часа в сградата на КЕВР ще се състои открито заседание за обсъждане на изменение на цените на ВиК услугите. \r\n*** \r\nОт 13.30 часа 17 състав на Специализирания наказателен съд ще гледа делото срещу Даниел Н., Велизар Г., Георги И. и др., обвинени за организиране и ръководене на организирана престъпна група.  \r\n*** \r\nОт 13.30 часа 17 състав на Специализирания наказателен съд ще гледа делото срещу Даниел Н., Велизар Г., Георги И. и др., обвинени за организиране и ръководене на организирана престъпна група.  \r\n*** \r\nОт 13.30 часа 10 състав на Специализирания наказателен съд ще гледа делото срещу Иван П. и Калоян К., производство по чл. 65 НПК – молба за изменение на мярка за неотклонение.  \r\n*** \r\nОт 11.30 часа на ул. „Подп. Калитин“ № 21 А,  Гараж 10 на МВР, ще се състои официална церемония, на която МВР ще получи 13 микробуса от Мисията на Международната организация по миграция (МОМ) в България. \r\n*** \r\nОт 14.00 часа 15 състав на Специализирания наказателен съд ще гледа делото срещу Десислава И., Биляна П. и Петко Д., обвинени в взимане на подкуп.  \r\n*** \r\nОт 14.30 часа на пл. Възраждане започва \"Коледна феерия - 2018\" и ще бъде пуснат празничен ретро трамвай. \r\n*** \r\nОт 15.30 часа 10 състав на Специализирания наказателен съд ще гледа делото срещу Никълъс Т. производство по чл. 65 НПК – молба за изменение на мярка за неотклонение. \r\n*** \r\nОт 15.30 часа 13 състав на Специализирания наказателен съд ще гледа делото срещу Иван М., производство по чл. 65 НПК – молба за изменение на мярка за неотклонение. \r\n*** \r\nОт 17.30 часа в Театър Азарян ще се проведе пресконференция и премиера на „Островът на съкровищата”. \r\n*** \r\nОт 18.00 часа в „София Ивент Център“ (Парадайс Център) управляващият орган на Оперативна програма „Околна среда 2014-2020 г.“ организира годишно информационно събитие за представяне на резултатите от изпълнението на програмата към края 2018 г. \r\n*** \r\nОт 18.30 часа от Министерство на младежта и спорта граждани и сдружение \"Зелен Младост\" ще проведат протест по повод осем месеца от ареста на Иванчева и Петрова. \r\n*** \r\nОт 19.00 часа в зала 3 на Националния дворец на културата председателят на Народното събрание Цвета Караянчева ще връчи наградата „Студент на годината”. \r\n*** \r\nОт 19.00 часа в Голяма сцена, Народен театър \"Иван Вазов\", ще се състои празничен концерт на  \r\nръководството на НАТФИЗ \"Кръстьо Сарафов\". \r\n*** \r\nОт 11.00 часа в Община Аксаково ще се проведе заключителна пресконференция за представяне резултатите от проект „Социални услуги на едно гише”, с договор за безвъзмездна финансова помощ  № BG05M9OP0001-4.001-0059-С01 „Транснационални и дунавски партньорства за заетост и растеж ” на  Оперативна програма „Развитие на човешките ресурси”,  съфинансирана от Европейския социален фонд. \r\n*** \r\nВ 17.00 часа в Градската библиотека „Паисий Хилендарски“ ще се състои концерт на децата от музикалната школа при НЧ „Св.преп.Паисий Хилендарски”, озаглавен „Коледа-Коледа“.  \r\n*** \r\nОт 11.00 часа в Заседателната зала на Общинска администрация Банско ще се състои пресконференция, на която директорът на ОДМВР-Благоевград старши комисар Николай Хаджиев заедно с консулите на Гърция и Румъния в България ще представят информация за организацията на патрулно-постовата дейност за опазване на обществения ред и сигурността на туристите през зимния туристически сезон в Банско, осъществявана в сътрудничество между България, Гърция и Румъния. \r\n*** \r\nОт 11.00 часа в Градска художествена галерия  за поредна година Работилницата на Дядо Коледа отваря врати в Благоевград.  \r\n*** \r\nОт 13.30 часа в зала „22-ри септември“ ще се състои награждаване на участниците в конкурса „Героите не се забравят – XI Македонска дивизия и 115 години от подвига на Радон Тодев и неговата чета“. \r\n*** \r\nОт 18.30 часа в Драматичен театър „Никола Вапцаров“ Биг Бенд - Благоевград и музикално училище „Престо“ ще представят съвместен коледен концерт. \r\n*** \r\nОт 18.00 часа в сградата на Бизнес инкубатор – Бургас ще се проведе безплатен курс по предприемачество. \r\n*** \r\nОт 9.30 часа в Юнашкия салон ще се състои Национална конференция \"Дете, семейство, общност - от ранна интервенция към приобщаващо образование\", организирана от Фондация „Карин дом“ \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител Нели Петрова ще има приемна за граждани. \r\n*** \r\nОт 11.30 часа в Община Аксаково ще се проведе заключителна пресконференция за представяне резултатите от проект „Ние сме и ще бъдем Активни, по процедура BG05M9OP001-2.005 – «Активно включване», Оперативна програма «Развитие на човешките ресурси», съфинансирана от Европейския социален фонд.  \r\n*** \r\nОт 17.00 часа във фоайето на Регионална библиотека „Пенчо Славейков” – Варна ще се състои откриване на Коледна изложба „На какво ухае зимата”.   \r\n*** \r\nОт 11.00 часа в Щаба на Военноморските сили, на ул. „Преслав” № 16, ще бъдат връчени традиционните годишни награди на редакцията на списание “Клуб Океан” за най-добър корабен екипаж, офицер, старшина, матрос и цивилен служител от ВМС. \r\n***  \r\nОт 11.00 часа в РНБ „П. Р. Славейков“  ще бъде открита Коледна изложба - базар с ръчно изработени изделия от Клуба по битова култура при НЧ „Надежда - 1869“ - Велико Търново.  \r\n***  \r\nОт 14.00 часа в Ателието по керамика и изобразително изкуство при Младежки дом ще се проведе работилница за опаковане на коледни подаръци.  \r\n***  \r\nОт 15.00 часа на 2-я етаж на Община Велико Търново ще се проведе награждаване на победителите от конкурса за сурвакници „От Коледа до Васильовден“.  \r\n***  \r\nОт 17.00 часа в голяма зала на Община Велико Търново ще се проведе Празничен концерт на хоровите формации на ТД „Трапезица-1902“ –хор „Еделвайс“, хор „Света гора“, детска вокална група „Патиланци“, ученици по акордеон на от СУ „Емилиян Станев“ и дамски хор „Божур“.  \r\n***  \r\nОт 18.00 часа в НЧ „Искра“ ще се проведе Коледен концерт на „Виргиния балет“ с ръководители Виргиния и Мария Казарини.  \r\n***  \r\nОт 19.00 часа в Клуб 7 ще се състои представяне на стихосбирка на Райна Недялкова „Стъклени души“.  \r\n*** \r\nОт 13.00 часа в заседателната зала на Общински съвет-Видин кметът  на Община Видин ще присъства на  обществено обсъждане на тема: „Подготовка на проектно предложение на Община Видин с наименование „Регистрация и адаптация на Синагога – Видин в туристически обект \"Културен център\" „Жул Паскин\". \r\n***  \r\nОт 17.30 часа в Зала 1 на Общината Коледен концерт на Детска вокално-драматична студия „Mamma Mia“.  \r\n***    \r\nОт 18.30 часа в НЧ „Напредък-1869“ Държавна опера - Русе  представя „Виенски меланж“ с музиката на Франц Лехар, Имре Калман, Йохан Щраус и др. Диригент Владимир Бошнаков, с участието на Даниела Караиванова, Глория Кънева, Иван Пенчев и др. \r\n*** \r\nОт 17.00 часа в Концертна зала „Добрич“ ще се състои благотворителен коледен детски мюзикъл „Лешникотрошачката“ на Детска градина № 9 „Пчеличка“. \r\n*** \r\nОт 18.00 часа в Младежки център – Добрич ще се състои „Фолклорна плетеница“ - коледен концерт на Детска танцова студия „Добрич“ и Фолклорен ансамбъл „Добротица“. \r\n*** \r\nОт 18.00 часа в Народно читалище „Йордан Йовков - 1870 г.“, фоайе на Зала „Зорница“, ще се състои \r\nКоледен концерт на Хор „Добрич“, Театрална студия „Зорница“ и Състав за стари градски шлагери „Добрич“. \r\n*** \r\nОт 17.30 часа в Каварна ще се състои официална церемонията по награждаването „Спортист на годината – Каварна 2018 г.“ \r\n*** \r\nОт 16.00 часа на площад \"20-ти юли\" в Карлово деца ще се срещнат с Дядо Коледа.  \r\n*** \r\nВ 18.00 часа в Общинската библиотека ще се открие коледна изложба „Карловски арт колорит“ на Школата по изобразително изкуство.  \r\n*** \r\nОт 16.30 часа в Регионална библиотека „Гео Милев” ще се състои представяне на книгата „Нашата носталгия“ от Тереза Лилова - разказ за миналото с мисъл за бъдещето. \r\n*** \r\nОт 17.00 часа във фоайето на Общинския младежки дом в областния град Младежка банка – Монтана организира благотворителен Коледен базар по повод настъпващите празници. \r\n*** \r\nОт 10.30 часа Етнографската експозиция на Регионален исторически музей – Пазарджик организира  Сурвакарската работилница. \r\n*** \r\nОт 13.00 часа Областният управител на Перник Ирена Соколова ще проведе традиционната годишна среща с медиите, на която ще бъде направян отчет на реализираните дейности от Областна администрация Перник през 2018 година. \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по жалби на четирима  подсъдими срещу присъдите им, които са  постановени от Пловдивския окръжен съд, за притежание и разпространение на високорискови наркотични вещества.  \r\n*** \r\nВ 09.00 часа в зала 10 на Окръжния съд ще се проведе заседание по делото срещу Милко А., обвинен в извършването на банкови сделки и предоставяне на парични кредити за своя сметка и на собствен риск, без да има разрешение за това.  \r\n*** \r\nВ 09.30 часа в зала 2 на Окръжния съд ще се проведе заседание по делото срещу Рангел Т., обвинен за това, че при управление на автомобил по непредпазливост е причинил смъртта на две лица, както и средна телесна повреда на трето лице, като деянието е извършено в пияно състояние. \r\n*** \r\nВ 11.00 часа министърът на младежта и спорта Красен Кралев, кметът на Пловдив инж. Иван Тотев и заместник-кметът Георги Титюков ще посетят две лекоатлетически зали, обновени с подкрепата на Министерството. В 11.00 часа - закритата писта на Ботев в залата на ул. \"Ясна поляна\" на Гребната база срещу Младежкия център. Веднага след това - залата на СКЛА „Локомотив“ на стадион „Лаута“. \r\n*** \r\nОт 12.00 часа в Малката базилика председателят на Народното събрание Цвета Караянчева ще връчи голямата награда в категорията „Археолог на годината“ на церемонията по присъждане на Годишните награди „Чудесата на България“. \r\n*** \r\nОт 11.30 часа на площадката за отдих след пътен възел \"Сандански\" в посока Гърция, където е връзката с лот 4 Сандански – Кулата ще бъде открит лот 3.3 на АМ „Струма“.   \r\n*** \r\nОт 16.30 часа съветниците от ПП ГЕРБ – Сливен Живко Минчев и Тодор Начев ще се срещнат с граждани.  \r\n*** \r\nОт 17.30 часа в Куклен театър Сливен ще бъде представен спектакълът „Откраднатите ботушки на Дядо Коледа”. \r\n*** \r\nОт 11.00 часа в 247 зала на община Смолян ще се проведе официалната церемония по награждаването на „Спортист и треньор - 2018 г.” на община Смолян, както и “Спортист на гражданите”. \r\n*** \r\nОт 13.00 часа в Сесийната зала на Община Смолян ще се проведе редовното заседание на Общински съвет – Смолян.  \r\n*** \r\nОт 15.00 часа в кабинет № 105 в Средно училище „Св. Св. Кирил и Методий“ ще се проведе заключителна пресконференция по проект „По-добро бъдеще чрез включващо образование“, финансиран по Оперативна програма „Наука и образование за интелигентен растеж” 2014-2020, приоритетна ос 3 „Образователна среда за активно социално приобщаване”. \r\n*** \r\nОт 18.00 часа в НЧ „Родина - 1860“, Музикална школа, ет. 3, ще се състои „Коледни концерти за малки и големи“. \r\n*** \r\nОт 18.00 часа в Оперен театър ще се състои церемония по връчване на наградите „Добрият самарянин“. \r\n*** \r\nОт 14.00 часа официално ще бъде открита “Синята стая“ към Окръжен съд Търговище, предназначена за нуждите на правосъдието при снемане обясненията и показанията на деца. \r\n*** \r\nОт 11.00 часа в зала „Марица“ на Областна администрация Хасково областният управител на Хасково Станислав Дечев ще бъде домакин на Съвместното заседание на Регионалния съвет за развитие и Регионалния координационен комитет на Южен централен район. \r\n*** \r\nОт 18.00 часа в бившето кино „Медея“ благотворително възпитаниците на Делчо Тодоров в Димитровград ще играят трагикомедията \"Любов, кафе и клюки\"- 10 години по-късно. \r\n*** \r\nОт 13.00 часа в Неонатологичното отделение на МБАЛ шуменско сдружение ще дари 12-каналн ЕКГ-апарат, адаптиран за деца и новородени. От отделението са пожелали именно подобен съвременен апарат, който има възможност за запис и съхраняване на информация за всички пациенти.", "date": "2018.12.16", "title": "Предстоящи събития в страната за 17 декември (Агенция „Фокус“)"}
{"url": "http://www.focus-news.net/news/2018/12/16/2602505/veliko-tarnovo-otdelenieto-po-ortopediya-na-mobal-d-r-stefan-cherkezov-ima-vodeshti-pozitsii-po-broy-izvarsheni-ortopedichni-operatsii-v-stranata.html", "text": "Отделението по ортопедия на МОБАЛ “ Д-р Стефан Черкезов” във Велико Търново е на едно от водещите места по брой извършени ортопедични операции в страната. Това съобщиха за  Радио „Фокус“ – Велико Търново  от пресцентъра на лечебното заведение. Данните са на база проучване, направено сред 23 областни и университетски болници у нас от младия ортопед д-р Калоян Йорданов. В класацията не участват частни лечебни заведения. Данните  сочат, че областната болница се намира на едно от водещите места в класацията, съпоставено с до 4 пъти по-големи населени места.  Така, например, Отделението се нарежда на 8-ма позиция по брой извършени големи операции на долен крайник – 245, като на първите две места са болниците “Св. Георги” – Пловдив – 803 и “Св. Ана” – Варна – 586. Най – много средни операции на долен крайник отново са извършени в Пловдивската болница -708, а в МОБАЛ “Д-р Стефан Черкезов” са 149, като в дъното на класацията са болниците във Видин – 44 и Кюстендил – 41. Великотърновската ортопедия е на челните места и по брой извършени Алопластики на тазобедрена и колянова става – 92, като отново в Пловдивската “Св. Георги” са най-много -357, следвана от ИСУЛ-314. В края на класацията остават болниците в Кюстендил и Перник, където не е извършена нито една такава операция. Водещото място на Отделението по ортопедия в МОБАЛ” Д-р Стефан Черкезов”, показва, че през последните години голяма част от пациентите не само от Велико Търново, но и от съседните области и градове, избират да се доверят на екипа от професионалисти там. \r\nМария НЕДЕВА", "date": "2018.12.16", "title": "Велико Търново: Отделението по ортопедия на МОБАЛ “ Д-р Стефан Черкезов” има водещи позиции по брой извършени ортопедични операции в страната"}
{"url": "http://www.focus-news.net/news/2018/12/16/2602498/api-vazstanoveno-e-dvizhenieto-po-avtomagistrala-trakiya-v-posoka-sofiya-na-mps-nad-12-t.html", "text": "Възстановено е движението по АМ „Тракия“ в посока София на МПС над 12 т. Това съобщиха от  пресцентъра на Агенция \"Пътна инфраструктура\".", "date": "2018.12.16", "title": "АПИ: Възстановено е движението по автомагистрала „Тракия“ в посока София на МПС над 12 т."}
{"url": "http://www.focus-news.net/news/2018/12/16/2602489/sputnik-deutschland-zhaltite-zhiletki-se-prenesoha-i-v-germaniya.html", "text": "От солидарност с френските „жълти жилетки\" десетки хора излязоха по улиците в Мюнхен в събота, съобщава германската редакция на  Sputnik , като пояснява, че демонстрацията не е била голяма.  \r\nПолицията съобщи за около стотина участници, а организаторите - за около 200 демонстранти от цяла Бавария, Някои от тях надписаха на жилетките си „Да живее Франция“, „Да живее революцията“. \r\nВ Мюнхен вече бяха отправени призиви за протест за „социална прозрачност“. Канцлерът на ФРГ Ангела Меркел призова партията „Левица“ да се дистанцира от бунтовете в протестите на „жълтите жилетки“ във Франция.  \r\nСпоред медийни доклади освен в Мюнхен, през следващите седмици подобни протести се предвиждат в Хамбург, Лайпциг, Щутгарт и Дюселдорф.  Тереза Герова", "date": "2018.12.16", "title": "Sputnik (Deutschland): „Жълтите жилетки“ се пренесоха и в Германия"}
{"url": "http://www.focus-news.net/news/2018/12/16/2602506/nimh-utre-shte-ima-slabi-valezhi-ot-snyag-v-tsentralnite-rayoni-na-dunavskata-ravnina-a-slab-dazhd-na-mnogo-mesta-v-tsentralna-yuzhna-i-iztochna-balgariya.html", "text": "През следващото денонощие ще се задържи облачно. В Западна България валежите ще спират и облачността временно ще намалее. В сутрешните часове и през деня слаби валежи от сняг ще има в централните райони на Дунавската равнина, а слаб дъжд на много места в Централна Южна и Източна България. Вятърът постепенно ще се ориентира от север, в Източна България - от североизток и ще е слаб до умерен. Минималните температури ще са от минус 5° до 0°, в Югоизточна България до 5°. Максималните температури ще са между 0° и 5°, по морския бряг до 10°. Атмосферното налягане ще се повишава и ще е близко до средното за месеца. Това съобщи за Агенция „Фокус“ дежурният синоптик от  Национален институт по метеорология и хидрология (НИМХ) при (БАН)  Боряна Маркова.  \r\nПо Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10° и 12°. Температурата на морската вода е около 9°. Вълнението на морето ще е 3-4 бала. \r\nВ планините ще бъде облачно с превалявания от сняг, в масивите от Източна България – от дъжд. Ще духа умерен вятър от юг-югоизток. Максимална температура на височина 1200 метра – около 3°, на 2000 метра – около минус 3°. \r\nВъв вторник и сряда от североизток, по-късно и от север, ще нахлува студен въздух. Ще преобладава облачно време, през първия ден с валежи: в Западна и Централна България – от сняг, на места в Горнотракийската низина и по Черноморието – предимно от дъжд. В източните райони ще бъде и ветровито. През нощта срещу сряда валежите ще спират, сутринта само в отделни райони в Източна България ще превалява слаб сняг. В четвъртък ще е студено, особено сутринта, когато минималните температури ще са предимно между минус 9° и минус 4°, а дневните ще са между минус 2° и 3°. Ще е без валежи; ще има и временни разкъсвания и намаления на облачността. Вятърът ще отслабне.", "date": "2018.12.16", "title": "НИМХ: Утре ще има слаби валежи от сняг в централните райони на Дунавската равнина, а слаб дъжд на много места в Централна Южна и Източна България"}
{"url": "http://www.focus-news.net/news/2018/12/16/2602502/nimh-kam-1700-chasa-nay-debela-e-bila-snezhnata-pokrivka-v-kyustendil-15-santimetra.html", "text": "Към 17.00 часа най-дебела е била снежната покривка в Кюстендил – 15 сантиметра. Това съобщи дежурният синоптик от  Националния институт по метеорология и хидрология (НИМХ)  . В Драгоман снежната покривка към 17.00 часа е била 12 сантиметра, в Благоевград – 13 сантиметра, а в София – 10. Във Видин и Враца също 10 сантиметра. Снежната покривка е била 8 сантиметра в Ново село, 7 – в Монтана, 6 сантиметра – в Оряхово и Лом.  \r\nТемпературите варират от минус 3-4 градуса в Софийска област до 10 градуса в Югоизточна България, Карнобат, Бургас и Ахтопол, Хасково и Кърджали. Застудяването ще продължи и в следващите дни.", "date": "2018.12.16", "title": "НИМХ: Към 17.00 часа най-дебела е била снежната покривка в Кюстендил – 15 сантиметра"}
{"url": "http://www.focus-news.net/news/2018/12/16/2602504/kyustendil-pet-mahali-na-teritoriyata-na-obshtina-treklyano-ostavat-bez-elektrozahranvane.html", "text": "Пет махали на територията на община Трекляно остават без електрозахранване. Това съобщиха за  Радио „Фокус” – Кюстендил  от Община Трекляно. В останалите населени места захранването с електричество е възстановено. Аварийните екипи продължават работа, крайният срок за възстановяване на захранването е 23.45 часа. В община Бобошево навсякъде има електричество, след възникнали по-рано днес аварии. \r\nВенцеслав ИЛЧЕВ", "date": "2018.12.16", "title": "Кюстендил: Пет махали на територията на община Трекляно остават без електрозахранване"}
{"url": "http://www.focus-news.net/news/2018/12/16/2602507/sdvr-izdirva-23-godishen-mazh-blasnal-s-avtomobila-si-politseyski-sluzhitel-obzor.html", "text": "39-годишен полицай е с опасност за живота, след като бе блъснат от лек автомобил. Инцидентът е станал след 23.00 часа 15 декември 2018 г. на столичния бул. „Ал Малинов“. Полицейски екип забелязал лек автомобил „Фолкваген“, за който е имало съмнение, че няколко пъти не се е подчинявал на полицейски сигнали за спиране. Веднага били предприети полицейски действия и подаване на сигнал. Шофьорът извършил маневра на заден ход, симулирайки намерение за спиране, и ударил паркиран лек автомобил. След това рязко потеглил напред, блъснал един от униформените и успял да избяга.  \r\nНа място веднага били съсредоточени допълнителни полицейски екипи. В хода на оперативните действия автомобилът е открит изоставен в района на „Студентски град“. За инцидента столичната полиция издирва 23-годишния Захари Чернев, тъй като според събраните до момента данни той е блъснал служителя на реда.  \r\nПострадалият полицай е откаран в болница. Той е с комбинирана травма - фрактура на бедрена кост, три счупени ребра и гръдна травма. Мъжът е стабилизиран, но има опасност за живота му. \r\nИнцидентът е станал минути след 23.00 часа на столичния бул. „Ал Малинов“. Полицейски екип забелязва лек автомобил „Фолкваген“, за който е имало съмнение, че няколко пъти не се е подчинявал на полицейски сигнали за спиране. При предприети полицейски действия и подаване на сигнал, шофьорът извършва маневра на заден ход, симулирайки намерение за спиране, удря паркиран лек автомобил, рязко потегля, блъска униформения полицай и успява да избяга. Пострадалият служител е настанен в болница с множество травми. В хода на оперативните действия автомобилът е открит изоставен в района на „Студентски град“. До този момент не е установено местонахождението на шофьора.  \r\nГражданите, които имат допълнителна информация, свързана с извършителя на престъплението, могат да сигнализират при гарантирана анонимност на тел 112 или в най-близкото поделение на МВР.", "date": "2018.12.16", "title": "СДВР издирва 23-годишен мъж, блъснал с автомобила си полицейски служител (ОБЗОР)"}
{"url": "http://www.focus-news.net/news/2018/12/16/2602511/varna-238-proverki-sa-izvarshili-zdravnite-inspektori-prez-poslednata-sedmitsa-vav-vrazka-sas-zabranata-za-tyutyunopushene-v-zakriti-obshtestveni-mesta.html", "text": "238 проверки са извършили здравните инспектори във Варна през последната седмица във връзка със забраната за тютюнопушене в закрити обществени места. Това съобщиха за  Радио „Фокус“ – Варна  от Регионалната здравна инспекция във Варна.  При извършените проверки във връзка със спазване на забраната на тютюнопушенето в закрити обществени места, включително обществения транспорт, закритите работни помещения и на някои открити обществени места, не са констатирани нарушения, допълниха от инспекцията. В периода от 7 до 13 декември във връзка със забраната за продажба на алкохолни напитки на лица под 18 години служители при здравната инспекция са извършили 11 проверки, като не са констатирани нарушения. През отчетния период са извършени общо 270 инспекции от служители, осъществяващи държавен здравен контрол. Издадено е едно предписание за хигиенни и противоепидемични мерки на обект с обществено предназначение. \r\nИнспектори от отдел „Профилактика на болестите и промоция на здравето“ са извършили две проверки в кухненски блокове на детски заведения по Наредба № 2 за здравословно хранене на деца от 0 до 3 години, Наредба №6 за здравословно хранене на деца от 3 до 7- годишна възраст и в бюфети на учебни заведения по Наредба №37 за здравословно хранене на учениците. Не са констатирани нарушения. \r\nМарияна ВАЛЕНТИНОВА", "date": "2018.12.16", "title": "Варна: 238 проверки са извършили здравните инспектори през последната седмица във връзка със забраната за тютюнопушене в закрити обществени места"}
{"url": "http://www.focus-news.net/news/2018/12/16/2602500/rts-sarbiya-kfor-uveri-che-situatsiyata-v-severno-kosovo-e-pod-kontrol.html", "text": "В изявление за  РТС  КФОР увери, че постоянно следи ситуацията на място в Косово и изцяло се ангажира с гарантирането на сигурността на всички граждани в страната.  \r\nКФОР твърди, че нейните сили са готови да бъдат бързо разгърнати във всички части на Косово и подчерта, че не е необходимо да се увеличава присъствието на който и да било обект в най-младата държава на Балканите.  \r\nВ изявлението се подчертава също, че КФОР не се занимава с политически спекулации, които „понякога внасят напрежение на политическо равнище\". \r\n„През последните няколко дни не е имало заплахи или действия, които са засегнали сигурността в Косово. КФОР призовава всички да действат отговорно, да избягват провокации и да се въздържат от всякакви изявления или действия, които биха могли да доведат до ескалация\", се казва в текста за РТС.  \r\nКФОР също така заявява, че е решена да изпълни мандата си съгласно Резолюция 1244 на Съвета за сигурност на ООН.  Тереза Герова", "date": "2018.12.16", "title": "РТС (Сърбия): КФОР увери, че ситуацията в Северно Косово е под контрол"}
{"url": "http://www.focus-news.net/news/2018/12/16/2602529/tv24-makedoniya-makedonski-avtobus-se-e-preobarnal-kray-leskovats.html", "text": "Един мъж и две жени са загинали и 32 души са ранени при тежка катастрофа  близо до сръбския град Лесковац, съобщава македонската телевизия  TV24 .  \r\nДвама от починалите са  от Македония, третата жертва все още не е идентифицирана, тъй като не са открити документите й за самоличност. \r\nАвтобусът е на компания Еуробус от Струга, който е пътувал по маршрут от Битоля до Виена. Той се е преобърнал при пътен възел Печеневце, недалеч от Лесковац. \r\nВсе още не са известни причините за катастрофата. Според някои сръбски медии те са в лошите атмосферни условия и несъобразена скорост.   \r\nРанените са настанени в болницата в Лесковац. Ивелина Ватова", "date": "2018.12.16", "title": "TV24 (Македония): Македонски автобус се е преобърнал край Лесковац."}
{"url": "http://www.focus-news.net/news/2018/12/16/2602530/situatsionniyat-tsentar-na-agentsiya-patna-infrastruktura-saobshtava.html", "text": "От Ситуационен и координационен център на Агенция „Пътна инфраструктура” дават следната информация за състоянието на републиканските пътища към 23.00 ч. в неделя, 16.12.2018 г. \r\nІ. МЕТЕОРОЛОГИЧНА ОБСТАНОВКА: \r\nТемпературите са в интервала от - 3° до + 9°. \r\nВремето над страната е облачно. \r\nСлаб вятър духа в цялата страна. \r\nСлаб дъжд вали в по-голямата част от страната.  \r\nСняг вали в областите Видин, Кюстендил, Монтана, Перник, Плевен, София както и района на Благоевград, Предел, Станке Лисичково /обл. Благоевград/; проход „Шипка“, Пампорово /обл. Смолян/ \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nОграничена видимост поради мъгла: \r\n- до 50 м в района на Кнежа /обл. Плевен/; \r\n- до 100 м в районите на Гривица, Градина, Телиш /обл. Плевен/ \r\nІІ. СЪСТОЯНИЕ НА АВТОМАГИСТРАЛИТЕ: няма ограничения \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ – отворен за МПС  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n-„Превала“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n•\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n•\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 17:00 часа на 17.12.2018 г. \r\nОПУ Враца: \r\nОграничено е движението за всички МПС по път I-1 Ребърково - Ботевград поради снегопочистване.  \r\nОбходен маршрут за МПС до 12 т. по път II-16 Ребърково - Своге - София. \r\nМПС над 12 т. изчакват на място.  \r\nОбласт София: \r\nОграничено е движението за МПС над 12 т. по път I-1 Ботевград - п.в. „Витинска река“ поради снегопочистване. \r\nДвижението на тежкотоварни МПС на 12 т. по път I-1 Видин- София в участъка Мездра - София се осъществява по път II-16 Ребърково - Своге- София . \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  няма  \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-5005: Движението по път III-5005 връх ,,Шипка” – връх “Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период и голямата надморска височина над 1200 м. Срок до 31.03.2019 г. \r\nТова съобщиха от  пресцентъра на Агенция \"Пътна инфраструктура\".", "date": "2018.12.16", "title": "Ситуационният център на Агенция \"Пътна инфраструктура\" съобщава"}
{"url": "http://www.focus-news.net/news/2018/12/16/2602509/montana-vazstanoveno-e-dvizhenieto-po-pat-i-1-dunavtsi-montana-mezhdu-selata-ruzhintsi-i-belotintsi.html", "text": "Възстановено е  движението по път I-1 Дунавци - Монтана между селата Ружинци и Белотинци. Това съобщиха от  Агенция \"Пътна инфраструктура\" .", "date": "2018.12.16", "title": "Монтана: Възстановено е  движението по път I-1 Дунавци - Монтана между селата Ружинци и Белотинци"}
{"url": "http://www.focus-news.net/news/2018/12/16/2602508/api-ogranicheno-e-dvizhenieto-na-mps-nad-12-t-i-bez-remarketa-i-poluremarketa-prez-prohoda-prevala.html", "text": "Ограничено е движението на МПС над 12 т и без ремаркета и полуремаркета по път ІІІ-866 през прохода Превала. Това съобщиха от  Агенция \"Пътна инфраструктура\" .", "date": "2018.12.16", "title": "АПИ: Ограничено е движението на МПС над 12 т и без ремаркета и полуремаркета през прохода Превала"}
{"url": "http://www.focus-news.net/news/2018/12/16/2602528/b92-sarbiyanezakonno-formirovanie-na-srabska-teritoriya-nyama-kak-da-stane.html", "text": "„За Белград косовската армия представлява незаконно окупационно формирование на територията на Сърбия“. Това е заявил Марко Джурич в обръщение към обществеността, съобщава белградското радио  B92 .   \r\nДиректорът на Службата за Косово и Метохия е казал също, че тази т. нар. армия се създава с цел да промени границите на страната със сила.  \r\nЕто и част от обръщението на Джурич:   \r\n\"Парламентът на временните самоуправляващи институции в Прищина, без участието на сръбски представители, въз основа на моноетническия диктат на албанското малцинство в Косово и Метохия, и в разрез с всички прилагани правила на вътрешното и международното право, е решил да създаде т. нар. армия на Косово.  \r\nТова решение е акт срещу мира, израз на политическа агресия срещу нашата страна. То цели окончателно да очертае процеса на насилствено отделяне на част от територията на Република Сърбия и на създаване на албанска самостоятелна държава, т. нар. „Република Косово“, на територията на Автономната провинция Косово и Метохия.  \r\nКато се взема предвид, че решението за нейното създаване влиза в противоречие с Конституцията и законите на Република Сърбия, на временната конституционна рамка на Косово, а също и в разрез с Резолюция 1244 на Съвета за сигурност на ООН, както и с Военно-техническото споразумение от Куманово, с което се сложи край на въоръжения конфликт в Косово и Метохия през 1999 година, т. нар. армия на Косово представлява незаконна окупационна въоръжена структура на територията на Република Сърбия.“  Ивелина Ватова", "date": "2018.12.16", "title": "B92 (Сърбия):\"Незаконно формирование на сръбска територия, няма как да стане“"}
{"url": "http://www.focus-news.net/news/2018/12/16/2602510/afp-protestat-na-zhaltite-zhiletki-gubi-sili-smyatat-makron-i-pravitelstvoto.html", "text": "В неделя управляващите във Франция анализираха ситуацията в страната, информира  AFP . \r\nДемонстрантите от движението на „жълтите жилетки“ са „намалили градуса“. Това те приемат като знак за край на техните протести, които вкараха Еманюел Макрон в най-дълбоката криза откакто влезе в Елисейския дворец.  \r\nОколо 66 000 души участваха отново в съботните протести. Това беше пета седмица на антиправителствените демонстрации, заливащи страната вече месец. Броят им е наполовина по-малко от предишната седмица, което според анализаторите на общественото мнение означава „край на цикъла на мобилизация“  \r\nОбразователният министър Мишел Бланкер е изразил мнение: \"Със сигурност, зад гърба ни е вече един етап и аз съм убеден, че това е в интерес на всички ни, дори и на жълтите жилетки“.  \r\nВсе пак някои социолози са на мнение, че случилото се в последния месец ще остави „горчив спомен за всички ни“. Това усещане е изразил  Ерве Льо Бра от Училището за социални науки EHESS: „ситуацията се успокоява, но онова, което остава от нея, е чувството за омраза срещу Макрон“, твърди той.   \r\nОсновното проучване на общественото мнение е на известната изследователска група IFOP, което е публикувано в неделното издание на Journal du Dimanche. Според него в последния месец престижът на Макрон е спаднал с 2 пункта и е стигнал 23 процента. В същото време делът на хората, които се чувстват „много разочаровани“, се е увеличил с 6 пункта и е стигнал до 45 процента.   \r\nМного от протестиращите обвиняват лично Макрон да всичко, което става във Франция, и открито го призовават да си подаде оставката. Един от аргументите им е неговото минало като инвестиционен банкер.   Ивелина Ватова", "date": "2018.12.16", "title": "AFP: Протестът на „жълтите жилетки“ губи сили, смятат Макрон и правителството"}
{"url": "http://www.focus-news.net/news/2018/12/16/2602471/sofiya-vazstanoveno-e-dvizhenieto-na-mps-nad-12-tona-po-am-lyulin.html", "text": "Възстановено е движението на МПС над 12 тона по АМ „Люлин“. Това съобщиха от пресцентъра на  Агенция \"Пътна инфраструктура\" .", "date": "2018.12.16", "title": "София: Възстановено е движението на МПС над 12 тона по АМ „Люлин“."}
