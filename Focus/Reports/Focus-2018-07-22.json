{"url": "http://www.focus-news.net/news/2018/07/22/2548405/reuters-telohranitel-na-prezidenta-na-frantsiya-e-razsledvan-za-poboy-nad-demonstranti.html", "text": "Телохранителят на френския президент Еманюел Макрон Алесандре Бенала е поставен под разследване, след като е идентифициран във видеоклип как бие протестиращ по време на демонстрация по случай Първи май, предава   Reuters. \r\nПрокуратурата съобщи, че Бенала е разследван за групово насилие, намеса в делата на полицията и незаконно носене на полицейска значка. Макрон го уволни, но е критикуван, че не е направил това по-рано. \r\nОчаква се в понеделник вътрешният министър на Франция Жерар Колом да бъде изслушан пред парламента и във вторник по случая.   Виктор Турмаков", "date": "2018.07.22", "title": "Reuters: Телохранител на президента на Франция е разследван за побой над демонстранти"}
{"url": "http://www.focus-news.net/news/2018/07/22/2548381/tarzhestvena-liturgiya-v-pamet-na-sveti-panteleymon-shte-bade-otsluzhena-v-hram-sveti-nikola-v-chernomorets-na-27-yuli.html", "text": "На 27 юли от 9.00 часа в храм „Свети Никола“ в Черноморец ще бъде отслужена тържествена литургия в памет на свети Пантелеймон. Това каза за  Радио „Фокус“ – Бургас  отец Стилян от храм „Свети Никола“ в Черноморец. \r\n„Ние имаме аязмо към храма, което носи неговото име, той е наш патрон. По този повод ще го почетем с много голям служба, съвместно с други свещенослужители“, каза още отец Стилян. По думите му в литургията ще участва и епископ Йеротей, който е владика от манастир „Свети Георги“ в Поморие. „Нека почетем лечителя, който се грижи за духовното израстване на всички нас“, допълни отец Стилян. \r\nВеселина НИКОЛОВА", "date": "2018.07.22", "title": "Тържествена литургия в памет на свети Пантелеймон ще бъде отслужена в храм „Свети Никола“ в Черноморец на 27 юли"}
{"url": "http://www.focus-news.net/news/2018/07/22/2548384/sofiya-vazstanoveno-e-dvizhenieto-po-patya-kamartsi-pirdop-v-chelopech.html", "text": "Възстановено е движението по път I-6 Долно Камарци - Пирдоп в Челопеч. Това съобщиха от пресцентъра на  Агенция „Пътна инфраструктура”", "date": "2018.07.22", "title": "София: Възстановено е движението по пътя Камарци - Пирдоп в Челопеч"}
{"url": "http://www.focus-news.net/news/2018/07/22/2548386/api-vazstanoveno-e-dvizhenieto-pri-km-359-v-posoka-varna-na-avtomagistrala-hemus-i-prez-rishki-prohod-v-rayona-na-smyadovo.html", "text": "Възстановено е движението при км 359 в посока Варна на АМ \"Хемус\". Това съобщиха от пресцентъра на  Агенция \"Пътна инфраструктура\" (АПИ).   Възстановено е движението през проход \"Ришки\" /път II-73 Шумен - Карнобат/ в района на Смядово.", "date": "2018.07.22", "title": "АПИ: Възстановено е движението при км 359 в посока Варна на автомагистрала \"Хемус\" и през \"Ришки\" проход в района на Смядово"}
{"url": "http://www.focus-news.net/news/2018/07/22/2548382/veliko-tarnovo-tsentarat-po-karierno-orientirane-na-uchenitsi-predlaga-informiran-izbor-za-obrazovanie-ili-profesiya.html", "text": "Информиран избор за образование или професия предлага Центърът по кариерно ориентиране на ученици във Велико Търново. Той е част от структурата на Общински детски комплекс, който функционира и през лятото като предлага школи и занимания за децата и учениците. Това каза за  Радио „Фокус“ – Велико Търново  директорът на Дирекция „Образование, младежки дейности и спорт“ Пенка Игнатова. От тази година учебното звено премина към Центъра за подкрепа за личностно развитие. Пенка Игнатова коментира, че занятията там са по-скоро насочващи и са ориентирани към  по-големите ученици. „Кариерните консултанти предлагат не само теория, те могат и на практика да покажат на учениците, при проявен интерес, работа на терен, например в банка или фирма, или да ги срещнат с представители на самите производства“, допълни тя. Тя каза още, че участие могат да вземат и ученици от пети до десети клас, на които предстои да направят избор в кое средно или висше училище искат да кандидатстват. \r\nМария НЕДЕВА", "date": "2018.07.22", "title": "Велико Търново: Центърът по кариерно ориентиране на ученици предлага информиран избор за образование или професия"}
{"url": "http://www.focus-news.net/news/2018/07/22/2548388/pazardzhik-remont-na-detskata-gradina-i-uchilishteto-v-pazardzhishkoto-selo-ivaylo-sa-predvideni-da-se-izvarshat-prez-letniya-sezon.html", "text": "Има предвидена строителна програма, която започваме да изпълняваме, каза за  Радио „Фокус“-Пазарджик  Милчо Донгов, кмет на пазарджишкото село Ивайло. Той уточни, че две от улиците в селото ще бъдат чакалирани и асфалтирани. По думите му детската градина в Ивайло също има нужда от подновяване, в частност оградата, която на места е поддала и при натиск ще се срути. „Ремонт предстои на  оградата на училището при спортната площадка, където децата играят  футбол. Сегашната ограда е твърде ниска и топката им често отива на улицата, което пък е предпоставка за инцидент. Вътрешните тоалетни на училището също са за подновяване и имаме план да ги ремонтираме. На стадиона футболното игрище също ще бъде подновено в най-скоро време“, каза Донгов. \r\nРадослава МУРДЖЕВА", "date": "2018.07.22", "title": "Пазарджик: Ремонт на детската градина и училището в пазарджишкото село Ивайло са предвидени да се извършат през летния сезон"}
{"url": "http://www.focus-news.net/news/2018/07/22/2548383/gabrovskata-sokayna-shevitsa-vliza-v-luksozen-nauchen-katalog.html", "text": "Габровската сокайна шевица влиза в луксозен научен каталог. Това съобщи за  Радио „Фокус“ – Велико Търново  Росен Йосифов, уредник в Историческия музей в Габрово. Изданието е част от дейностите по проект „Красотата на габровската сокайна шевица“, финансиран по програма „Култура“ на Община Габрово, който се изпълнява от Регионален исторически музей – Габрово в партньорство с Етнографски музей на открито „Етър“ и Музей на архитектурно-исторически резерват „Боженци“. По думите на Росен Йосифов това ще е първият издаван досега каталог, представящ музейна колекция от габровски сокайни шевици. Той ще е двуезичен и илюстрован. Работата по неговата изработка вече тече, като се очаква той да излезе от печат през месец септември, когато реалзиацията на дейностите по проекта приключват. Общата му стойност е 11 700 лева. До момента като част от проекта са се провели различни ателиета за деца за представяне и популяризиране на габровската сокайна шевица. Ще бъде организирана и изложба, включваща експонати от Историческия музей в Габрово, Емо „Етър“ и МАИР „Боженци“. Предвижда се колекцията да бъде представена през следващата година и в Националния етнографски институт с музей към БАН в София. „Все още сокайните шевици и сокайното забраждане крият тайни. Те  не са напълно изследвани. Това е възможност да се предизвика интересът сред научните среди, тъй като тези шевици носят едно послание за историята и културата на Габрово – на национално, но и на международно ниво“, посочи Росен Йосифов. \r\nНадежда КРЪСТЕВА", "date": "2018.07.22", "title": "Габровската сокайна шевица влиза в луксозен научен каталог"}
{"url": "http://www.focus-news.net/news/2018/07/22/2548390/nimh-gradushka-s-golemina-5-mm-e-registrirana-na-vrah-botev-tam-e-otcheteno-i-nay-golyamoto-kolichestvo-valezhi.html", "text": "Градушка с големина 5 мм е регистрирана на връх Ботев, там е отчетено и най-голямото количество валежи - 35 л/кв. м. \r\nТова съобщиха за  Агенция „Фокус“  от  Националния институт по метеорология и хидрология (НИМХ) към Българската академия на науките (БАН) . Данните са между 18.00 и 21.00 часа. В Добрич са паднали 13 л/кв. м., в Казанлък - 12 л/кв. м. По-малко количества валежи са отчетени в Пловдив, където са паднали 8 л/кв. м. \r\nДеница КИТАНОВА", "date": "2018.07.22", "title": "НИМХ: Градушка с големина 5 мм е регистрирана на връх Ботев, там е отчетено и най-голямото количество валежи"}
{"url": "http://www.focus-news.net/news/2018/07/22/2548385/evtanaziraha-i-poslednite-stada-v-selo-sharkovo-obzor.html", "text": "Всички животни и от последните три останали стада в село Шарково са умъртвени по хуманен начин и загробени, съобщи на извънреден брифинг министърът на земеделието, храните и горите Румен Порожанов. Тази сутрин село Шарково беше отцепено - полицаите изпълняваха заповед на Агенцията по безопасност на храните, която забранява достъпа до селото в радиус от 3 км. Стадото на Тодорка Сакалиева – баба Дора, беше умъртвено - 12 дни, след като БАБХ издаде заповед за евтаназията. Стадото е било от около 140 животни, от които само половината са регистрирани. Заедно с него бяха еватаназирани още две по-малко стада с по 15 животни.  \r\nПоследните три двора, в които имаше животни, ще бъдат дезинфекцирани до края на деня, а до дни ще започне и самото изчистване на оборите. Предвид риска, който съществува в района, на всеки 20 дни ще се взимат проби. Сега това става на зона от 10 км, като тя ще се разшири на 20 км. Собствениците на евтаназираните в неделя стада ще получат обезщетение до една седмица, а за всички останали в Шарково, чиито животни преди това бяха умъртвени, изплащането ще стане в понеделник. Стопаните ще получат обезщетение дори и за нерегистрираните си животни. \r\nВ Болярово все още не са взети втори проби от животните. „За мен поведението на тези стопани в Болярово не е нормално. Лично гарантирах на хората, че заповедта за евтаназия ще бъде спряна, докато не се вземат втори проби. Те поискаха втори ветеринарен лекар – и това изпълнихме“, коментира министър Порожанов. Той заяви, че за него е непонятно защо все още има стопани, които отказват втори проби.", "date": "2018.07.22", "title": "Евтаназираха и последните стада в село Шарково (ОБЗОР)"}
{"url": "http://www.focus-news.net/news/2018/07/22/2548392/veliko-tarnovo-nov-otkrit-pluven-baseyn-registriraha-zdravnite-inspektori-v-oblastta.html", "text": "Разрешение за регистрация на нов открит детски басейн издадоха здравните инспектори от област Велико Търново. Съоръжението се намира в местността „Ловен парк“ край Полски Тръмбеш и вече работи, съобщи за  Радио „Фокус“ – Велико Търново  д-р Лора Бижева, началник на Отдел „Държавен здравен контрол“ в Регионалната здравна инспекция. Тя уточни, че басейнът  отговаря на всички санитарни и хигиенни изисквания. Освен това увери и, че от всички 53 регистрирани открити плувни басейни в областта, няма такива, в които да са констатирани някакви нарушения, след извършени проверки. „Хората могат да са спокойни и да посещават басейните без да се притесняват за здравето си“, категорична бе д-р Бижева. Само едно от съоръженията все още не е започнало работа, тъй като в него текат ремонтни дейности. То се намира на улица „Килъжевци“ в Елена. \r\nЛуиза ТРАНЧЕВА", "date": "2018.07.22", "title": "Велико Търново: Нов открит плувен басейн регистрираха здравните инспектори в областта"}
{"url": "http://www.focus-news.net/news/2018/07/22/2548389/the-hillspored-visokopostaven-senator-ot-demokraticheskata-partiya-na-sasht-faktat-che-donald-tramp-e-pokanil-vladimir-putin-vav-vashington-e-nerazbiraem.html", "text": "Американският сенатор Боб Менендез (Демократическа партия, Ню Джърси) заяви, че поканата на президента Доналд Тръмп към неговия руски колега Владимир Путин да посети Вашингтон е „неразбираема“ и допълни, че явно американският държавен глава  „иска да интимничи“ с руския лидер, вместо да се изправи срещу него, пише   The Hill. \r\n„Никой не знае какво се е случило зад сцената на преговорите в Хелзинки. Те са били сами, само с преводач за два часа. Дори държавният секретар и директорите на разузнаването не знаят“, заяви Менендез. „Има полза от общуването с Путин, единствено ако той бъде предизвикан“, допълни сенаторът. „А сега ще му устроим посрещане с червен килим във Вашингтон. За мен това е повече от неразбираемо“, смята демократът. \r\n „Да, може да се говори с противници, но в края на краищата трябва да им се опълчиш. Президентът изглежда иска да интимничи с Путин, вместо да се изправи срещу него“, убеден е Менендез.  \r\nТръмп се сблъска с критики след съвместната си пресконференция с Путин, в която прие отхвърлянето от страна на руския лидер, че страната му се е месила в президентските избори в САЩ и допълни, че и Москва, и Вашингтон са виновни за обтегнатите отношения помежду си.  Виктор Турмаков", "date": "2018.07.22", "title": "The Hill:Според високопоставен сенатор от Демократическата партия на САЩ фактът, че Доналд Тръмп е поканил Владимир Путин във Вашингтон е „неразбираем“"}
{"url": "http://www.focus-news.net/news/2018/07/22/2548391/pazardzhik-mnogo-chuzhdestranni-turisti-predpochitat-da-prekarat-letnite-si-vakantsii-v-sarnitsa.html", "text": "Много туристи от различни националности предпочитат да прекарат летните си ваканции в Сърница, каза за  Радио „Фокус“ – Пазарджик  Неби Бозов, кмет на община Сърница. „Имаме различни туристи, сред които руснаци и турци, част от които имат и свои близки в Сърница и региона“, уточни Бозов. По думите му, туристите, които посещават родопския град, търсят спокойствие, чист въздух, красива природа и добри условия за летуване. „Ангажимент на нас като община е да предложим атрактивни условия за туризъм, които обаче да са обвързани с добра и работеща инфраструктура, каквато за момента няма“, каза още Бозов. Той поясни, че язовир Доспат е най-голямата забележителност около Сърница, като местността е облагородена, има много хотели и къщи за гости, условия за риболов и планински туризъм. Кметът коментира още, че Сърница се развива успешно като туристическа дестинация, но хотелиерите се притесняват да не се провали сезонът, ако не бъде осъществен цялостен ремонт на пътя Батак-Доспат. \r\nАлбена ЖИЛЕКОВА", "date": "2018.07.22", "title": "Пазарджик: Много чуждестранни туристи предпочитат да прекарат летните си ваканции в Сърница"}
{"url": "http://www.focus-news.net/news/2018/07/22/2548394/inzh-misho-zhekov-priroden-park-strandzha-nyamame-registrirani-intsidenti-prez-tazi-godina.html", "text": "Няма регистрирани инциденти в природен парк „Странджа“  през тази година.  Това каза за  „Радио „Фокус“ – Бургас  инж. Мишо Жеков, изпълнителен директор на Дирекцията на природен парк „Странджа”. Той допълни, че опасностите, към които парка е бил уязвим преди години, доста са намалели. \r\n„Предприети са всички необходими мерки. Първо по отношение на пожарите – горските стопанства, попадащи в териториалния обхват на парка, обръщат особено внимание на това.  Всички мероприятия, свързани с този проблем, се планират предварително. Обявява се от Областния управител пожароопасния сезон и се работи превантивно. \r\nВторият проблем свлачищата, които в нашият район не се забелязват толкова често. Изключение прави пътя Малко Търново – Граматиково, но ръководството на Община Малко Търново реагира много бързо при появата им“, допълни Жеков. \r\nПо думите му други опасности на този етап нямало нито за природата, нито за туристите. \r\n„Виждаме, че много от атрактивните съоръжения не са обезопасени и наред с красотата на природата, ставаме свидетели и на последствията от тези необезопасени съоръжения. \r\nВ парк „Странджа“ се стараем да създадем всички условия за безпрепятствено преминаване през красивите местности на Странджа. Преминава се през доста мостове и пътеки, които не са леки маршрути както за възрастни, така и за чужденци“, допълни Жеков. \r\nВеселина НИКОЛОВА", "date": "2018.07.22", "title": "Инж. Мишо Жеков, Природен парк „Странджа“: Нямаме регистрирани инциденти  през тази година"}
{"url": "http://www.focus-news.net/news/2018/07/22/2548395/plovdiv-128-signala-sa-podadeni-na-zeleniya-telefon-na-riosv-prez-vtoroto-trimesechie-na-godinata.html", "text": "128 сигнала са подадени на „зеления“ телефон на Регионалната инспекция по околната среда и водите в Пловдив през второто тримесечие на 2018 година. Това съобщиха за  Радио „Фокус“ – Пловдив  от екоинспекцията. Постъпили са 15 сигнала за бедстващи защитени животински видове, както и за незаконна търговия с тях чрез интернет сайтове. Предприети са незабавни действия по спасяването на животните, част от тях са изпратени за лечение в Спасителния център за диви животни в Стара Загора. Сигналите, свързани с продажба на защитени видове животни са изпратени до Окръжна прокуратура за установяване самоличността на нарушителите. През периода е образувано административно-наказателно производство за неправомерно отглеждане на вълк, констатирано при проверка по сигнал. Животното е изпратено също в Спасителен център за диви животни за доотглеждане. \r\nТони МИХАЙЛОВ", "date": "2018.07.22", "title": "Пловдив: 128 сигнала са подадени на „зеления“ телефон на РИОСВ през второто тримесечие на годината"}
{"url": "http://www.focus-news.net/news/2018/07/22/2548175/predstoyashti-sabitiya-v-stranata-za-22-yuli-agentsiya-fokus.html", "text": "*** \r\nОт 11.00 часа на хижа Момина скала ще се проведе четвъртото издание на Витоша Летен Фест. \r\n*** \r\nОт 18.00 часа на лятната сцена при НДК ще се проведе концерт на група Lilly of the West. \r\n*** \r\nОт 19.00 часа на лятната естрада в Борисовата градина ще се проведе концерт на поп-рок група D.VINE. \r\n*** \r\nОт 22.30 часа на крепостта Царевец ще бъде излъчен аудио-визуалният спектакъл „Царевград Търнов – звук и светлина“. \r\n*** \r\nОт 10.00 часа председателят на ПГ на ГЕРБ и зам.-председател на партията Цветан Цветанов ще открие реконструирани и рехабилитирани улици и междублокови пространства в рамките на проект „Обновяване на градската среда в град Казанлък\". Откриването на обновените обекти ще започне на ул. „Кремона“ в жк. „Изток“. \r\nЦветан Цветанов ще посети и Детска градина №1 „Здравец“, училищата в градовете Шипка и Крън и тези в селата Овощник и Хаджидимитрово. \r\n*** \r\nОт 10.00 часа в крепостта „Кракра“ ще отвори вратите си за безплатни посещения за деца.  \r\n*** \r\nОт 11.00 часа пред Двореца на културата ще се проведе театрална програма за деца „Не пресичай на червено“ по инициатива на ОбДТ „Боян Дановски“. \r\n*** \r\nОт 10.30 часа пред кметството в селото ще се състои откриване на първо издание на „Фестивал на плъстите“.", "date": "2018.07.22", "title": "Предстоящи събития в страната за 22 юли (Агенция „Фокус“)"}
{"url": "http://www.focus-news.net/news/2018/07/22/2548176/pregled-na-osnovnite-temi-v-svetovniya-pechat-agentsiya-fokus.html", "text": "Проучване показва, че според гражданите на САЩ американските политици и средства за масова информация отделят твърде много внимание на темата за Русия, пише вашингтонският ежедневник  The Hill . \r\n„От моя гледна точка много американци са на мнение, че дискусиите за Русия станаха прекалено много“, отбелязва консервативният анализатор Кесли Харкнъс. „Неотдавна института „Галъп“ проведе анкета, в резултат на която стана ясно, че американците не се вълнуват от Русия. Тя не попадна дори в първата 20-ка на проблемите, от които се интересуват гражданите на САЩ“, поясни Херкнъс. \r\nОт редакцията отбелязват, че проучването е направено по-рано през месец юли. Респондентите са помолени да посочат кои са проблемите, които ги притесняват в навечерието на междинните избори през ноември тази година. Първи в списъка са икономиката, нелегалната миграция и неудовлетвореността от администрацията на Вашингтон. Едва 0,5% от участвалите в анкетата са отговорили, че Русия е представлява най-големия проблем за САЩ.  \r\nВъпреки това проучването е направено преди срещата на върха между Доналд Тръмп и Владимир Путин, който се състоя на 16 юли. В рамките на съвместната пресконференция лидерът на Белия дом не разкритикува руския президент за предполагаемата намеса на Москва в изборите от 2016 г. в САЩ. По-късно Тръмп се опита да се отметне от първоначалните си коментари, но в четвъртък (19 юли) стана ясно, че е помолил съветника си по националната сигурност Джон Болтън да покани Путин на втора среща на върха във Вашингтон. \r\n***  Федералното правителство на Германия взе решение за премахване на икономическите ограничения срещу Турция и коригира съветите си за пътуващите в страната граждани на ФРГ, съобщава вестник  Hurriyet , като уточнява, че Берлин е взел решението, след като Анкара отмени режима на извънредно положение.  \r\nОграниченията за износ в Турция в размер до 1,5 милиарда евро (1,7 милиарда долара) няма да бъдат подновявани тази година, обяви германският министърът на икономиката Петер Алтмайер, потвърждавайки по този начин по-ранен доклад на вестник Frankfurter Allgemeine Zeitung. \r\nМярката беше наложена през юли 2017 г. с цел оказване на натиск на Турция, след като в страната бяха задържани германски правозащитник и петима други активисти, включително ръководителят на месния офис на неправителствената организация „Амнести интернешънъл\". \r\nМинистерство на външните работи на ФРГ също премахна от официалната интернет страница на ведомството предупрежденията за германските граждани за висок риск от произволни арести при посещение в Турция.  \r\nИзвънредното положение в Турция, наложено след опита за държавен преврат от 2016 г., бе отменено на 19 юли. Ден по-късно Турция и Нидерландия възстановиха дипломатическите си връзки, които бяха прекъснати след решението на европейската страна да не допусне участието на двама министри на Анкара в митинг в Ротердам.  \r\n***  Според Централното разузнавателно бюро (ЦРУ)  Китай води студена война срещу САЩ, пише американското издание  The Washington Examiner . \r\n„В края на краищата китайците се стремят да изместят САЩ като водеща сила в света. Това, което те водят срещу нас, се нарича студена война“, констатира Майкъл Колинс, заместник-помощник директор на ЦРУ в Центъра за мисии в Източна Азия, в рамките за форум по сигурността, проведен в Аспен.  \r\nСъгласно думите му, управляващата в Китай Комунистическа партия е отприщила многостранна кампания за намаляване на американското влияние и разширяване на глобалната мощ на Китай. \r\n„Те искат всяка държава в света – когато взима решения за своите интереси, решенията си за политически въпроси - преди всичко да на страната на Китай, а не с САЩ\", твърди Колинс.  \r\nАмерикански държавни служители все по-често отправят предупреждения за Китай, отчасти заради разузнавателните оценки, които показват, че Пекин се опитва да трансформира страната в глобална сила. Китай ускори тази промяна чрез нови назначения в кръговете на националната сигурност и с предявяването си на претенции за суверенитет над Южнокитайско море.  \r\nВъв Вашингтон се опасяват от китайските програми в американската образователна система. Колинс е сред онези, които проявяват загриженост от „намесата в нашата мисъл“ чрез това, което той нарича „комунистическа пропаганда“, като предупреди, че Пекин се опитва да влияе на китайската диаспора в САЩ. \r\nИдеологическият компонент е само един от аспектите на конкуренцията между двете страни. „[Това не е] студена война, такава каквото видяхме в миналото столетие, това е студена война по дефиниция. Китай използва всички пътища на властта - законни и незаконни; обществени и частни; икономически и военни – за да подкопае позицията на съперниците си, без да прибягва до конфликт\", подчерта Колинс.  \r\n***  Още в следващите месеци може да настъпи истински кошмар, в който главни герои да бъдат антируски настроените политици в САЩ. Държавният глава на Руската федерация Владимир Путин ще посети Вашингтон и ще бъде приет за среща в Белия дом. Поне неговият американски колега Доналд Тръмп разчита на това. Но трябва ли руският лидер да приема подобна покана? Отговор на този въпрос се опитва да даде руският вестник  „Взгляд“ . \r\nВ петък, говорейки пред телевизионния канал CNBC, президентът на САЩ Доналд Тръмп определи като „впечатляващ“ разговора си с Владимир Путин в Хелзинки и призна, че е започнала подготовката на втора пълноформатна среща. „Да, бих казал, че се върши работа“, отговори Тръмп в отговор на съответстващ въпрос на водещия на телевизията.  \r\nТръмп заяви също, че се опитва да сключи добра „сделка“ с Путин. „Някои глупаци от медиите ме критикуват, защото не съм застанал, не съм го погледнал в лицето и не съм му се накрещял. А аз казах: тези хора луди ли са? Искам да сключа сделка, не се прави така“.  \r\nТой допълни, че САЩ и Русия са имали лоши отношения много години и е възможно нищо да не може да се направи по въпроса. Тръмп обаче не се определя като един от „другите президенти“, защото „аз сключвам сделки, правя това през целия си живот и съм добър в него. Сключвам отлични сделки“. \r\nБелият дом също потвърди, че Тръмп е разпоредил на своя съветник по националната сигурност Джон Болтън да изпрати покана до Путин да посети Вашингтон. „Обсъждането на визитата вече започна“, увери говорителят на Белия дом Сара Сандърс.  \r\nЕкспертите обаче се разделиха по въпроса за посещението на Путин в САЩ. Някои от тях предлагат лидерът на Кремъл да приеме, а други – да си остане у дома, в Русия.  \r\n„Тръмп се опитва да покаже, че като че ли е ясно, че той е предприел ясна линия на нормализация на отношенията, която ще следва независимо от всичко. При това той вече се отказа от много от онова, което изрече на срещата в Хелзинки. Т.е. това означава, че той е ангажиран в някои сложни маневри\", обяснява председателят на Президиума на Съвета по външна и отбранителна политика Фьодор Лукянов. \r\n„В ситуацията, в която се намират САЩ и която само ще се нагнетява през следващите месеци, особено преди междинните избори и публикуването на доклада на комисията на специалния прокурор Робърт Мюлер, е невъзможно да си представя визита на президента на Русия“, призна Лукянов. „Дори Тръмп да е дал тази идея – макар никой да не се интересува от това, руската страна не трябва да се съгласява. Това би било откровено въвличане в техните вътрешнополитически кавги, което на нас изобщо не ни трябва и не ни носи нищо. Всичко, което се прави след Хелзинки може дори да влоши ситуацията в сравнение с тази, която бе преди срещата“, твърди Лукянов.  \r\nАмериканистът Борис Межуев е на мнение, че визитата на Путин ще се състои при всеки възможен сценарий. Той е уверен, че Тръмп е решил да покани руския лидер в Белия дом в отговор на потока от критика, на който бе подложен след срещата в Хелзинки.  \r\n„Веднъж постави ли си такава цел, Тръмп я постига. Това, че именно Болтън, а не някой друг бе натоварен със задачата, доказва, че именно той е автор на тази идея и че неговото решение наистина ще бъде осъществено. Болтън е практичен човек“, категоричен е експертът, като същевременно признава, че за „Русия тази визита ще бъде сложна“.  \r\n„Русия трябва много добре да преосмисли философията на двустранните отношения, за да не прави едностранни отстъпки в замяна на такива обещания“, предупреждава американистът в интервю за вестника. Тръмп играе своя игра, в която въвлича Русия, за да поддаде на курса на Вашингтон, отдалечавайки се от близкоизточните си съюзници. Межуев припомни: освен самия факт на срещата в Хелзинки, Вашингтон все още не е направил никакви отстъпки пред Москва. \r\nСъщевременно трябва да се вземат предвид могъщите антируски сили в САЩ, за които Путин спомена в рамките на срещата с дипломатическия корпус. Съгласно думите на експерта, тези сили се опитват да осуетят предстоящите преговори. Противниците на Тръмп дори може да се опитат да „раздухат“ случая с руската гражданка Мария Бутина, арестувана по подозрения за шпионаж в САЩ. Но и при това положение Тръмп не губи нищо. Освен това, не бива да се забравя за разследването на незаконното подслушване на ФБР в предизборния щаб на Тръмп. Така че не е ясно в крайна сметка кой ще надделее, отбеляза политологът.  \r\n„Не трябва веднага да демонизираме тези антируски сили. Това не са дяволи с рога… Това са хора, които са убедени, че концепцията на Тръмп „Америка на първо място“ разрушава единната евроатлантическа цивилизация, НАТО, търговските съюзи, глобалния мир. Те просто имат полза от тях: пари, сделки. Те мислят, че са изолирали Тръмп, обкръжавайки го със свои хора, които не му позволяват да предприема разрушителни действия по отношение на евроатлантическата цивилизация“, подчерта Межуев. Но няма да им се получи, убеден е американистът. „Тръмп ги надигра, постави други хора и започна да изпълнява своя курс“, отбелязва експертът.  \r\nРешението на Тръмп да покани Путин във Вашингтон вече предизвика сериозни ругатни от страна на демократите, чиито лидер в Сената Чък Счумер настоя Тръмп да не се среща с руския лидер, докато Конгресът на САЩ не изясни подробностите от разговорите помежду им от Хелзинки.  \r\nПо-рано конгресмените настояха да бъде разпитана преводачката на Тръмп – Марина Грос, за да бъдат разбрани подробности от дискусията между двамата президенти. Според бившия  дипломат Дмитрий Рюриков, който е работил за уреждането на срещи на Леонид Брежнев и други съветски лидери, „самият факт на такъв разпит е абсолютно очевиден“. \r\nДруги американисти също твърдят, че в последно време Тръмп е укрепил своите позиции и успява по-рязко да налага собствения си курс вътре в страната.  \r\n„Тръмп върви по своя път, без да вижда препятствията и негативните реакции. Той ги очакваше, но все пак си действа по своята програма“, коментира директорът на Фонд за изучаване на САЩ към Московския държавен университет Юрий Рогулев. Според него е логично след срещата на неутрална територия – Хелзинки - двамата лидери да разменят и официални визити в страните, които представляват. В този ред на мисли в поканата на Тръмп няма нищо необичайно. Рогулев изрази надежди, че подобно посещение няма да бъде осуетено, тъй като Тръмп има право да провежда срещи с всеки политик, с който пожелае. „Тръмп действа в границите, определени му от правомощията на Конституцията на САЩ. За да ограничат правата му, ще трябва да приемат изменения в Конституцията\", припомня експертът.", "date": "2018.07.22", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/22/2548393/reuters-pier-moskovisi-zayavi-che-i-sled-pregovorite-na-g-20-vse-oshte-ima-sporove-za-targoviyata.html", "text": "Европейският комисар по икономическите и финансовите въпроси Пиер Московиси заяви, че различията в позициите по търговията остават дори и след преговорите между министрите на финансите от Г-20, провели се в Аржентина, но и че срещата им не е била напрегната, предава   Reuters. \r\nМосковиси заяви, че напрежението в глобалната търговия остава високо и заплашва да ескалира допълнително, поставяйки международната система под натиск. Според него за момента все пак икономическите последици са още ограничени. \r\n„Срещата не бе напрегната и бяхме настроени към това да се изслушваме взаимно. Надявам се, че това ще бъде началото на нещо, но засега позициите не са подобни“, допълни комисарят.  Виктор Турмаков", "date": "2018.07.22", "title": "Reuters: Пиер Московиси заяви, че и след преговорите на Г-20 все още има спорове за търговията"}
{"url": "http://www.focus-news.net/news/2018/07/22/2548180/leka-atletika-mirela-demireva-e-balkanski-shampion-na-skok-na-visochina.html", "text": "Мирела Демирева е балкански шампион на скок на височина с постижение от 195 сантиметра. Тя направи три неуспешни опита на 203 сантиметра. \r\nГабриела Птрова завърши втора на скок на дължина с резултат от 6.49 метра. \r\nБългария днес прибави 3 златни, 3 сребърни и 4 бронзови медала и завърши с общо 16 отличия - 5 златни, 5 сребърни и 6 бронзови в 42-е дисциплини, по 21 при мъжете и при жените на Балканското първенство по лека атлетика.", "date": "2018.07.22", "title": "Лека атлетика: Мирела Демирева е балкански шампион на скок на височина"}
{"url": "http://www.focus-news.net/news/2018/07/22/2548182/afp-donald-tramp-obvini-bivshiya-si-advokat-v-nezakonni-deystviya.html", "text": "Американският президент Доналд Тръмп обвини бившия си адвокат в събота, казвайки, че Майкъл Коен може да е действал незаконно, записвайки тайно разговорите за финансова компенсация , за да заглуши предполагаема връзка с модел на \"Плейбой\", предава  AFP . \r\nРанната сутрешна публикация  в социалната мрежа „Туитър“ на  Тръмп е първата му пряка реакция след публикация  на  The New York Times , че ФБР е намерила  записите по време на обиска през април в офиса на Коен при разследване за възможна връзка на кампанията  на Тръмп с Русия. \r\nКоен все още не е арестуван или обвинен в каквото и да е престъпление, но сътрудничеството му с правителството може да се окаже жизненоважно за прокурорите - сценарий, който би могъл да стане по-вероятен при откритата раздяла  с Тръмп. \r\nДокато Коен някога е бил цитиран, че ще \"поеме куршум\" вместо  президента, написаното от  Тръмп и острият отговор на адвоката на Коен, Лени Дейвис, биха могли да сигнализират, че връзката между двамата е нарушена, ако не и прекъсната. \r\n\"Неприемливо  е властите  да влязат в кабинета на адвоката (рано сутринта) - почти нечувано\", пише Тръмп в събота. \r\n„ Още по-немислимо е, че адвокат ще запише клиент - напълно нечувано и вероятно незаконно.  Добрата новина е, че вашият президент не е направил нищо лошо!“, завършва Доналд Тръмп.   Юлиян Марков", "date": "2018.07.22", "title": "AFP: Доналд Тръмп обвини бившия си адвокат в незаконни действия"}
{"url": "http://www.focus-news.net/news/2018/07/22/2548183/tass-vvs-na-vodenata-ot-sasht-koalitsiya-sa-bombardirali-grad-v-iztochna-siriya-pri-koeto-sa-zaginali-mirni-grazhdani.html", "text": "Военновъздушните сили  на водената от САЩ коалиция са бомбардирали град в Източна Сирия, при което са загинали мирни граждани, предава сирийската агенция SANA, цитирана от  ТАСС . \r\nСамолетите са бомбардирали околностите на град  Бу-Кемал. При атаките има загинали и пострадали, като техният брой не се съобщава от агенцията.  Юлиян Марков", "date": "2018.07.22", "title": "ТАСС: ВВС на водената от САЩ коалиция са бомбардирали град в Източна Сирия, при което са загинали мирни граждани"}
{"url": "http://www.focus-news.net/news/2018/07/22/2548387/afp-yordaniya-saobshti-che-e-priela-422-evakuirani-beli-kaski-ot-siriya.html", "text": "Външното министерство на Йордания съобщи, че страната е приела 422 участници в организацията „Бели каски“ и  членове на техните семейства от Сирия. По–рано кралството съобщи, че е дало разрешение да приеме 800 от тях, предава   AFP. \r\nПрессекретарят на МВнР на Йордания Мохамед ал Кайед съобщи, че Германия, Великобритания и Канада са се съгласили са приемат около 827 „Бели каски“ и техни роднини, но в крайна сметка са се спрели на 422 и те са пристигали в неделя сутринта.  Виктор Турмаков", "date": "2018.07.22", "title": "AFP: Йордания съобщи, че е приела 422 евакуирани „Бели каски“ от Сирия"}
{"url": "http://www.focus-news.net/news/2018/07/22/2548186/sputnik-sputnik-germanskata-armiya-obsazhda-priema-na-chuzhdentsi-v-reditsite-si.html", "text": "В опит да преодолее недостига на кадри  Германската армия обсъжда приема на  чужденци в редиците си, предава руската агенция  Sputnik . \r\nГоворител на министерството на отбраната каза пред германския вестник  Augsburger Allgemaine , че Бундесверът е отворен за гражданите на ЕС съгласно Бялата книга от 2016 г. за германската политика за сигурност и бъдещето на Бундесвера, но сега опцията е \"включена в актуализираната стратегия за набиране на персонал.\" \r\n\"Силата на Бундесвера ще расте. За тази цел се нуждаем от квалифициран персонал, поради което обмисляме всички възможни варианти \", заяви говорителят на отбранителното министерство. \r\nМеждувременно членът на Социалдемократическата партия Карл-Хайнц Брунер заяви, че министерството на отбраната ще привлече чужденци в Бундесвера, като им предложи перспективата да получат германско гражданство. \r\n\"Ако се допуснат граждани от други държави, дори и с обещанието да получат немски паспорт, Бундесверът рискува да се превърне в нещо като наемна армия\", каза той. \r\nСпоред доклада партията на Баварския Християн-социален съюз излезе с предложението, но говорителят на партията по отбранителните въпроси, Флориан Хан, поясни, че евентуалните промени  предполагат възможността  граждани на ЕС да се присъединят към Бундесвера.  Юлиян Марков", "date": "2018.07.22", "title": "Sputnik: Sputnik: Германската армия обсъжда приема на  чужденци в редиците си"}
{"url": "http://www.focus-news.net/news/2018/07/22/2548184/bsp-predstavi-proekta-si-viziya-za-balgariya-alternativa-na-sistemata-obzor.html", "text": "БСП представи „Визия за България“ в зала 3 на НДК. Проектът на „Визия за България“ е документ, който е заявка за управление на държавата в интерес на хората. Основните акценти на БСП в проектопрограмата са свързани с модерното държавно управление, базирано но дигитализацията; икономическото развитие на България; регионалното развитие; здравеопазване; образование; сигурност и отбрана; външна политика и демографската криза.  \r\nЛидерът на БСП Корнелия Нинова заяви, че БСП не предлага алтернатива на ГЕРБ, а алтернатива на системата. По думите на Нинова тази система ни убива, както са казали майките на деца с увреждания и не може да бъде кърпена повече.  \r\n„Днес не се обръщаме към политическите си опоненти. Днес ние се обръщаме към народа си. Можем ли да събудим и обединим националната си енергия, да сложим край на прехода и да очертаем хоризонт, друг път за развитие на България. Имаме ли сили да се освободим от разделението от миналото - българи срещу българи и да се обединим българи за бъдещето“, попита Нинова. Тя посочи, че от БСП не претендират, че са най-умните, всезнаещи и единствени. „Днес се обръщаме към всеки наш сънародник. Чуйте идеите ни. Ако имате желание, по иванвазовски, който с каквито сили и компетенции разполага, да се включи в този процес. Някои от идеите ни ще бъдат оспорвани и нека да бъде така. Някои ще ядосат определени кръгове и интереси. Ще има съпротива. Предупреждаваха ни за това. През цялото време казвах на екипите, които работеха: „Не се стъписвайте пред имена и групировки“, каза Нинова. Тя посочи, че им е казала да мислят за интереса на българина и за суверенитета на България. \r\nПо темата „Здравеопазване“ Нинова изложи, че във „Визия за България“ се предлага във всеки регион лечебните заведения да се обединят в холдингова структура и да се намали ДДС за лекарствата, държавата да се намесва в определянето на цените на лекарствата и да се направи нова държавна политика в здравеопазването, с която държавните и общински болници да не са търговски дружества.  \r\nПо отношение на политиката по образованието, Нинова се обяви твърдо против джендър идеологията в българските училища и призова да се развива традиционното и електронното обучение. От БСП искат и да създадат учителят на бъдещето. Корнелия Нинова призова за образователна система, адаптирана и обърната към дигиталното поколение. В тази сфера лидерът на БСП заяви, че се предлагат безплатни детски градини, един учебник за един клас в цялата страна и общественият ресурс да отива за държавните и общински училища.  \r\nПо отношение на сектор „Регионално развитие“ лидерът на БСП заяви, че един от най-големите проблеми са регионалните различия. „Ето защо от тук нататък предлагаме всички политики да пречупваме през регионите. Започваме с икономиката. Предлагаме ви да дискутираме модел на регионализация, на икономическата, здравната и социалната политика. Такъв модел предлагаме в производството и в земеделието“, каза Нинова.  \r\nВ сектор „Икономика“ „Нинова обяви: „Макар и много закъсняло, трябва да започнем да градим собствена, българска икономика, родно производство и земеделие, което не е на 70% зависимо от европейки пари и субсидии. Нашите специалисти поработиха с учените от институтите от БАН“, каза Нинова. Тя призова и за забавяне на ежедневното и непрекъснато напиране за еврозоната. \r\nПо темата за външната политика на страната, Нинова заяви, че една България със собствена икономика и със стабилна, социална, здравна и образователна система ще има друга тежест в общото европейско семейство. По думите ѝ трябва да се спре с политиката на крайностите, на филите и фобите. „Докога ще се делим така? Кое може да ни обедини? Българският национален интерес, който диктува балансирана политика със САЩ, Европа, Русия и Китай“, коментира лидерът на БСП. Нинова предложи за дискусия темата за Вишеградска четворка и да се заимстват положителните примери от Унгария.  \r\nВ Националното съвещание участваха членове на Националния съвет на БСП, народни представители, председатели на областни и общински съвети на БСП, кметове, коалиционни партньори, представители на граждански организации, експерти, журналисти. \r\nНародният представител от БСП Манол Генов призова за решителен отпор на сегашния геноцид, упражняван от държавата към общините. По думите му БСП като партия има експертизата, волята и трябва да действа. От своя страна депутатът Георги Гьоков коментира темата за демографията.  \r\nСпоред него големите проблеми на България са бедността и демографската криза и че страната ни се топи като снежна топка на пролетно слънце. \r\nНационалният съвет на БСП реши да даде наградата „Димитър Благоев“ на Мерсия Макдермот и Георги Йорданов. \r\nНаградата „Димитър Благоев“ се присъжда по повод 127-ата годишнина от Бузлуджанския учредителен конгрес. Тя ще бъде връчена на Националния събор на левицата на връх Бузлуджа от лидера на БСП Корнелия Нинова. \r\nДеница КИТАНОВА", "date": "2018.07.22", "title": "БСП представи проекта си „Визия за България“ – алтернатива на системата (ОБЗОР)"}
{"url": "http://www.focus-news.net/news/2018/07/22/2548187/futbol-sapernikat-na-tsska-v-kvalifikatsiite-za-liga-evropa-admira-vaker-pretarpya-sramen-proval.html", "text": "Съперникът на ЦСКА в квалификациите за Лига Европа Адмира Вакер претърпя срамен провал. Австрийският отбор от Мьолдинг  отпадна в първия кръг за купата на Австрия от третодивизионния отбор Нойзидл с 0:1. Следващият мач на Адмира е с българския ЦСКА в София на 26 юли", "date": "2018.07.22", "title": "Футбол: Съперникът на ЦСКА в квалификациите за Лига Европа Адмира Вакер претърпя срамен провал"}
{"url": "http://www.focus-news.net/news/2018/07/22/2548188/gerb-zapodozrya-bsp-za-initsiator-na-provokatsiite-v-selo-sharkovo-obzor.html", "text": "ГЕРБ заподозря БСП за инициатор на провокациите в село Шарково. По време на извънреден брифинг бившият народен представител от ГЕРБ Антон Тодоров обясни, че разполага с видео доказателство за това, че има „екшън план“, организиран от лидера на БСП Корнелия Нинова, с цел възпрепятстване на действията на служителите на МВР и БАБХ в региона на заразата с чума. Тодоров пусна запис, публикуван в профила в социалната мрежа Facebook на лице с името Тодор Атанасов. Във видеото Атанасов казва: „Пътувате натам, спирате по пътища. Говорих с Корнелия Нинова и тя каза – който, където го спрат, там да остава“. В последствие клипът беше изтрит от социалната мрежа. \r\n„Преди няколко дни дадохме ясна информация, че според ГЕРБ тези провокации, които се случват в района на село Шарково, са инициирани от „Позитано“, президента Румен Радев и „белградския беглец“, каза още Тодоров. Той посочи, че казусът е изключително сериозен, тъй като за първи път ГЕРБ получава видео доказателство за своите твърдения.  \r\nНародният представител от ГЕРБ Тома Биков зададе въпроса има ли финансова обосновка цялата тази акция. „Корнелия Нинова трябва да отговори и на следните въпроси - познава ли този човек (Тодор Атанасов) и общувала ли е с него във времето, в което самата тя присъстваше в Странджа. Поддържала ли е контакти с други хора от групите, които организираха провокации в Странджа, и с хора, които отидоха там с луксозни автомобили и възпрепятстваха органите да си свършат работата? Призоваваме г-жа Нинова да отговори веднага на тези въпроси и в зависимост от това, ще преценим дали да се обърнем към Прокуратурата за разследване на тези провокативни действия. Защото това прилича на заплаха към националната сигурност на България“, каза още Биков. \r\nПо време на Националното съвещание на БСП, което се провеждаше в НДК по същото време, общинският съветник от БСП в Столичния общински съвет Николай Николов коментира: „Къде да бъде Корнелия Нинова, ако не в Шарково – в кабинета си ли или да играе тенис като някои други. Неслучайно в сряда бе така подкрепена в протеста на животновъдите пред Министерски съвет. Всеки един в тази зала - общински съветник, народен представител, - е лице на БСП. Бивайки сред хората, ние може да разрешаваме техните проблеми и те ще ни се доверят“, каза Николов.  \r\nЛидерът на БСП отказа да коментира темата с мотива, че днешната тема е бъдещето на България и нищо повече от това.", "date": "2018.07.22", "title": "ГЕРБ заподозря БСП за инициатор на провокациите в село Шарково (ОБЗОР)"}
{"url": "http://www.focus-news.net/news/2018/07/22/2548177/afp-amerikanskiyat-finansov-ministar-podkrepya-kazanoto-ot-prezidenta-donald-tramp-no-s-po-mek-ton.html", "text": "Американският финансов министър подкрепя казаното от президента Донлд Тръмп, но с по-мек тон, предава  AFP . \r\nАмериканският министър на финансите Стивън Мнучин в събота призова Китай и ЕС да зачитат \"свободната, справедлива и реципрочна търговия\", в отговор на думите на френския си колега, че „САЩ трябва да вложат „смисъл“ и да зачитат съюзниците си в задаващата се търговска война . \r\nМнучин пристигна в Буенос Айрес за  срещата на министрите на финансите и централните банкери  на Групата на 20-те след като американският президент Доналд Тръмп заяви острите си забележки и заплахи по отношение на световната търговия. \r\nНо далеч от тона на Тръмп, в който той описва Китай, ЕС и Русия като \"врагове\" в търговията, Мнучин подкрепи президента си, по-специално заради заплахата да наложи на  Китай  наказателни мита за всичките 500 милиарда долара стоки износ за САЩ. \r\n\"Това определено е реалистична възможност, така че не бива да се минимизира. Бяхме много ясни с нашите цели\", каза Мнучин пред репортери преди началото на двудневната среща в Буенос Айрес, която обединява 20-те водещи световни икономики. \r\n\"Ние споделяме желанието да имаме по-балансирани отношения и балансът е чрез продажбата на повече стоки (в Китай)\". \r\nТърговският дефицит на американската търговия с Китай възлиза на почти 376 млрд. долара през 2017 г.  Юлиян Марков", "date": "2018.07.22", "title": "AFP: Американският финансов министър подкрепя казаното от президента Доналд Тръмп, но с по-мек тон"}
{"url": "http://www.focus-news.net/news/2018/07/22/2548178/aa-palestina-obyavi-che-sdelkata-na-veka-predlozhena-ot-sasht-e-osuetena.html", "text": "Палестина обяви, че „Сделката на века“, предложена от САЩ е осуетена, предава  Anadolu Agency . \r\nПалестинската власт (ПА) заяви в събота, че така наречената \"Сделка на века\" - план на САЩ за постигане на мирно споразумение между Израел и палестинците, беше осуетена. \r\n\"Благодарение на непоколебимостта на палестинския народ и ангажимента на лидерите към националните интереси, ръководената от САЩ „Сделка на века“ беше осуетена\", заяви говорителят на Палестинската автономия Набил Абу Рудеина в изявление, цитирано от официалната информационна агенция \"Уафа\". \r\n\"Ако споразумението  успееше, то щеше да се превърне в регионално споразумение, засягащо всички народи и държави от региона\", каза той. Говорителят обаче заяви, че регионът на Близкия изток понастоящем е на кръстопът. \r\n\"Те (страните от региона) трябва да се придържат към националния си интерес, за да предотвратят превръщането на сделката на века, която се забави, но все още не е отменена, в регионално споразумение, чиито последици не могат да бъдат предсказани\", каза той. \r\nСпоред палестинците администрацията на САЩ се стреми да наложи политическо решение, което призовава за учредяването на палестинска държава в Ивицата Газа и ограничена автономия на Западния бряг, като Израел запазва контрола върху град Ерусалим. \r\nПалестинските власти отхвърлиха посредничеството на САЩ от миналия декември, когато Доналд Тръмп официално призна Ерусалим за столица на Израел. \r\nЕрусалим остава в центъра на конфликта в Близкия изток, като палестинците се надяват, че Източен Ерусалим - окупиран от Израел от 1967 година насам, в крайна сметка може да служи като столица на независима палестинска държава.  Юлиян Марков", "date": "2018.07.22", "title": "АА: Палестина обяви, че „Сделката на века“, предложена от САЩ е осуетена"}
{"url": "http://www.focus-news.net/news/2018/07/22/2548192/samo-edin-ot-zadarzhanite-nadzirateli-vav-varnenskiya-zatvor-ostava-v-aresta-obzor.html", "text": "Само един от задържаните надзиратели във Варненския затвор – 46-годишният Николай Тонев остава в ареста. Това стана ясно след края на днешното извънредно заседание на Окръжния съд в града, което продължи повее от три часа. Останалите двама служители на затвора 29-годишният Милен Добрев и 50-годишният Стоян Петров бяха пуснати под домашен арест. Мерките могат да бъдат обжалвани както от обвиняемите, така и от прокуратурата в 3-дневен срок пред Апелативния съд. Обвинението към надзирателите е, че за времето от 31 май до 18 юли тази година шест пъти са пускали в отпуск затворника Искрен Маринов, позволявайки му да напусне територията на затворническото общежитие. Искрен Маринов изтърпява наказание от 6 години и 8 месеца за участие в организирана престъпна група. През март 2017 той се призна за виновен за кражбите на 19 луксозни коли по морето пред Пловдивския военен съд и получи осъдителната присъда. Към днешна дата му остава да изтърпи още 4 години и 4 месеца. \r\nСъдът определи по-лека мярка за Милен Добрев, тъй като съпругата му е бременна, а баща му - тежко болен. Колегата му Стоян Петров също бе пуснат под домашен арест, но с мотива, че е участвал в нерегламентираното пускане на свобода на затворника Искрен Маринов само в два от общо седемте случая. Обвинението спрямо тримата е по чл.282, ал.1 от НК. Според прокуратурата, като длъжностни лица надзирателите са наруши или не са изпълнили служебните си задължения, или са превиши властта или правата си с цел да набавят за себе си или за другиго облага или да причинят другиму вреда. Престъплението се наказва с лишаване от свобода до пет години, като съдът може да постанови и лишаване от право да се заема определена държавна или обществена длъжност или с пробация. Надзирателите имат над 7 години стаж във Варненския затвор. Според обвинението, Николай Тонев е бил инициатор на нарушенията. Като разгледа събраните до момента доказателства, съдът прецени че и за тримата съществува опасност да осуетят разследването, като повлияят на показанията на колегите си и на свидетелите, и е налице обосновано подозрение да имат съпричастност към престъплението, за което са обвинени. Съдебният състав определи най-тежката процесуална мярка „задържане под стража“ за Николай Тонев Варненският окръжен съд прие аргументите на защита на Милен Добрев и Стоян Петров, че няма опасност те да се укрият и са с добри характеристични данни и им определи мярка „домашен арест“. \r\nДиана СТОЕВА", "date": "2018.07.22", "title": "Само един от задържаните надзиратели във Варненския затвор остава в ареста (ОБЗОР)"}
{"url": "http://www.focus-news.net/news/2018/07/22/2548185/the-guardian-vladimir-putin-darzhi-pechelivshite-karti-v-siriyskata-kriza.html", "text": "Владимир Путин държи печелившите карти в сирийската криза и очевидно Башар Асад ще оцелее във войната, но дали ще оцелее в мира, пише британското издание  The Guardian . \r\nПредаването на бунтовническите сили в югозападна Сирия, след падането на Източния Гута и други успехи на сирийската армия, засилва мрачното очакване, че нищо не може да спре Башар Асад към  крайната  победа  в гражданската война в Сирия. \r\nНо физическото възстановяване на територията не означава задължително да се възстанови политическата власт. За Асад, обсаден от хищни приятели и съседи и неприеман никъде по света, по-големият въпрос е: след като оцеля във войната, може ли да оцелее в мира? \r\nАсад е ниско в краката на Русия, чиято военна намеса през 2015 г. е спасила кожата му и Иран, който също му дойде на помощ. Засега той зависи от подкрепата им. И двете страни са платили висока цена за своя дял в оформянето на бъдещето на Сирия. Те няма да се оттеглят бързо. \r\nСъществува и турският проблем. В трансгранична операция през 2016 г. срещу сирийските кюрдски сили турските войски формираха анклав на запад от Ефрат, който продължават да заемат. Оттогава Турция взе под контрола си  допълнителна територия около Африн, северно от Алепо. \r\nАвтономните кюрдски милиции все още се държат в източната и североизточната Сирия, подкрепени от около 2 000 американски войници и по въздуха. САЩ се съсредоточават върху лов на терористи от „Ислямска държава“, но и нейното присъствие трябва да се отчете в по-голямата стратегическа игра.И сега идва ред на  провинция Идлиб, в Северозападна Сирия, в която бягат бунтовниците до сега. Идлиб се превърна в крайното убежище за повече от два милиона разселени цивилни граждани. Също така е база за твърдите джихадисти и противниците на светския режим. \r\nАко Асад трябва да сложи край на войната, Идлиб е мястото, където той и съюзниците трябва да ударят следващия път. Това е перспектива, която ужасява ООН и хуманитарните организации. Те се страхуват от повторение на убийствените въздушни удари в стил Гута и атаки с химическо оръжие. \r\nНикой не знае със сигурност какво беше решено за  Сирия, когато Доналд Тръмп се срещна с руския президент Владимир Путин в Хелзинки. Това включва хора, които наистина трябва да знаят, като генерал Джоузеф Вотел, командващ американските сили в Близкия изток. Той призна, че не е получил \"нови насоки\". \r\nНо някои точки от споразумението между САЩ и Русия стават все по-ясни. Най-важното е, че и двамата вярват, че допълнителната нестабилност, особено обхващащата границата между Сирия и Израел, трябва да се избягва. Това на практика означава, че САЩ приемат, че Асад ще остане на власт и Тръмп изглежда скромно се съгласява. \r\nВ замяна на това САЩ, помолени  от правителството на Бенджамин Нетаняху в Израел, искат руснаците да гарантират, че иранските сили в Сирия ще бъдат държани далеч от израелската граница. Нетаняху би предпочел да бъдат експулсирани напълно, но за това ще трябва да изчака, докато задаващата се  санкционна война на Тръмп срещу Иран ще навлезе в пълна сила тази есен. \r\nС оттеглянето на подкрепата за южните бунтовници и изоставянето на \"зоната на де-ескалация\", създадена миналата година, Тръмп помогна на Путин и Асад да ускорят капитулацията на противниците на правителството  там миналата седмица. Путин пое водещата роля при подчертаването на необходимостта от възстановяване на прекратяването на огъня на Голанските възвишения през 1974 г. \r\nТръмп сигурно никога не е чувал за пакта от 1974 г. Въпреки това, отново изглеждаше доволен да отстъпи геополитическата инициатива на Путин. Това ще бъде новина за мнозина в Конгреса и съюзниците от НАТО, които подкрепяха свалянето на Асад от 2011 година  насам. \r\nНово е твърдението на Тръмп, че американските и руските военни се координират тясно в Сирия. Неговото изявление игнорира инцидентите, когато руските наемници се сражаваха със специални сили на САЩ, а самолети на двете страни се доближаваха опасно. \r\nВъзползвайки се от възможността да продължи да легитимира сирийското постижение и да нормализира двустранните отношения, Путин заяви, че Сирия може да се превърне във \"витрина\" за двустранно военно сътрудничество. По-късно генерал Вотел посочи, че това противоречи на закона на САЩ. \r\nВотът на доверие на Тръмп за  Асад и неговите руски поддръжници ще угоди на саудитските и други правителства на сунитския мюсюлмански залив, чиято главна вражда  (като Израел) е с Техеран. Моллите от Иран ще се чудят, достатъчно разумно, дали Асад не им подготвя удар в гърба. \r\nСлед като войната свърши, Асад едва ли ще иска Сирия да продължи да бъде използвана като предна база за регионалните амбиции на Иран, нито би приветствал текущата турска окупация на части от Северна Сирия. Нито пък Иран може да се довери изцяло на Путин. Но способността му да  влезе в офанзива намалява, подкопавана от растящата икономическа криза и задълбочаващата се международна изолация. Иран може все по-трудно да си позволява външни намеси като Сирия и Йемен по политически и финансови причини. \r\nОт своя страна, Израел има интерес от  стабилна власт на Асад, ако това помага за намаляване на иранската заплаха. Тъй като войната се насочва към своята развръзка  в Идлиб, Путин е на път да се превърне в  победител, а Асад да върви след него. Големите губещи изглежда са  Иран, американското глобално лидерство и най-вече сирийският народ.  Юлиян Марков", "date": "2018.07.22", "title": "The Guardian: Владимир Путин държи печелившите карти в сирийската криза"}
{"url": "http://www.focus-news.net/news/2018/07/22/2548189/dominik-raab-velikobritaniya-nyama-da-plati-nishto-na-es-bez-targovska-sdelka-sled-brekzit.html", "text": "Великобритания няма да плати нищо на ЕС без търговска сделка след Брекзит, казва новиат министър за Брекзит Доминик Рааб пред британския вестник  The Sunday Telegraph \r\nВеликобритания ще откаже да плати сметката си за развода с Европейския съюз от 39 милиарда паунда на Брюксел, ако не бъде постигнато споразумение за търговска сделка, обеща новият британски министър \r\nДоминик Рааб каза пред The Sunday Telegraph, че ще направи огромното плащане официално условно, ако ЕС \"изпълни своята част на сделката\". \r\nОбещанието ще бъде приветствано от водещи привърженици на Брекзит, след като правителството заяви през май, че няма планове за правно приложима връзка между плащането и бъдещите търговски отношения. \r\nНа фона на разпадането на доверието към кабинета Филип Хамънд заяви, че \"напускането без заплащане на дължимото ... няма да ни направи надежден партньор в бъдещи международни споразумения \". \r\nВ първото си интервю от вестника след назначаването му Рааб заяви, че член 50 - механизмът за излизане, задействан от Обединеното кралство, призовава за търговско споразумение, както и за споразумението за оттегляне, което включва и сметка за развода от 39 милиарда паунда (44 милиарда евро).  Юлиян Марков", "date": "2018.07.22", "title": "Доминик Рааб: Великобритания няма да плати нищо на ЕС без търговска сделка след Брекзит"}
{"url": "http://www.focus-news.net/news/2018/07/22/2548194/afp-vaorazhen-zapodozryan-se-e-barikadiral-v-amerikanski-supermarket-v-los-andzhelisedna-zhena-e-zaginala.html", "text": "Въоръжен заподозрян се е барикадирал в американски супермаркет в Лос Анджелис, възможно е да е взел заложници, предава  AFP . \r\nПолицията е  преследвала въоръжен мъж заподозрян за стрелба, когато той е катастрофирал с колата си пред входа на супермаркет и е влязъл в магазина, като се е барикадирал вътре, съобщават от полицията в Лос Анджелис. \r\nМагазинът е обграден от специалните части. Американският президент е написал в социалната мрежа „Туитър“, че следи ситуацията, \r\nСпоред свидетели е имало стрелба и мъжът е взел заложници. \r\nВ последствие агенцията съобщава, че мъжът е арестуван, а заложниците са освободени. При стрелбата в магазина е била улучена жена, която в последствие е починала, съобщават от полицията.  Юлиян Марков", "date": "2018.07.22", "title": "AFP: Въоръжен заподозрян се е барикадирал в американски супермаркет в Лос Анджелис,една жена е загинала"}
{"url": "http://www.focus-news.net/news/2018/07/22/2548191/tass-kristin-lagard-obyasni-vliyanieto-na-amerikanskite-targovski-ogranicheniya-varhu-svetovnata-ikonomika.html", "text": "Кристин Лагард обясни влиянието на американските търговски ограничения върху световната икономика на форума на финансовите министри на Г-20 в Буенос Айрес, предава  TACC . \r\nТърговските ограничения, наложени от САЩ срещу Русия и Китай, в най-лошия случай може да доведат до намаляване на  световния БВП с 1.5%. Това становище беше изразено пред журналисти от ръководителят на Международния валутен фонд (МВФ), Кристин Лагард по време на пресконференция в деня на откриването на срещата на финансовите министри и централните банкери на Г-20 в Аржентина. \r\n\"Това определено влияе върху БВП, като при развитието на най-лошия сценарий и без да има предвид мерките, които ще бъдат предприети днес, по последни данни ще доведае до намаляване с около 1,5% на БВП в световен мащаб\",каза Лагард, отговаряйки на въпроса какво последствия за световната икономика може да имат търговските ограничения, наложени от САЩ в последно време. Лагард допълни, че темата за ескалацията на търговските ограничения ще бъде обсъдена на заседанието в събота в Буенос Айрес.  Юлиян Марков", "date": "2018.07.22", "title": "ТАСС: Кристин Лагард обясни влиянието на американските търговски ограничения върху световната икономика"}
{"url": "http://www.focus-news.net/news/2018/07/22/2548193/sunday-express-zadavat-se-novi-ostavki-zaradi-plana-za-brekzit-na-tereza-mey.html", "text": "Задават се нови оставки заради плана за Брекзит на Тереза Мей, пише британският вестник  Sunday Express . \r\nСпоред информация достигнала до вестника един от най-приближените до премиера Тереза Мей – министърът на транспорта Крис Грейлинг, който стои зад издигането на Мей до лидерския пост в консервативната партия е заявил, че няма да допусне повече отстъпки към Брюксел \r\nПени Мордант, министър на международното икономическо развитие и Естър МакВей, министър на труда и и пенсиите също са на път да се оттеглят от кабинета заради несъгласие с „омекването“ към Европейския съюз. Лидерът на Долната камара на парламента  Андреа Лийдсъм е заявила, че „мрази“ приетите „компромисни“ решения, като е обвинила министрите, че предават резултата от референдума през 2026 година. \r\nМинистърът на външната търговия Лиъм Фокс се е съгласил да се съобрази с решението  на кабинета, след като е получил гаранции, че договорът с Брюксел  няма да блокира шансовете на Великобритания да подписва споразумения за свободна търговия с държави извън ЕС. Според среди от кабинета, колегата му Майкъл Гоув  вярва, че може да „спаси  Брекзит \", след като Великобритания напусне ЕС през март догодина.  Юлиян Марков", "date": "2018.07.22", "title": "Sunday Express: Задават се нови оставки заради плана за Брекзит на Тереза Мей"}
{"url": "http://www.focus-news.net/news/2018/07/22/2548198/pregled-na-osnovnite-temi-v-britanskiya-pechat-agentsiya-fokus.html", "text": "Владимир Путин държи печелившите карти в сирийската криза и очевидно Башар Асад ще оцелее във войната, но дали ще оцелее в мира, пише британското издание  The Guardian . \r\nПредаването на бунтовническите сили в югозападна Сирия, след падането на Източния Гута и други успехи на сирийската армия, засилва мрачното очакване, че нищо не може да спре Башар Асад към  крайната  победа  в гражданската война в Сирия. \r\nНо физическото възстановяване на територията не означава задължително да се възстанови политическата власт. За Асад, обсаден от хищни приятели и съседи и неприеман никъде по света, по-големият въпрос е: след като оцеля във войната, може ли да оцелее в мира? \r\nАсад е ниско в краката на Русия, чиято военна намеса през 2015 г. е спасила кожата му и Иран, който също му дойде на помощ. Засега той зависи от подкрепата им. И двете страни са платили висока цена за своя дял в оформянето на бъдещето на Сирия. Те няма да се оттеглят бързо. \r\nСъществува и турският проблем. В трансгранична операция през 2016 г. срещу сирийските кюрдски сили турските войски формираха анклав на запад от Ефрат, който продължават да заемат. Оттогава Турция взе под контрола си  допълнителна територия около Африн, северно от Алепо. \r\nАвтономните кюрдски милиции все още се държат в източната и североизточната Сирия, подкрепени от около 2 000 американски войници и по въздуха. САЩ се съсредоточават върху лов на терористи от „Ислямска държава“, но и нейното присъствие трябва да се отчете в по-голямата стратегическа игра.И сега идва ред на  провинция Идлиб, в Северозападна Сирия, в която бягат бунтовниците до сега. Идлиб се превърна в крайното убежище за повече от два милиона разселени цивилни граждани. Също така е база за твърдите джихадисти и противниците на светския режим. \r\nАко Асад трябва да сложи край на войната, Идлиб е мястото, където той и съюзниците трябва да ударят следващия път. Това е перспектива, която ужасява ООН и хуманитарните организации. Те се страхуват от повторение на убийствените въздушни удари в стил Гута и атаки с химическо оръжие. \r\nНикой не знае със сигурност какво беше решено за  Сирия, когато Доналд Тръмп се срещна с руския президент Владимир Путин в Хелзинки. Това включва хора, които наистина трябва да знаят, като генерал Джоузеф Вотел, командващ американските сили в Близкия изток. Той призна, че не е получил \"нови насоки\". \r\nНо някои точки от споразумението между САЩ и Русия стават все по-ясни. Най-важното е, че и двамата вярват, че допълнителната нестабилност, особено обхващащата границата между Сирия и Израел, трябва да се избягва. Това на практика означава, че САЩ приемат, че Асад ще остане на власт и Тръмп изглежда скромно се съгласява. \r\nВ замяна на това САЩ, помолени  от правителството на Бенджамин Нетаняху в Израел, искат руснаците да гарантират, че иранските сили в Сирия ще бъдат държани далеч от израелската граница. Нетаняху би предпочел да бъдат експулсирани напълно, но за това ще трябва да изчака, докато задаващата се  санкционна война на Тръмп срещу Иран ще навлезе в пълна сила тази есен. \r\nС оттеглянето на подкрепата за южните бунтовници и изоставянето на \"зоната на де-ескалация\", създадена миналата година, Тръмп помогна на Путин и Асад да ускорят капитулацията на противниците на правителството  там миналата седмица. Путин пое водещата роля при подчертаването на необходимостта от възстановяване на прекратяването на огъня на Голанските възвишения през 1974 г. \r\nТръмп сигурно никога не е чувал за пакта от 1974 г. Въпреки това, отново изглеждаше доволен да отстъпи геополитическата инициатива на Путин. Това ще бъде новина за мнозина в Конгреса и съюзниците от НАТО, които подкрепяха свалянето на Асад от 2011 година  насам. \r\nНово е твърдението на Тръмп, че американските и руските военни се координират тясно в Сирия. Неговото изявление игнорира инцидентите, когато руските наемници се сражаваха със специални сили на САЩ, а самолети на двете страни се доближаваха опасно. \r\nВъзползвайки се от възможността да продължи да легитимира сирийското постижение и да нормализира двустранните отношения, Путин заяви, че Сирия може да се превърне във \"витрина\" за двустранно военно сътрудничество. По-късно генерал Вотел посочи, че това противоречи на закона на САЩ. \r\nВотът на доверие на Тръмп за  Асад и неговите руски поддръжници ще угоди на саудитските и други правителства на сунитския мюсюлмански залив, чиято главна вражда  (като Израел) е с Техеран. Моллите от Иран ще се чудят, достатъчно разумно, дали Асад не им подготвя удар в гърба. \r\nСлед като войната свърши, Асад едва ли ще иска Сирия да продължи да бъде използвана като предна база за регионалните амбиции на Иран, нито би приветствал текущата турска окупация на части от Северна Сирия. Нито пък Иран може да се довери изцяло на Путин. Но способността му да  влезе в офанзива намалява, подкопавана от растящата икономическа криза и задълбочаващата се международна изолация. Иран може все по-трудно да си позволява външни намеси като Сирия и Йемен по политически и финансови причини. \r\nОт своя страна, Израел има интерес от  стабилна власт на Асад, ако това помага за намаляване на иранската заплаха. Тъй като войната се насочва към своята развръзка  в Идлиб, Путин е на път да се превърне в  победител, а Асад да върви след него. Големите губещи изглежда са  Иран, американското глобално лидерство и най-вече сирийският народ. \r\n*** Великобритания няма да плати нищо на ЕС без търговска сделка след Брекзит, казва новиат министър за Брекзит Доминик Рааб пред британския вестник  The Sunday Telegraph \r\nВеликобритания ще откаже да плати сметката си за развода с Европейския съюз от 39 милиарда паунда на Брюксел, ако не бъде постигнато споразумение за търговска сделка, обеща новият британски министър \r\nДоминик Рааб каза пред The Sunday Telegraph, че ще направи огромното плащане официално условно, ако ЕС \"изпълни своята част на сделката\". \r\nОбещанието ще бъде приветствано от водещи привърженици на Брекзит, след като правителството заяви през май, че няма планове за правно приложима връзка между плащането и бъдещите търговски отношения. \r\nНа фона на разпадането на доверието към кабинета Филип Хамънд заяви, че \"напускането без заплащане на дължимото ... няма да ни направи надежден партньор в бъдещи международни споразумения \". \r\nВ първото си интервю от вестника след назначаването му Рааб заяви, че член 50 - механизмът за излизане, задействан от Обединеното кралство, призовава за търговско споразумение, както и за споразумението за оттегляне, което включва и сметка за развода от 39 милиарда паунда (44 милиарда евро). \r\n*** Великобритания праща министрите си в Европа, за да спасят правителствения план за Брекзит, пише британския вестник  The Independent . \r\nМинистрите от кабинета ще бъдат изпратени в цяла Европа, за да се опитат да спасят плана на Тереза Май за Брекзит след неодобрението от Главния преговарящ в ЕС Мишел Барние. \r\nЩе се проведат преки преговори с ключови политици от страните от ЕС, като министър-председателят ще положи усилия да заобиколи опозицията срещу нейните предложения в Европейската комисия. \r\nТози ход идва, след като преговорите стигнаха до нова задънена улица, когато Мишел Барние предупреди, че аспектите на плана на Обединеното кралство са непрактични или дори незаконни. \r\nНастоявайки, че планът на британското правителство не може да формира основа за разговорите, Барние каза, че останалата част от Европа ще остане широко отворена за измами заради най-новите митнически предложения на Тереза Мей. \r\nТова би могло да доведе до рай за контрабандистите, предупреди той, със стоки, умишлено декларирани  като предназначени  за Обединеното кралство , за да се ползват от по-ниски тарифи и в последствие  да бъдат изпратени в ЕС, избягвайки по-високи задължения. \r\nТой също така предупреди, че не може да има напредък при договарянето на план за бъдеща търговия, освен ако Великобритания бързо не се присъедини към правно приложим \"защитен механизъм\", за да се избегне „твърдата“ граница за Северна Ирландия. \r\nСега премиерът ще се опита да преодолее безизходицата, като се срещне с лидерите на Австрия, Чешката република и Естония през следващата седмица. \r\nПо-късно този месец Дейвид Лидингън, нейният заместник, ще замине за Франция, външният министър Джереми Хънт ще посети Германия, докато вътрешният министър Саджид Хавид ще бъде в Испания, а министърът на икономиката Грег Кларк ще лети до Италия. \r\n*** Задават се нови оставки заради плана за Брекзит на Тереза Мей, пише британският вестник  Sunday Express . \r\nСпоред информация достигнала до вестника един от най-приближените до премиера Тереза Мей – министърът на транспорта Крис Грейлинг, който стои зад издигането на Мей до лидерския пост в консервативната партия е заявил, че няма да допусне повече отстъпки към Брюксел \r\nПени Мордант, министър на международното икономическо развитие и Естър МакВей, министър на труда и и пенсиите също са на път да се оттеглят от кабинета заради несъгласие с „омекването“ към Европейския съюз. Лидерът на Долната камара на парламента  Андреа Лийдсъм е заявила, че „мрази“ приетите „компромисни“ решения, като е обвинила министрите, че предават резултата от референдума през 2026 година. \r\nМинистърът на външната търговия Лиъм Фокс се е съгласил да се съобрази с решението  на кабинета, след като е получил гаранции, че договорът с Брюксел  няма да блокира шансовете на Великобритания да подписва споразумения за свободна търговия с държави извън ЕС. Според среди от кабинета, колегата му Майкъл Гоув  вярва, че може да „спаси  Брекзит \", след като Великобритания напусне ЕС през март догодина.", "date": "2018.07.22", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/22/2548190/the-independent-velikobritaniya-prashta-ministrite-si-v-evropa-za-da-spasyat-pravitelstveniya-plan-za-brekzit.html", "text": "Великобритания праща министрите си в Европа, за да спасят правителствения план за Брекзит, пише британския вестник  The Independent . \r\nМинистрите от кабинета ще бъдат изпратени в цяла Европа, за да се опитат да спасят плана на Тереза Май за Брекзит след неодобрението от Главния преговарящ в ЕС Мишел Барние. \r\nЩе се проведат преки преговори с ключови политици от страните от ЕС, като министър-председателят ще положи усилия да заобиколи опозицията срещу нейните предложения в Европейската комисия. \r\nТози ход идва, след като преговорите стигнаха до нова задънена улица, когато Мишел Барние предупреди, че аспектите на плана на Обединеното кралство са непрактични или дори незаконни. \r\nНастоявайки, че планът на британското правителство не може да формира основа за разговорите, Барние каза, че останалата част от Европа ще остане широко отворена за измами заради най-новите митнически предложения на Тереза Мей. \r\nТова би могло да доведе до рай за контрабандистите, предупреди той, със стоки, умишлено декларирани  като предназначени  за Обединеното кралство , за да се ползват от по-ниски тарифи и в последствие  да бъдат изпратени в ЕС, избягвайки по-високи задължения. \r\nТой също така предупреди, че не може да има напредък при договарянето на план за бъдеща търговия, освен ако Великобритания бързо не се присъедини към правно приложим \"защитен механизъм\", за да се избегне „твърдата“ граница за Северна Ирландия. \r\nСега премиерът ще се опита да преодолее безизходицата, като се срещне с лидерите на Австрия, Чешката република и Естония през следващата седмица. \r\nПо-късно този месец Дейвид Лидингън, нейният заместник, ще замине за Франция, външният министър Джереми Хънт ще посети Германия, докато вътрешният министър Саджид Хавид ще бъде в Испания, а министърът на икономиката Грег Кларк ще лети до Италия.  Юлиян Марков", "date": "2018.07.22", "title": "The Independent: Великобритания праща министрите си в Европа, за да спасят правителствения план за Брекзит"}
{"url": "http://www.focus-news.net/news/2018/07/22/2548197/reuters-siriyskata-armiya-napredva-v-provintsiya-kuneytra-nablizhava-golanskite-vazvisheniya.html", "text": "Сирийската армия напредва в провинция Кунейтра, наближава окупираните от Израел Голански възвишения, предава  Reuters . \r\nАрмията, подкрепяна от руската авиация ,нахлува в покрайнините на провинция Кунейтра след офанзивата миналия месец, която прогони бунтовниците от съседната провинция Дераа, които някога бяха подкрепени от държавите от коалицията водена от САЩ, Йордания и страните от Персийския залив. \r\nОфанзивата възстановява сирийския държавен контрол над югозападната стратегическа територия по границите с Йордания и Израел. \r\nЗавземането на серия от села, съобщено от армията в събота, върви заедно с евакуация на бунтовници и техните семейства, възобновена за втори пореден ден от селата по границата с Голан до северната провинция Идлиб, контролирана все още от бунтовниците. \r\nБлагодарение на споразумение, договорено от руските военни с бунтовниците в района на Кунейтра миналата седмица, се позволява безопасно евакуиране на север на бунтовници, които се противопоставят на връщането към държавното управление, а на другите, които решават да останат се предлагат  руски гаранции срещу нахлуването на армиите в собствените им населени места. \r\nТо също така позволява връщането на сирийските армейски бригади, които съществуваха  преди конфликта през 2011 г., на мястото, където са били разположени близо до демилитаризираната зона през 1974 г. с Израел на границата с Голанските възвишения.  Юлиян Марков", "date": "2018.07.22", "title": "Reuters: Сирийската армия напредва в провинция Кунейтра, наближава Голанските възвишения"}
{"url": "http://www.focus-news.net/news/2018/07/22/2548200/stolichniyat-avtotransport-shte-zakupi-10-renovirani-avtobusa-za-priroden-park-vitosha-obzor.html", "text": "Столичният автотранспорт ще закупи 10 реновирани автобуса за природен парк „Витоша“. Това стана ясно при проверка на транспортното обслужване в природения парк, направена от зам.-кмета на София по направление „Транспорт и транспортни комуникации“ Евгени Крусев. По думите на Крусев те са предназначени само за туристически пътувания, съобразени с 3-те специфични линии - 63, 163, 66, които предлагат сезонни пътувания до природен парк „Витоша“ през лятото, когато курсовете са повече на брой. Той уточни, че реновираните автобуси ще са с по-голям брой седалки, за да се избегне по време на пътуване да има правостоящи. По думите на Крусев новите превозни средства ще бъдат с ръчни скоростни кутии и дизелови двигатели, като това предполага по-голяма устойчивост и сигурност за пътуващите по тези линии. Зам.-кметът Крусев обясни, че голяма част от хората използват планината за туризъм и целта на Столична община е да бъде по-гъвкава и отговаряща на нуждите на хората. Той уточни, че средствата ще бъдат отпуснати от бюджета на Столична община. По думите му обществената поръчка за доставка ще бъде обновена през месец август, като се очаква превозните средства да бъдат доставени през зимата на тази година. Крусев отбеляза, че Центърът за градска мобилност следи за натовареността на линиите и при необходимост да пуска допълнителни автобуси до природен парк „Витоша“.  \r\nТой съобщи, че след тежките валежи се предвиждат частични ремонти по пътищата на природен парк „Витоша“. Крусев уточни, че поправката ще обхванат по-конкретно ж.к „Княжево“, ж.к „Драгалевци“, ж.к „Симеоново“ и ж.к „Бояна“, защото те са в по-тежко състояние, като са предвидени допълнителни средства, за да могат да бъдат ремонтирани. На въпрос каква е ситуацията с ремонтните дейности в София и как се справят изпълнителните фирми за момента той отговори, че важните обекти, които са в центъра на града се движат в срок, въпреки променливите метеорологични условия. По думите на Крусев за момента строителите влизат в съставените графици и не трупат закъснения.", "date": "2018.07.22", "title": "Столичният автотранспорт ще закупи 10 реновирани автобуса за природен парк „Витоша“ (ОБЗОР)"}
{"url": "http://www.focus-news.net/news/2018/07/22/2548199/pregled-na-mezhdunarodnite-novini-do-6-chasa-agentsiya-fokus.html", "text": "Руските военни в базата Хмеймим в сирийската провинция Латакия са свалили безпилотен летателен апарат на „терористите“, предава  РИА Новости .  \r\nИнцидентът се е случил в нощта срещу 21 юли, поясниха от руския Център по помирение на враждуващите страни в Сирия.  \r\n„Средствата за контрол на въздушното пространство на руската военновъздушна база Хмеймим са засекли безпилотен летателен апарат, пуснат от контролираната от незаконните въоръжени формирования територия на северната част на провинция Латакия“, поясняват военните на Москва. \r\nДронът е бил унищожен. Няма пострадали или нанесени материални щети. Базата работи в нормален режим, потвърдиха от Центъра по помирение на враждуващите страни в Сирия.  \r\nПрез април системата за ПРО на руската база предотврати нападение с дронове срещу Хмеймим. През януари тази година имаше сходен инцидент, при който бяха свалени 13 безпилотни апарати. \r\n*** Нова Демокрация и ВМРО-ДПМНЕ се подхранват с проблемите, а ние  с решенията, заяви гръцкия външен министър Никос Коцияс в интервю за гръцкото издание  Ефимерида  тон синдактон , цитирано от  Македонската информационна агенция (МИА) . \r\nПо неговите думи опозицията в двете страни използва речта на омразата. Пред гръцкото издание Коцияс изявява загриженост за това накъде ще отведе страната му „разпространението и легализацията на десния говор на омразата“. \r\n„Опозицията в двете страни е опозиция, която използва речта на омразата. Те подхранват политическата омраза във всички нейни измерения. Нова Демокрация отхвърля договорът, като заявява, че сме се предали на Скопие. Георги Иванов (президентът на Македония – б.ред.) и неговата партия не ратифицират договора, твърдейки, че тяхната страна се е подчинила на Гърция. Ако свържат двете позиции, лесно може да се заключи, че и в двете страни става дума за партии, които се хранят с тази реторика , с нерешаването на проблемите, с неактивност“, казва Коцияс и препоръчва на всички гръцки граждани, които не са съгласни с договора „да го прочетат и проучат подробно“и да видят „дали наистина са реални опасностите, които се посочват от опозицията“. \r\n*** Генералният секретар на ООН Антонио Гутериш призова Израел и палестинците да избегнат „опустошителен конфликт“ след рязката ескалация на насилието в петък, предава  Afp . \r\n\"Много съм загрижен за опасната ескалация на насилието в Газа и южната част на Израел\", каза той в изявление. \"Наложително е всички страни спешно да се отдръпнат от ръба на друг опустошителен конфликт\". \r\nНеотдавнашното насилие в Газа бележи най-тежката ескалация между Израел и \"Хамас\" след войната от 2014 година. \r\nЧетирима палестинци и един израелски войник загинаха в сблъсъци в петък. Повече от 130 палестинци са загубили живота си досега по време на протестите, съпроводени с насилие, а Червеният кръст казва, че повече от 13 000 са били ранени. \r\n\"Призовавам \"Хамас\" и другите палестински групировки да спрат изстрелването на ракети и запалителни балони и провокациите\" покрай оградата, разделяща Израел от Газа, каза Гутериш. \r\n\"И Израел трябва да упражнява сдържаност, за да избегне по-нататъшно разпалване на ситуацията\", добави той. \r\nГенералният секретар на ООН насърчи всички страни да работят с ООН, за да намерят мирно решение на кризата, заявявайки, че конфликтът застрашава и двете страни, като в същото време утежнява \"хуманитарната катастрофа\" в Газа. \r\n*** В Украйна приключи съвместното украино-американско военноморско учение „Морски бриз 2018“, предава  TAСС . \r\n\"В Одеска и Николаевска  област и в северо-западната част на Черно море завърши  украинско-американското военноморско учение „Морски бриз 2018“, се казва в съобщението на пресслужбата на Министерство на отбраната на Украйна. „Като цяло, екипажите на корабите са изминали в морето около 2 500 мили, пилотите са извършили над 200 полета с общо около 105 летателни часа, морските пехотинци са извършили над 400 парашутни скока, половината от които - през нощта, както и 60 над водата , водолазите са прекарали под вода повече от 70 часа.\" \r\nПо думите на  командира на Военноморските сили на Украйна Игор Воронченко всички участници са се справили  със задачите и са постигнали поставените цели. \r\n„Морски бриз 2018\" – е многонационално учение, което се провежда в Украйна от 1997 година, според \"меморандум за разбирателство за сътрудничество в областта на отбраната и военните отношения\" между Украйна и САЩ. \r\n*** Аятолах Али Хаменей подкрепя затварянето на Ормузкия пролив  като отговор на американските санкции, съобщава официалният сайт на върховния лидер на Иран, предава руската агенция  Regnum . \r\nВ съобщението се казва, че Хаменей подкрепя предупреждението на Иранския президент Хасан Роухани по време на неговото посещение в Европа, като уточнява, че „в случай на блокиране на експорта на петрол от Иран, никоя друга страна от района няма да може да изнася петрол“ (Ормузкия пролив е на изхода на Персийския залив – б.ред). \r\nОт Пентагона са заявили, че САЩ и партньорите им са готови да отговорят на заплахите на Техеран и да гарантират навигацията на търговски кораби през пролива в съответствие с международните норми. \r\n*** Телата на повече от седем хиляди души не са открити, въпреки че са изминали повече от 20 години от босненската война, предава  Anadolu Agency . \r\nОколо 2 000 скелетни останки, открити в масови гробове, не могат да бъдат идентифицирани, заяви пред агенцията  секретарката на института за безследно изчезналите лица от Босна, Лейла Ценгич. \r\n\"Някои скелетни останки са напълно унищожени, поради което някои изчезнали хора никога няма да бъдат идентифицирани\", каза Ценгич. \r\nСлед войната са открити общо 750 масови гробове. По време на войната атакуващите сръбски сили са разпръсвали части от телата на босненците, за да не се забелязват масови гробове. \r\nОтбелязвайки, че има повече от 32 000 изчезнали хора в цялата страна, тя заяви: \"Досега са открити скелетни останки от 25 500 души“. \r\n*** Американският финансов министър подкрепя казаното от президента Донлд Тръмп, но с по-мек тон, предава  AFP . \r\nАмериканският министър на финансите Стивън Мнучин в събота призова Китай и ЕС да зачитат \"свободната, справедлива и реципрочна търговия\", в отговор на думите на френския си колега, че „САЩ трябва да вложат „смисъл“ и да зачитат съюзниците си в задаващата се търговска война . \r\nМнучин пристигна в Буенос Айрес за  срещата на министрите на финансите и централните банкери  на Групата на 20-те след като американският президент Доналд Тръмп заяви острите си забележки и заплахи по отношение на световната търговия. \r\nНо далеч от тона на Тръмп, в който той описва Китай, ЕС и Русия като \"врагове\" в търговията, Мнучин подкрепи президента си, по-специално заради заплахата да наложи на  Китай  наказателни мита за всичките 500 милиарда долара стоки износ за САЩ. \r\n\"Това определено е реалистична възможност, така че не бива да се минимизира. Бяхме много ясни с нашите цели\", каза Мнучин пред репортери преди началото на двудневната среща в Буенос Айрес, която обединява 20-те водещи световни икономики. \r\n\"Ние споделяме желанието да имаме по-балансирани отношения и балансът е чрез продажбата на повече стоки (в Китай)\". \r\nТърговският дефицит на американската търговия с Китай възлиза на почти 376 млрд. долара през 2017 г. \r\n*** Палестина обяви, че „Сделката на века“, предложена от САЩ е осуетена, предава  Anadolu Agency . \r\nПалестинската власт (ПА) заяви в събота, че така наречената \"Сделка на века\" - план на САЩ за постигане на мирно споразумение между Израел и палестинците, беше осуетена. \r\n\"Благодарение на непоколебимостта на палестинския народ и ангажимента на лидерите към националните интереси, ръководената от САЩ „Сделка на века“ беше осуетена\", заяви говорителят на Палестинската автономия Набил Абу Рудеина в изявление, цитирано от официалната информационна агенция \"Уафа\". \r\n\"Ако споразумението  успееше, то щеше да се превърне в регионално споразумение, засягащо всички народи и държави от региона\", каза той. Говорителят обаче заяви, че регионът на Близкия изток понастоящем е на кръстопът. \r\n\"Те (страните от региона) трябва да се придържат към националния си интерес, за да предотвратят превръщането на сделката на века, която се забави, но все още не е отменена, в регионално споразумение, чиито последици не могат да бъдат предсказани\", каза той. \r\nСпоред палестинците администрацията на САЩ се стреми да наложи политическо решение, което призовава за учредяването на палестинска държава в Ивицата Газа и ограничена автономия на Западния бряг, като Израел запазва контрола върху град Ерусалим. \r\nПалестинските власти отхвърлиха посредничеството на САЩ от миналия декември, когато Доналд Тръмп официално призна Ерусалим за столица на Израел. \r\nЕрусалим остава в центъра на конфликта в Близкия изток, като палестинците се надяват, че Източен Ерусалим - окупиран от Израел от 1967 година насам, в крайна сметка може да служи като столица на независима палестинска държава. \r\n*** Въоръжен заподозрян се е барикадирал в американски супермаркет в Лос Анджелис, възможно е да е взел заложници, предава  AFP . \r\nПолицията е  преследвала въоръжен мъж заподозрян за стрелба, когато той е катастрофирал с колата си пред входа на супермаркет и е влязъл в магазина, като се е барикадирал вътре, съобщават от полицията в Лос Анджелис. \r\nМагазинът е обграден от специалните части. Американският президент е написал в социалната мрежа „Туитър“, че следи ситуацията, \r\nСпоред свидетели е имало стрелба и мъжът е взел заложници. \r\nВ последствие агенцията съобщава, че мъжът е арестуван, а заложниците са освободени. При стрелбата в магазина е била улучена жена, която в последствие е починала, съобщават от полицията. \r\n*** Сирийската армия напредва в провинция Кунейтра, наближава окупираните от Израел Голански възвишения, предава  Reuters . \r\nАрмията, подкрепяна от руската авиация ,нахлува в покрайнините на провинция Кунейтра след офанзивата миналия месец, която прогони бунтовниците от съседната провинция Дераа, които някога бяха подкрепени от държавите от коалицията водена от САЩ, Йордания и страните от Персийския залив. \r\nОфанзивата възстановява сирийския държавен контрол над югозападната стратегическа територия по границите с Йордания и Израел. \r\nЗавземането на серия от села, съобщено от армията в събота, върви заедно с евакуация на бунтовници и техните семейства, възобновена за втори пореден ден от селата по границата с Голан до северната провинция Идлиб, контролирана все още от бунтовниците. \r\nБлагодарение на споразумение, договорено от руските военни с бунтовниците в района на Кунейтра миналата седмица, се позволява безопасно евакуиране на север на бунтовници, които се противопоставят на връщането към държавното управление, а на другите, които решават да останат се предлагат  руски гаранции срещу нахлуването на армиите в собствените им населени места. \r\nТо също така позволява връщането на сирийските армейски бригади, които съществуваха  преди конфликта през 2011 г., на мястото, където са били разположени близо до демилитаризираната зона през 1974 г. с Израел на границата с Голанските възвишения.", "date": "2018.07.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/22/2548201/api-vremenno-dvizhenieto-se-osashtestvyava-samo-v-izprevarvashtata-lenta-pri-km-312-v-posoka-burgas-na-am-trakiya.html", "text": "Временно движението се осъществява само в изпреварващата лента при км 312 в посока Бургас на АМ „Тракия“, поради пътнотранспортно произшествие, съобщават от  пресцентъра на АПИ . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.07.22", "title": "АПИ: Временно движението се осъществява само в изпреварващата лента при км 312 в посока Бургас на АМ „Тракия“"}
{"url": "http://www.focus-news.net/news/2018/07/22/2548181/makfaks-v-ponedelnik-izbiratelniyat-kodeks-shte-se-razglezhda-ot-sabranieto-na-makedoniya.html", "text": "В понеделник Избирателният кодекс ще се разглежда от Събранието на Македония, предава  Макфакс . \r\nВ понеделник депутатите ще обсъдят законопроекта за изменение и допълнение на Избирателния кодекс. Промените се извършват по съкратена процедура, тъй като предложението е с европейски приоритет. \r\nВ петък председателят на Комисията по европейските въпроси Артан Груби приключи дебата по измененията на Избирателния кодекс, без  комисията да приеме нито  едно изменение от общо 401 предложени от ВМРО-ДПМНЕ. \r\nГруби каза, че тъй като имаше много предложения за изменение е решил да прекрати дискусията, защото поради крайния срок от два дни за приключване на заседанието на Комисията, няма да може да бъдат разгледани всички предложения, така или иначе. \r\nПравителството представи законопроект за изменение на Избирателния кодекс, който, както твърди то, ще деблокира създаването на Държавната избирателна комисия (ДИК) преди провеждането на референдума тази есен. Правителството иска членовете на ДИК, вместо от две трети, да се избират с обикновено мнозинство. ВМРО-ДПМНЕ обвинява, че както със Закона за езиците, така и с Избирателния кодекс правителството грубо злоупотребява с европейския приоритет и с комисията по европейските въпроси. Според опозиционната партия Избирателният кодекс никога не се приема без консултация с опозицията и дори не се разглежда от Комисията по европейските въпроси.  Юлиян Марков", "date": "2018.07.22", "title": "Макфакс: В понеделник Избирателният кодекс ще се разглежда от Събранието на Македония"}
{"url": "http://www.focus-news.net/news/2018/07/22/2548202/aa-turtsiya-shte-prodalzhi-da-podkrepya-kiparskite-turtsi.html", "text": "Турция ще продължи да подкрепя кипърските турци, съобщава турската информационна агенция  Anadolu Agency \r\n\"Ние ще защитaваме правата на турско-кипърския народ при всякакви обстоятелства. Ние също така няма да допуснем никакви готови решения, несъгласувани с турците в Кипър  на международната сцена\", каза вицепрезидентът Фуат Октай пред репортери в Левкоша, Северен Кипър. \r\nГоворейки за свежата вода, която се осигурява чрез тръбопровод от Турция в Северен Кипър Октай каза, че 95% от водния проблем на острова е решен. \r\n\"Това не е само мирен проект за турската страна, но и за гръцката страна\", добави той. \r\nТурция започна да доставя прясна вода на турската част на  Кипър през 80-километров тръбопровод под Средиземно море през октомври 2015 г. Според проекта около 75 милиона кубически метра прясна вода ще бъдат изпращани всяка година за общо 50 години. \r\nОктай каза, че Турция не иска кипърските турци да бъдат зависими от помощи, а да могат да \"стоят на собствените си крака и да произвеждат сами\".  Юлиян Марков", "date": "2018.07.22", "title": "АА: Турция ще продължи да подкрепя кипърските турци"}
{"url": "http://www.focus-news.net/news/2018/07/22/2548205/aktualna-patna-obstanovka.html", "text": "Ще преобладава слънчево време. Около и след обяд ще се развива купесто-дъждовна облачност и на много места, главно в Източна България и планинските райони, ще има краткотрайни валежи с гръмотевици. Ще е почти тихо. Температурите ще се повишат, на места в низините и равнините ще е горещо. Максималните ще са между 31° и 36°, в София около 31°. Това съобщиха от  пресцентъра на Агенция \"Пътна инфраструктура\" . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“: няма. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението по АМ ”Черно море” Варна – Бургас от км 2+000 до км 3+000 се осъществява с повишено внимание поради ремонт на виадукт „Звездица”. Движението се регулира от сигналисти. Срок до 25.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nСъстояние на Републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Брестница до с. Сопот от км 9+600 до км 24+000 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 25.07.2018 г.   \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\n\tОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижение с повишено внимание по път I-9 от км 165+000 до км 199+000 в участъка ,,Обзор - Влас” се извършва машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 28.07.2018 г.   \r\nІV. Състояние на Републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 23.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.22", "title": "Актуална пътна обстановка"}
{"url": "http://www.focus-news.net/news/2018/07/22/2548195/tass-prezidentite-na-rusiya-i-frantsiya-sa-proveli-telefonen-razgovor.html", "text": "Президентите на Русия и Франция са провели телефонен разговор, в който са обсъдили актуални международни проблеми и най-вече обстановката в Сирия, предава  TACC . \r\n\"Особено внимание e обърнато  на хуманитарните аспекти на сирийското урегулиране, включително прилагането на съвместна руско-френска инициатива за оказване на помощ на населението в Източна Гута\", се казва в съобщението на пресслужбата на Кремъл за проведения разговор. \r\nПо-рано руското министерство на отбраната съобщи, че руският военен транспортен самолет Ан-124 „Руслан“ е изпратил в събота от френското летище Шатору до летището в Хмеймим, в Сирия, 44 тона хуманитарни продукти. Товарът беше изпратен в Сирия в съответствие с решението за съвместен проект за предоставяне на хуманитарна помощ на населението на Сирия, прието на 24 май в Санкт Петербург от президентите на Франция и Русия.  Юлиян Марков", "date": "2018.07.22", "title": "ТАСС: Президентите на Русия и Франция са провели телефонен разговор"}
{"url": "http://www.focus-news.net/news/2018/07/22/2548206/predstoyashti-sabitiya-v-stranata-za-22-yuli-agentsiya-fokus.html", "text": "*** \r\nОт 11.00 часа на хижа Момина скала ще се проведе четвъртото издание на Витоша Летен Фест. \r\n*** \r\nОт 18.00 часа на лятната сцена при НДК ще се проведе концерт на група Lilly of the West. \r\n*** \r\nОт 19.00 часа на лятната естрада в Борисовата градина ще се проведе концерт на поп-рок група D.VINE. \r\n*** \r\nОт 22.30 часа на крепостта Царевец ще бъде излъчен аудио-визуалният спектакъл „Царевград Търнов – звук и светлина“. \r\n*** \r\nОт 10.00 часа председателят на ПГ на ГЕРБ и зам.-председател на партията Цветан Цветанов ще открие реконструирани и рехабилитирани улици и междублокови пространства в рамките на проект „Обновяване на градската среда в град Казанлък\". Откриването на обновените обекти ще започне на ул. „Кремона“ в жк. „Изток“. \r\nЦветан Цветанов ще посети и Детска градина №1 „Здравец“, училищата в градовете Шипка и Крън и тези в селата Овощник и Хаджидимитрово. \r\n*** \r\nОт 10.00 часа в крепостта „Кракра“ ще отвори вратите си за безплатни посещения за деца.  \r\n*** \r\nОт 11.00 часа пред Двореца на културата ще се проведе театрална програма за деца „Не пресичай на червено“ по инициатива на ОбДТ „Боян Дановски“. \r\n*** \r\nОт 10.30 часа пред кметството в селото ще се състои откриване на първо издание на „Фестивал на плъстите“.", "date": "2018.07.22", "title": "Предстоящи събития в страната за 22 юли (Агенция „Фокус“)"}
{"url": "http://www.focus-news.net/news/2018/07/22/2548196/bsp-sofiya-pochete-pametta-na-nikola-vaptsarov-i-negovite-drugari-obzor.html", "text": "БСП – София почете паметта на Никола Вапцаров и неговите другари - Антон Иванов, Петър Богданов, Георги Минчев, Атанас Романов и Антон Попов, с възпоменателно митинг-поклонение по повод 76 години от техния разстрел. Събитието се проведе на мемориала „Гарнизонно стрелбище“ в столицата и в него взеха участие членове на Изпълнителното бюро на НС на БСП, народни представители, евродепутати, общински съветници, родственици на загиналите и десетки граждани. Бяха поднесени венци от името на президента на Република България Румен Радев, от НС на БСП и парламентарната група на „БСП за България“, от Градския съвет на БСП – София и от посолството на Руската федерация.  \r\nПо време на официалната част бе прочетено слово от президента Румен Радев, в което се казва, че преди 76 години на гарнизонното стрелбище в София е угаснала един от най-ярките поети на България. „Никола Вапцаров се осмели да предизвика историята от името на малкия човек, останал извън нейните празни култури. И ако днес стиховете му продължават да ни окриляват и смущават, то е, за да ни напомнят, че да хленчим не ще ни помогне, че между нас и надеждата за утрешния ден са барикадите на живота, които единствено делата и ръцете ни могат да срутят. Разстрелът не съкруши гласа на поета, не ни отне Вапцаровата убеденост в прогреса – технически човешки, обществен, социален напредък за всички, за упованието, че дори когато животът без милост ни връзва крилата, с главите си можем да счупим ледовете, да снемем слънцето при нас“, се казва още в словото на държавния глава. \r\nСпоред лидера на БСП – София Калоян Паргов e непростим творческият вандализъм, на който станахме свидетели в последните месеци, а именно стихове на Вапцаров да се превръщат в „долнопробна чалга“. „Наш дълг, като потомци, е да не допускаме световният поет Никола Вапцаров за пореден път да бъде разстрелян. Не само трябва да запазим „Моторни песни“ в учебниците, но и да съхраним смисъла на неговата гениална поезия. Ето защо тук, на Гарнизонното стрелбище, трябва да си обещаем, че ще отстояваме и браним паметта за героите и истината за техния подвиг“, призова участниците във възпоменанието Калоян Паргов. Той посочи, че не трябва да допускаме истината за жестокото лице на фашизма и за героите на антифашистката съпротива да бъде подменена. \r\n„Делото на героите, чиято памет днес почитаме, заедно с делото на десетките хиляди участници в съпротивата, е неопровержимо доказателство, че българският народ, в периоди на съдбовни изпитания, може да отстоява с оръжие в ръка родовите си и общочовешките ценности“, каза проф. Ваня Добрева, заместник-председател на БСП – София и водещ на събитието.  \r\nЦветилена СИМЕОНОВА", "date": "2018.07.22", "title": "БСП – София почете паметта на Никола Вапцаров и неговите другари (ОБЗОР)"}
{"url": "http://www.focus-news.net/news/2018/07/22/2548207/predstoyashti-mezhdunarodni-sabitiya-za-22-yuli-agentsiya-fokus.html", "text": "***  В аржентинската столица продължава срещата на финансовите министри на страните от Г-20. \r\n***  Политическите партии в Македония продължават с разногласията си около формирането на ДИК. \r\n***  Проследяване на ситуацията в Ивицата Газа след ново ескалиране на напрежението по границата с Израел.  \r\n***  Правителството на Косово може да обяви реципрочни действия срещу Сърбия, след като Белград не допусна първия дипломат на Прищина Беджет Пацоли в страната. \r\n***  Ще се проведе състезанието от „Формула 1“ за Гран При на Германия. \r\n***", "date": "2018.07.22", "title": "Предстоящи международни събития за 22 юли (Агенция „Фокус“)"}
{"url": "http://www.focus-news.net/news/2018/07/22/2548204/tv-21-makedoniya-demokratichnata-partiya-na-albantsite-v-makedoniya-podkrepya-dogovorat-s-gartsiya-i-polozhitelen-izhod-ot-referenduma.html", "text": "Демократичната партия на албанците(ДПА) в Македония подкрепя Договора с Гърция и положителен изход от референдума, съобщава македонският телевизионен канал  ”TB 21” . \r\nСекретарят на партията информира, че партията като част от правителството напълно подкрепя постигнатото споразумение с Гърция за разрешаване на проблема с името на държавата. Централното председателство на ДПА обсъди и провеждането на седмия конгрес на партията, който се очаква да се проведе през август. ДПА има само двама депутати в състава и се присъдени наскоро към управляващата коалиция. \r\n\"Беше обсъдено актуалното политическо положение и като сериозна партия ние ще подкрепим провеждането на референдума и изпълнението на условията на споразумението с Гърция, каза Азем Садику, серетар на ДПА.  Юлиян Марков", "date": "2018.07.22", "title": "„ТВ 21“ (Македония) : Демократичната партия на албанците в Македония подкрепя Договорът с Гърция и положителен изход от референдума"}
{"url": "http://www.focus-news.net/news/2018/07/22/2548208/sport-dinamo-kiev-specheli-superkupata-na-ukrayna-sled-10-nad-shahtyor-donetsk.html", "text": "Динамо Киев спечели Суперкупата на Украйна за седми път в историята си след победа с 1:0 срещу хегемона в местния футбол от последните години Шахтьор Донецк. Единственият гол отбеляза Виталий Буялкси в 18-ата минута. Футболистите на Динамо отказаха да поздравят бившия нападател на отбора Жуниор Мораеш, който стана известен в България с добри си сезон за ЦСКА. През лятото бразилецът премина в Шахтьор като свободен агент.", "date": "2018.07.22", "title": "Спорт: Динамо Киев спечели Суперкупата на Украйна след 1:0 над Шахтьор (Донецк)"}
{"url": "http://www.focus-news.net/news/2018/07/22/2548209/nimh-shte-bade-predimno-slanchevo-okolo-i-sled-obyad-v-iztochna-balgariya-i-planinskite-rayoni-shte-ima-kratkotrayni-valezhi-s-gramotevitsi.html", "text": "Днес ще бъде предимно слънчево. Около и след обяд ще се развива купеста и купесто-дъждовна облачност и на места, главно в Източна България и планинските райони, ще има краткотрайни валежи с гръмотевици. Ще е почти тихо. Ще бъде горещо с максимални температури между 31° и 36°, в София около 31°. Атмосферното налягане в сутрешните часове е близко до средното за месеца, през деня ще се понижава. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) при Българската академия на науките (БАН) . \r\n По Черноморието ще бъде предимно слънчево. Около обяд ще се развива купесто-дъждовна и на много места ще има краткотрайни валежи и гръмотевици. Ще духа слаб до  умерен югоизточен вятър. Максимални температури на въздуха: 29-31°. Температурата на морската вода е 25-26°. Вълнението на морето ще бъде 1-2 бала. \r\n В планините ще преобладава слънчево време. Около и след обяд ще се развива купесто-дъждовна облачност и на места ще има краткотрайни валежи и гръмотевици. По високите части и билата, вятърът ще е умерен от запад-югозапад. Максимална температура на височина 1200 метра около 25°, на 2000 метра – около 18°.", "date": "2018.07.22", "title": "НИМХ: Ще бъде предимно слънчево, около и след обяд в Източна България и планинските райони ще има краткотрайни валежи с гръмотевици"}
{"url": "http://www.focus-news.net/news/2018/07/22/2548203/tass-okolo-edin-milion-bezhantsi-ot-drugi-provintsii-v-siriya-i-ot-chuzhbina-se-namirat-v-provintsiya-latakiya.html", "text": "Около един милион бежанци от други провинции в Сирия и от чужбина се намират в провинция Латакия, предава  ТАСС . \r\n\"Приемаме всички, които се нуждаят от временен подслон, имаме около един милион души\", каза губернаторът на провинцията. Той добави, че здравните заведения работят и за бежанци, а в училищата е организиран учебен процес. \r\nВ допълнение, тези, които преди са живели в северните райони на провинцията, контролирани от бунтовниците и е трябвало да избягат сега се завръщат в провинцията. \r\nПравителството на страната полага усилия да гарантира, че бежанците, включително тези, които се намират  в чужбина, могат да се завърнат по домовете си. В това той разчита на помощта на Русия. Така в сряда Министерството на отбраната на Руската федерация обяви създаването на специален център за приемане, разпределение и настаняване на бежанци. Беше отбелязано, че центърът  създаден от Русия и Сирия, ще бъдат ангажиран в предоставянето на хуманитарна помощ за страната, ще помогне за възстановяване на социалните  услуги по места и по отношение на други въпроси, свързани с рехабилитация на инфраструктурата.  Юлиян Марков", "date": "2018.07.22", "title": "ТАСС: Около един милион бежанци от други провинции в Сирия и от чужбина се намират в провинция Латакия"}
{"url": "http://www.focus-news.net/news/2018/07/22/2548212/sofiya-vavezhda-se-vremenna-organizatsiya-na-dvizhenieto-za-tarzhestvo-v-s-voynegovtsi.html", "text": "От 17.00 до 22.00 часа се забранява влизането на превозни средства по ул. “Стара планина“ в участъка между ул.“Реката“ и ул. “Вършец“. Това съобщиха от пресцентъра на  Столична Община .  \r\nЗа този период се променя организацията на движение на автобусна линия№ 21-22. Скъсява се маршрута до кръстовището на ул. “Стара планина“ с ул. “Реката“. Последната спирка „начало с. Войнеговци“. Началната спирка „Начало с. Войнеговци“. Закрива се спирките: „Център с. Войнеговци“, „С. Войнеговци“.", "date": "2018.07.22", "title": "София: Въвежда се временна организация на движението за тържество в с. Войнеговци"}
{"url": "http://www.focus-news.net/news/2018/07/22/2548210/predsedatelyat-na-pg-na-gerb-tsvetan-tsvetanov-shte-poseti-kazanlak.html", "text": "Председателят на ПГ на ГЕРБ и зам.-председател на партията Цветан Цветанов ще посети град Казанлък. Това съобщиха от пресцентъра на  ПП ГЕРБ . По време на своето посещение Цветанов ще открие реконструирани и рехабилитирани улици и междублокови пространства в рамките на проект „Обновяване на градската среда в град Казанлък\". Проектът e предназначен изцяло за кв. \"Изток\" в града и е на обща стойност 5 655 048.59 лв.  \r\nОткриването на обновените обекти ще започне на ул. „Кремона“ в жк. „Изток“ (южно от блок 20) в 10.00 часа. \r\nЦветан Цветанов ще посети и Детска градина №1 \"Здравец\", която е изцяло обновена по проект „Обновяване на образователната инфраструктура в Община Казанлък\", финансиран също по ОП „Региони в растеж 2014-2020\". Този проект на обща стойност 9 504 532.06 лв. и обхваща още две детски градини в кв. „Изток“, училищата в градовете Шипка и Крън и тези в селата Овощник и Хаджидимитрово.", "date": "2018.07.22", "title": "Председателят на ПГ на ГЕРБ Цветан Цветанов ще посети Казанлък"}
{"url": "http://www.focus-news.net/news/2018/07/22/2548214/ria-novosti-ekvador-mozhe-skoro-da-predade-dzhulian-asandzh-na-velikobritaniya.html", "text": "Еквадор планира в най-скоро време да предаде основателя на WikiLeaks Джулиан Асандж на британските власти, написа в своя „Туитър“ главният редактор на телевизия RT и МИА „Россия сегодня“ Маргарита Симонян, позовавайки се на свои неназовани източници, предава  РИА Новости. \r\nВ съобщението си Симонян казва още, че повече от всякога й се иска, получената информация за Асандж да се окаже невярна. \r\nПо-рано министърът на външните работи на Еквадор Хосе Валенсия обясни, че основателят на Wikileaks не може да стои в посолството на страната в Лондон вечно. \r\nРИА припомня, че Асандж е в дипломатическото представителство на южноамериканската страна в столицата на Великобритания от 2012 година. Той се обърна към властите на Еквадор с молба да му бъде предоставено политическо убежище във връзка с опасенията, че шведските власти могат да го екстрадират в САЩ заради дейността му около WikiLeaks. \r\nВ края на март тази година Кито лиши Асандж от връзка с външния свят. Според мнението на еквадорските власти, поведението и съобщенията му в социалните мрежи поставят под заплаха добрите отношения на страната с Великобритания, ЕС и други държави по света. \r\nПрез май, президентът на Еквадор Ленин Морено се разпореди също да бъдат премахнати всички допълнителни мерки за сигурност в посолството, където се укрива Асандж. \r\nПревод и редакция:", "date": "2018.07.22", "title": "РИА Новости: Еквадор може скоро да предаде Джулиан Асандж на Великобритания"}
{"url": "http://www.focus-news.net/news/2018/07/22/2548216/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-mezhdu-pfk-slaviya-1913-i-pfk-beroe.html", "text": "Въвежда се временна организация на движението във връзка с футболна среща между ПФК „Славия 1913“ и ПФК „Берое“. Това съобщиха от пресцентъра на  Столична община .   \r\nЗабранява се  престоят и паркирането на пътни превозни средства, както следва:  \r\n- от 08.00 до 21.00 часа на 22.07.2018 г. при сектор Г на Националния стадион „Васил Левски” от вход 20 до вход 26;  \r\n- от 12.00 до 19.00 часа на 22.07.2018 г. на моста пред Националния стадион „Васил Левски” – 20 (двадесет) паркоместа.  \r\nОт 17.30 часа на 22.07.2018 г. до приключване на футболната среща, само при необходимост и по преценка на ръководството на СДВР, да се забрани влизането на пътни превозни средства в двете посоки с изключение на автобусите на масовия градски транспорт по:  \r\nул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\nбул. „Евлоги и Христо Георгиеви” между пл. „Орлов мост” и бул. „Черни връх”;  \r\nбул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.07.22", "title": "София: Въвежда се временна организация на движението във връзка с футболна среща между ПФК „Славия 1913“ и ПФК „Берое“"}
{"url": "http://www.focus-news.net/news/2018/07/22/2548218/denyat-22-yuli-v-svetovnata-istoriya.html", "text": "Унгарският воевода Янош Хуняди нанася поражение на обсадилите Белград турци през 1456 г. Томас Джеферсън е избран за първи министър на външните работи на САЩ през 1789 г. През 1793 г. английският изследовател Маккензи става първият европеец, прекосил Канада от изток към Тихия океан. Между Париж и Руан се провежда първото автомобилно състезание през 1894 г. Алфред Драйфус, обвинен през 1894 г. в държавна измяна и осъден на доживотен затвор във Френска Гвиана, напълно реабилитиран през 1906 г. Американският авиатор Уили Поуст първи в историята на въздухоплаването обикаля сам света за седем дни, 18 часа и 49 минути през 1933 г. Банковият обирджия Джон Дилинджър е застрелян от федерални агенти в Чикаго година по-късно. Американски бомбардировачи осъществяват първата си атака срещу демилитаризираната зона между Северен и Южен Виетнам през 1966 г. Мехмед Али Агджа е осъден в Рим на доживотен затвор за атентата срещу папа Йоан-Павел Втори през 1981 г. През 1992 г. организират бягството от затвора на колумбийския наркобарон Пабло Емилио Ескобар Гавирия. На 22 юли са родени: Филип ІV Хубави, крал на Кастилия (1784), руският конструктор на самолети Павел Осипович Сухой (1895). На тази дата умират: умира Карл Сандбърг – американски поет, Михаил Михайлович Зошченко - руски писател сатирик. \r\n2015 г. \r\nХилари Клинтън обявява официално решението си да се кандидатира за номинацията на Демократическата партия за президентските избори в САЩ през 2016 г. Според в. Ню Йорк Таймс предизборната кампания на бившия държавен секретар на САЩ ще струва $2,5 млрд. \r\n2014 г. \r\nС Указ на президента на Русия се фиксират 11 часови зони за страната и се издава забрана за сезонен преход. \r\n2013 г. \r\nВ северозападната провинция на Китай – Гансу загиват 95 човека. Ранени са още 1000 в резултат от земетресение с магнитуд 6.6 по скалата на Рихтер. \r\n2012 г. \r\nЗа президент на Индия е избран Пранаб Кумар Мукерджи, който преди това заема длъжността министър на отбраната. \r\n2011 г. \r\nПри взрив до 17 етажното здание на норвежкото правителство в Осло загинват осем човека, а още десетки други са ранени. Получена е заплаха от страна на Молла Крекар, основател на кюрдската ислямистка група Ансар ал Ислам, за бомбена атака в случай на неговото депортиране от страната. По повод карикатурите на пророка Мохамед през 2006 г. той заявява, че това означава „обявяване на война на нашата религия и цивилизация“. Тогава шейх Юсеф ел Кардауи, шеф на Международния съюз на мюсюлманските улеми, заявява: „Нека петък да бъде международен ден на гнева за Бог и неговия пророк“. Норвежки прокурори повдигат обвинения в тероризъм срещу Молла Крекар, поради което той заплашва, че „Норвегия ще плати тежка цена за неговата смърт“. Малко след взрива 32-годишният норвежец Андерс Беринг Брайвик, облечен в полицейска униформа, открива безразборна стрелба на младежко събиране на Норвежката работническа партия на премиера Йенс Столтенберг недалеч от Осло. При инцидента жертва стават повече от деветдесет човека, сред които бройката на децата на възраст между 15 и 16 години е най-голяма. Групировката Ансар ал Джихад ал Алами („Привържениците на глобалния джихад“) поема отговорност за атентатите. Според самия Андерс Брайвик мотивите му са свързани с желание за радикални промени в норвежкото общество. Няколко часа преди да извърши двойния атентат той публикува в интернет 1518 странична „Декларация за независимостта на Европа“, в която твърди, че културният марксизъм на франкфуртската школа е много по-страшен от икономическия марксизъм, погубил Русия. Брайвик е член на масонската ложа в Осло, както и на младежката либерална партия на прогреса, според която е недопустимо правителствата да злоупотребяват с властта си, намесвайки се в икономическия живот на обществото с най-употребявания слоган „моята свобода свършва там, откъдето започва твоята“. \r\n2004 г. \r\nКомисията, упълномощена да изготви доклад за атентатите от 11 септември 2001 г., съобщава, че американските лидери не са си давали сметка за сериозната опасност от терористична атака преди случилото се на 11 септември. \r\n2003 г. \r\nСиновете на Садам Хюсеин – Удай и Кусай са убити, след като американски войски щурмуват вила в Мосул, Ирак. По-рано САЩ плащат 30 млн. долара на човека издал Удай и Кусай. \r\n1992 г. \r\nОрганизирано е бягството от затвора на колумбийския наркобарон Пабло Емилио Ескобар Гавирия. \r\nПабло Емилио Ескобар Гавирия е роден на 1 декември 1949 г. Той е прочут колумбийски наркобарон – шеф на най-големия в страната наркокартел в град Меделин. Сп. „Форбс“ го нарежда на седмо място в списъка на най-богатите хора за 1989 г. През 1993 г. той е открит убит. \r\n1989 г. \r\nТаджикският език е провъзгласен за официален език на Таджикистан. \r\nТаджикският език е ирански език, говорен от около 4 400 000 души. Таджиките говорят на различни диалекти на персийския език, създавайки диалектически континуум в страните Узбекистан - Таджикистан - Афганистан - Иран. Самият термин \"таджикски език\" е неологизъм, въведен в през 20-те години на миналия век като част от болшевишката политиката за \"национално-териториално обособяване на народите в Средна Азия\" и създаването на \"съветския народ\", част от който трябва да бъдат таджиките с нов език \"таджикистански\". Тогава само таджиките от Таджикистан и Узбекистан приемат термина \"таджикски език\" за обозначение на своя език, а таджиките в съседен Афганистан продължават да наричат езика си \"дари\" или \"персийски\". \r\n1983 г. \r\nОтменено е военното положение в Полша. \r\n1981 г. \r\nМехмед Али Агджа е осъден от съда в Рим на доживотен затвор за атентата срещу папа Йоан-Павел ІІ. \r\nНа 13 май 1981 г. в Рим на площад \"Св. Петър\" Мехмед Али Агджа стреля срещу папа Йоан Павел II. Главата на Римокатолическата църква е прострелян с два куршума докато преминава между десетки хиляди богомолци. Единият куршум преминава през стомашната област, а другият попада близо до сърцето. Папата оцелява след петчасова вътрешно-чревна операция. При покушението са ранени и две жени: 60-годишната Анн Одри от Бъфало е улучена в гърдите, а 21-годишната Роуз Хил от Ямайка е леко ранена в рамото. Арестуван е мъж от турски произход, за който се предполага, че и преди е отправял заплахи към Папата. Задържаният Мехмед Али Агджа е на 23 годишна възраст. По думите на Агджа, той пристига на 9 май 1981 г. на летището в Милано и два дни по-късно отива в Рим. Полицията открива бележки, написани на турски език. Съдържанието на една от тях е: \"Убивам папата в знак на протест срещу империализма на СССР и САЩ, както и срещу геноцида, провеждан в Салвадор и Афганистан.\" \r\nТогава турските информационни агенции съобщават, че Али Агджа е обвинен и в друго убийство през февруари 1979 г. – на редактора на турския вестник \"Миллиет\" Абди Ипекчи. В резултат е била издадена присъда задържане под стража, но той успява да избяга от затвора. \r\nНа процеса във връзка с атентата срещу папата Али Агджа съобщава за връзки с българските тайни служби. \r\nПрез 2000 г. Али Агджа е помилван от президента на Италия Карло Чампи. След като е освободен от затвора в Италия, на 14 юни 2000 г. той е екстрадиран в Турция, където вече има задочна смъртна присъда за убийството на журналиста Абдула Ипекчи, намалена след амнистия от 1991 г. на десет години затвор. Той е настанен в затвор със засилени мерки за сигурност в Истанбул. На 12 януари 2006 г. е освободен от турския затвор предсрочно. Няколко дни по-късно, след масови протести от турското правителство и медиите, на 20 януари 2006 г. Върховният касационен съд на Турция отменя решението за освобождаването му след обжалване от Министерството на правосъдието и същият ден той е отново арестуван. \r\nПо време на посещението си в България през май 2002 г. при срещата си с президента Георги Първанов Папа Йоан Павел уверява, че никога не е вярвал, че България е замесена в атентата, извършен през 1981 г. \r\n1972 г. \r\nЕвропейската икономическа общност и държавите, останали в ЕФТА (Европейска зона за свободна търговия) - Исландия, Австрия, Португалия, Швеция и Швейцария подписват споразумение за нова зона на свободна търговия, влязло в сила от 1 януари 1973 г. \r\n1966 г. \r\nАмерикански бомбардировачи осъществяват първата си атака срещу демилитаризираната зона между Северен и Южен Виетнам. \r\nГражданската война във Виетнам се води в периода 1965 – 1973 г. с активното участие на войски на САЩ и други сили. След лятото на 1961 г. американската политика се стреми да изгради Южен Виетнам като бариера срещу разпространението на комунизма в Югоизточна Азия. Провокационни действия на бойни кораби на САЩ в близост до Северен Виетнам водят до ответни действия на комунистическите военноморски сили и до приемане на Тонкинската революция в американския Конгрес през август 1964 г., която дава на президента Джонсън правомощия да действа във Виетнам. Атаките на Виетконг срещу бази на САЩ в Плейку и Ки Нхон в началото на февруари 1965 г. са последвани от тежки бомбардировки над Северен Виетнам. Американски морски пехотинци правят десант през март 1965 г., а една въздушно преносима бригада - два месеца по-късно. До 1965 г. САЩ разполагат с армия от 125 000 души на действителна служба във Виетнам, а до края на 1966 г. числеността й достига 400 000. Въздушните бомбардировки достигат средно до 164 дневно в първите месеци на 1966 г. Масираността на атаките успява да спре действията на Виетконг и на северновиетнамците, но предизвиква все по-голямо недоволство в САЩ от всяка друга предишна военна кампания в американската история. Офанзивата Тет от февруари 1968 г. се превръща във военен провал за комунистите, но убеждава американското обществено мнение в безсмислието на широкомащабните операции във Виетнам. Бомбардировъчните рейдове са намалени след март 1968 г. На 13 май 1968 г. започват дискусии за възможностите за мир. Президентът Никсън започва да изтегля войски през юни 1969 г., след като още една вълна на възмущение залива Америка в края на годината в резултат от репортажите за клането в Ми Лай. При управлението на Никсън американците залагат на създаването на модерна южновиетнамска армия, но американските войски отново са въвлечени в ожесточени битки през февруари и март 1971 г. и през март и април 1972 г. На 27 януари 1973 г. се подписва примирие в Париж, включващо изтегляне на американските войски, като последните американски бойни части напускат две седмици по-късно. Американските съветници остават във Виетнам до окончателната победа на комунистите през април 1975 г. \r\n1942 г. \r\nПо време на Втората световна война се поставя началото на редовното депортиране на евреи от Варшавското гето към концентрационни лагери. \r\n1934 г. \r\nВ Чикаго е убит известният престъпник Джон Дилинджър. Той е застрелян от федерални агенти в 10:40 вечерта, няколко минути след като излиза от кино “Байъграф”. \r\nДжон Дилинджър е роден на 22 юни 1903 г. в Индианополис, щата Индиана. Той е известен банков обирджия. Някои го смятат за опасен престъпник, докато други го приемат за съвременния Робин Худ. \r\n1933 г. \r\nАмериканският авиатор-пионер Уили Поуст първи в историята на въздухоплаването обикаля сам света за седем дни, 18 часа и 49 минути. \r\n1917 г. \r\nАлександър Керенски става министър-председател на Русия. \r\nАлександър Керенски е роден на 4 май 1881 г. Той е руски държавник, глава на временното правителство след Февруарската революция в Русия през 1917 г. Свален е от болшевиките от поста премиер на 7 ноември 1917 г. Преоблечен като жена, той успява да се измъкне и по-късно да емигрира във Франция, а след това в САЩ. Създадено е ново, болшевишко правителство начело с Ленин. Керенски умира на 11 юни 1970 г. \r\n1912 г. \r\nПо предложение на Уинстън Чърчил Великобритания взема решение да модернизира военния си флот. \r\n1906 г. \r\nАлфред Драйфус, обвинен през 1894 г. в държавна измяна и осъден на доживотен затвор на Дяволския остров във Френска Гвиана, е напълно реабилитиран и е награден с ордена на Почетния легион. \r\nАлфред Драйфус е френски офицер. Роден е през 1859 г. Заподозрян е като автор на писмо, в което се съобщава на чужд агент за изпращането на тайни военни документи. Той е осъден от военен съд на вечно заточение през 1894 г. и е изпратен на Дяволския остров (Кайена). След застъпничеството на видни французи и главно на Емил Зола процесът на Драйфус два пъти е ревизиран. Оправдан е и е върнат на служба през 1906 г. \r\n1894 г. \r\nМежду Париж и Руан се провежда първото автомобилно състезание. \r\n1793 г. \r\nАнглийският изследовател А. Маккензи става първият европеец, прекосил Канада от изток към Тихия океан. \r\n1790 г. \r\nВъв Франция е национализирано църковното имущество. \r\n1789 г. \r\nТомас Джеферсън е избран за първи министър на външните работи на САЩ. \r\nТомас Джеферсън е американски държавник, политик, философ. През 1762 г. завършва право в колежа \"Уилям и Мери\". През 1767 г. е приет в адвокатска колегия на щат Вирджиния. През 1769 г. е избран в Камарата на представителите в Сената на САЩ. През 1775 г. е избран за делегат на Първия континентален конгрес, а през 1776 г. – на Втория, където е определен да състави текста на Декларацията за независимост (формално се смята за неин автор, макар че текстът е резултат от работата на много делегати). В периода 1779-1781 г. е губернатор на щат Вирджиния. От 1785 г. до 1793 г. е посланик на САЩ във Франция. От 1790 г. до 1793 г. е държавен секретар в първата администрация на Джордж Вашингтон (1790-1793 г.). През 1796 г. се кандидатира за президент от името на създадената от самия него Демократическо-републиканска партия, но е победен от Дж. Адамс. На изборите през 1800 г. побеждава Адамс и е третият президент на САЩ като управлява в периода от 1801 г. до 1809 г. Томас Джеферсън оказва огромно влияние върху политическата история на държавата. Неговите съчинения и писма са издадени в 20 обемисти тома. \r\n1456 г. \r\nУнгарският воевода Янош Хуняди нанася поражение на обсадилите Белград турци. \r\nКогато през лятото на 1456 г. султан Мехмед ІІ с цялата си армия обсажда Белград Янош Хуняди е принуден да отбранява града с по-малко от 10 000 души, с благородниците от принадлежащите му територии и с повече от двадесет хиляди доброволци. На 14 юли 1456 г. флотата на Хуняди успява да разкъсва турския кордон. На 21 юли турската армия започва единствената си атака, като турската артилерия разрушава част от крепостните стени. До следващата сутрин турците губят към 8 000 души и докато султанът обмисля какво да предприеме, част от защитниците излизат от крепостта и атакуват лагера на османската армия. Неочакваната атака парализира турците, те изоставят всичко и се изтеглят. На 11 август 1456 г. Янош Хуняди умира от чумата, вилнееща сред турци и християни в Белград. \r\n1298 г. \r\nПо време на войните за шотландска независимост: В Битката при Фолкърк английският крал Едуард I и неговите стрелци с лъкове побеждават воините на Уилям Уолъс близо до град Фолкърк. На тази дата са родени: \r\n1895 г. \r\nРоден е Павел Осипович Сухой - руски конструктор на самолети, два пъти Герой на социалистическия труд (1957 г., 1965 г.), доктор на техническите науки (1940 г.), генерален конструктор (1956 г.). През 1925 г. завършва Московското висше техническо училище и работи в Централен аерохидродинамичен институт като сътрудник на А. Н. Туполев. Разработва изтребителите И-4 (1926-1927 г.) и И-14 (1932-1934 г.). По-късно създава самолетите РД (АНТ-25), с които прелита Северния полюс с екипажите на В. Чкалов и М. Громов. Създава бойния многоцелев самолет СУ-2 (1939 г.) и бронирания щурмови самолет СУ-6 (1943 г.). В неговото конструкторско бюро са разработени реактивните самолети СУ-9, СУ-15, свръхзвукови изтребители с триъгълно и стреловидно крило. Умира на 15 септември 1975 г. \r\n1888 г. \r\nРоден е американският микробиолог Селман Ейбрахам Ваксман. През 1952 г. получава Нобелова награда за медицина заради откриването на стрептомицина - първият ефективен антибиотик за лечение на туберкулоза. Умира на 16 август 1974 г. \r\n1878 г. \r\nРоден е Янош Корчак (псевдоним на Хенрик Голдшмид) - полски писател, педагог, лекар. Автор на повестите “Деца от улицата” (1901 г.), “Моска, Йоска и Срула” (1910 г.), “Крал Матиуш I” (1923 г.) и на пиесата “Сенат на безумците” (1931 г.). Освен това пише новели, педагогически произведения, статии, дневник. Загива през август 1942 г. във фашисткия концлагер “Треблинка” с 200 свои възпитаници. \r\n1849 г. \r\nРодена е Емма Лазарус – американска поетеса, известна с това, че е написала думите, които са гравирани на Статуята на Свободата. През 1883 г. тя пише сонета “Новият колос”, текстът на който сега е гравиран на бронзова плоча на стената в основата на Статуята на Свободата. Лазарус е четвъртото от седемте деца на португалски евреи. От малка учи американска и европейска литература, както и няколко езика, между които немски, френски и италиански. Пише много собствени поеми и адаптации на немски и италиански поеми, между които на поеми от Гьоте и Хайне. Превежда еврейски поети на английски. Емма Лазарус умира на 19 ноември 1887 г. \r\n1822 г. \r\nРоден е Грегор Йохан Мендел – австрийски естественик, създател на учението за наследствеността. Живее и работи в манастир до гр. Бърно (Чехия). Чрез опити върху кръстосването на различни сортове грах открива законите на наследствеността и определя основните термини на теорията на наследствеността (1856-1863 г.). Формулира принципите за отдалечаване на признаците и комбиниране на наследствените фактори; проследява наследяването на признаците в няколко поколения. Резултатите са описани в “Опити върху растителни хибриди” (1866 г.). Умира на 6 януари 1884 г. в Брюн, днес Бърно, Чехия. \r\n1784 г. \r\nРоден е Фридрих Вилхелм Бесел - немски астроном и математик, изчислил траекторията на Халеевата комета. Той каталогизира около 50 000 звезди и математически предсказва съществуването на планета отвъд Уран. През 1836 г. Фридрих Вилхелм Бесел, след наблюдения на явлението на кометата на Енке (1835 г.), заключва, че потоците от пара могат да упражнят сила изменяща орбитата на кометата. Той е първият, който измерва и публикува паралакса на звезда и по него определя разстоянието до звездата. През 1841 г. Бесел известява, че Сириус и Процион имат по един невидим компаньон, причиняващ изменения в тяхното движение. Орбитата на компаньона на Сириус е изчислена 10 години по-късно, а този на Процион не е открит до 1896 г. По-късно става ясно, че тези две звезди са бели джуджета. Бесел умира през 1846 г. \r\n1478 г. \r\nРоден е Филип I Хубави, крал на Кастилия и основател на Хабсбургската династия в Испания. Той е син на германския крал Максимилиан I. През 1496 г. Филип Хубави се жени за Хуана Кастилска, дъщеря на Фердинанд ІІ и Изабела І (покровителката на Христофор Колумб). През февруари 1500 г. от този брак се ражда бъдещият император Карл V. През 1506 г. по време на военен поход Филип І Хубави се разболява смъртоносно от тиф. Хуана не разрешава тялото му да бъде погребано и ковчегът с тленните останки я съпровожда до края на живота й. Затова получава прозвището Хуана Лудата. На тази дата умират:  \r\n1967 г. \r\nУмира Карл Сандбърг – американски поет. Роден е на 6 януари 1878 г. в Гейлсбърг, Илинойс. Дебютът му е през 1916 г. - “Стихове за Чикаго”. Издава сборниците “Разбивачи” (1918 г.), “Дим и стомана” (1920 г.) и други, в които се откроява острата социална проблематика. Автор е на “Американски песенник” (1927 г.). поемата “Народът - да” (1936 г), философската лирика “Мед и сол” (1963 г.). Известни са неговият исторически роман “Скалата на спомените” (1948 г.) и биографията на А. Линкълн (т. 1-6, 1926-1939 г.), за която получава награда “Пулицър” за история през 1940 г. Печели същата награда за поезия през 1951 г. \r\n1958 г. \r\nУмира Михаил Михайлович Зошченко - руски писател сатирик. Той е роден на 9 август 1894 г. Участва като доброволец на фронта по време на Първата световна война (1914-1918 г.). През 1918 г. постъпва като доброволец в Червената армия. Започва да печата през 1922 г. Принадлежи към литературната група \"Серапионови братя\". Първата му книга \"Разказите на Назар Илич …\" (1922 г.) и последвалите я разкази му носят популярност. Автор е на произведения, разнообразни по жанр и маниер на повествование. Това са \"Мишел Синягин\" (1930 г.), \"Възвърната младост\" (1933 г.), \"Синята книга\" (1935 г.), \"Керенски\" (1937 г.), \"Тарас Шевченко\" (1939 г.), сатиричните пиеси \"Летящият портфейл\" (1939 г.), \"Нека неудачникът плаче\" (1946 г.). Много от творбите му (повестта \"Преди изгрев слънце\", 1943 г., и др.) са критикувани рязко в печата. Превежда повестите на финландския писател Маю Ласила \"За клечките\" и \"Два пъти роден\". Изключен е от съюза на писателите през 1946 г. Едва през 1986-1987 г. са издадени събраните му съчинения. \r\n1909 г. \r\nУмира Детлеф фон Лилиенкрон - германски писател, поет. Роден е на 3 юни 1844 г. в Кил. Представител е на немския импресионизъм. Служи в пруската армия, която напуска през 1870 г. Работи в администрацията, която също напуска през 1887 г., за да се отдаде на писателска дейност. Първата му стихосбирка \"Разходките на адютанта и други стихотворения\" (1883 г.) има голям успех. След нея създава комичната епопея \"Погфред\" (1896 г.) и няколко романа, но се утвърждава главно с \"Военни разкази\". За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.22", "title": "Денят 22 юли в световната история"}
{"url": "http://www.focus-news.net/news/2018/07/22/2548217/yeni-safak-turtsiya-shte-prodalzhi-da-zashtitava-pravata-na-turtsite-kiprioti-pri-vsyako-polozhenie.html", "text": "Турция ще продължи да защитава правата на турците киприоти „при всяко положение“, заяви вицепрезидентът на страната Фуат Октай, цитиран от  електронното издание на турския вестник Yeni Safak . \r\nОсвен това, Анкара „няма да допусне да бъде поставена пред свършен факт на международната арена“, уверен е Октай. \r\nПо думите на вицепрезидента, 95% от проблемите с водоснабдяването на турската част на острова са разрешени чрез тръбопровода за прясна вода от Турция. \r\n„Това е мирен проект не само за турската, но и за гръцката страна“, уточни той. \r\nВестникът припомня, че Турция започна да доставя прясна вода в Северен Кипър през октомври 2015 година, когато бе завършен 80-километровият тръбопровод по дъното на Средиземно море. Проекта предвижда доставянето на 75 милиона кубика вода ежегодна за общо 50 години. \r\nОктай заяви, че Анкара не иска турците киприоти да зависят от помощи, а те да успеят „да стъпят на краката си и да започнат да произвеждат сами“. \r\nВ петък, припомня „Йени Шафак“, турският вицепрезидент присъства на 44-ата годишнина от военната операция за защитаване на турското население в Северен Кипър и Никозия (на тур. – Левкоза). На всеки 20 юли, Денят на мира и свободата, Турска република Северен Кипър отбелязва „Кипърската мирна операция“. \r\nСредиземноморският остров е разделен от 1974 година насам, когато гръцки преврат е последван от насилие срещу местните турци и интервенция на Анкара като сила – гарант, отбелязва турският вестник. \r\nПоследният опит за обединение на Кипър завърши с провал през 2017 година след две години преговори. \r\nПревод и редакция:", "date": "2018.07.22", "title": "Yeni Safak: Турция ще продължи да защитава правата на турците киприоти „при всяко положение“"}
{"url": "http://www.focus-news.net/news/2018/07/22/2548213/gd-granichna-politsiya-na-gkpp-kalotina-trafikat-e-intenziven-za-leki-avtomobili-na-vhod-i-izhod.html", "text": "На българо-сръбската граница на ГКПП „Калотина“ трафикът е интензивен за леки автомобили на вход и изход. На останалите гранични конторлно-пропускателни пунктове трафикът е нормален. Това съобщиха от  пресцентъра на ГД „Гранична полиция“ . На българо-турската граница на ГКПП „Капитан Андреево“ трафикът е интензивен за товарни автомобили на изход. На останалите гранични контролно-пропускателни пунктове трафикът е нормален. \r\nНа българо-македонската, българо-гръцката и българо-румънската граница трафикът е нормален на всички пунктове.", "date": "2018.07.22", "title": "ГД „Гранична полиция“: На ГКПП „Калотина“ трафикът е интензивен за леки автомобили на вход и изход"}
{"url": "http://www.focus-news.net/news/2018/07/22/2548220/varna-v-hram-sv-atanasiy-shte-badat-izlozheni-za-poklonenie-chastitsite-ot-sv-moshti-na-sv-matrona-moskovska-i-sv-luka-voyno-yasenetski.html", "text": "Тази неделя във варненския храм \"Св. Атанасий\" ще бъдат изложени за поклонение частиците от св. мощи на св. матрона Московска и св. Лука Войно-Ясенецки, предаде репортер на  Агенция \"Фокус\". \r\nНа 18 юли в град Варна пристигнаха частици от мощите на света блажена Матрона Московска и свети Лука Войно-Ясенецки, Архиепископ Кримски и Симферополски. Те ще останат за поклонение във Варненска и Великопреславска епархия до 10 август 2018 г.  \r\nНа днешния празничен за християните неделен ден, когато Православната църква прославя св. мироносица и равноапостолна Мария Магдалина, те ще бъдат изложени за поклонение в храм \"Св.  Атанасий\", град Варна, по време на Божествената света Литургия. Началото на св. Литургия е от 9.00 часа.  Св. мощи ще останат за поклонение в храма през целия ден.  \r\nНикола ПЕТКОВ", "date": "2018.07.22", "title": "Варна: В храм \"Св. Атанасий\" ще бъдат изложени за поклонение частиците от св. мощи на св. матрона Московска и св. Лука Войно-Ясенецки"}
{"url": "http://www.focus-news.net/news/2018/07/22/2548223/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата на въздуха е 19°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.22", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/07/22/2548215/pravoslavnata-tsarkva-proslavya-svetata-mironositsa-i-ravnoapostolna-mariya-magdalina.html", "text": "Православната църква прославя светата мироносица и равноапостолна Мария Магдалина. По този повод с благословението на Негово светейшество Българския патриарх и Софийски митрополит Неофит,  Света Литургия в храм „Св. Мария Магдалина“, с. Усойка, Дупнишка духовна околия на Софийска епархия ще оглави Негово преосвещенство Белоградчишки епископ Поликарп, викарий на Софийския митрополит, предаде репортер на  Агенция \"Фокус\".  Началото е от 9.30 часа.  \r\nНикола ПЕТКОВ", "date": "2018.07.22", "title": "Православната църква прославя светата мироносица и равноапостолна Мария Магдалина"}
{"url": "http://www.focus-news.net/news/2018/07/22/2548224/plovdiv-opasnost-ot-padashti-kamani-ima-po-patishtata-asenovgrad-smolyan-yugovo-laki-i-krichim-devin.html", "text": "Трафикът по основните направления в Пловдивска област се извършва с нормална интензивност и без затруднения. Това съобщиха за  Радио „Фокус“ – Пловдив  от Областното пътно управление. По-натоварено е движението по участъка на АМ „Тракия“ в областта, също по пътищата Пловдив-Карлово и Пловдив-Асеновград-Смолян. Пътните настилки в региона са сухи и нормално проходими. До 3 август движението по пътя Югово-Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. От Областното пътно управление предупреждават, че има опасност от падащи камъни по пътищата в планинските райони, особено по направленията Бачково-Нареченски бани, Югово-Лъки и Кричим-Девин. \r\nДвижението на територията на град Пловдив също се осъществява нормално и без затруднения към този час. По-засилено автомобилно движение се отчита по булевардите в централната градска част, както и по входно-изходните артерии. Затворено за движение е западното платно на бул. „Копривщица“ в Пловдив, в участъка между кръстовищата с бул. „Шести септември“ и бул. „Марица-юг“, заради провеждането на музикално събитие на Гребната база. Заради полагане на топлопровод до 31 юли ще остане затворена ул. „Полк. Сава Муткуров“ в града. Обходният маршрут е по ул. „Сърнена гора“. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. Пътните настилки на територията на град Пловдив са сухи и нормално проходими. \r\nТони МИХАЙЛОВ", "date": "2018.07.22", "title": "Пловдив: Опасност от падащи камъни има по пътищата Асеновград-Смолян, Югово-Лъки и Кричим-Девин"}
{"url": "http://www.focus-news.net/news/2018/07/22/2548222/denyat-22-yuli-v-balgarskata-istoriya.html", "text": "На 22 юли 1877 г. по време на Руско-турската война Девети Кавказки драгунски полк влиза в Стара Загора. Опозицията изпраща писмо до премиера Васил Радославов, с предложение за свикване на извънредна сесия на Седемнадесетото Обикновено Народно събрание, през 1917 г. През 1959 г. България отправя предложение към Гърция за сключване на пакт за ненападение между двете страни за 20-годишен срок.На 22 юли са родени: генерал-майор Георги Киров, участник в Руско-Турската, Балканските войни и Първата световна война (1859), оперната певица Мими Балканска (1902). На тази дата умират: режисьорът Любомир Шарланджиев и писателят Дончо Цончев. \r\n2013 г. \r\nПрезидентът на Република България връчва Одрен „Стара планина“ на: \r\n1. Димитър Ларгов – втора степен „за изключително големите му заслуги към Република България в областта на физическото възпитание и спорта“ \r\n2. Неделчо Беронов – първа степен „за изключително големите му заслуги като политически и обществен деец“ \r\n3. Васил Етрополски – втора степен „за изключително големите му заслуги към Република България в областта на физическото възпитание и спорта“ \r\n2009 г. \r\nПрезидентът на Република България връчва Орден „Стара планина“ първа степен на Димитър Димитров „за изключителния му принос за развитието на земеделието и по случай 80 години от рождението му.“ \r\n2005 г. \r\nПрезидентът на Република България връчва Орден „Стара планина“ първа степен на извънредния пълномощен посланик на Съединените американски щати в Република България Джеймс Пардю „за изключително големите му заслуги за евроатлантическата интеграция на България, за развитието и укрепването на българо-американските отношения и по повод окончателното му отпътуване от страната“. \r\n1999 г. \r\nПрезидентът на Република България връчва Орден „Стара планина“ първа степен на: \r\n1. проф. Тончо Жечев \r\n2. Юлия Винер-Ченишева \r\n1993 г. \r\nПо предложение на СДС за втори път е гласуван вот на недоверие на правителството на Любен Беров, който е отхвърлен. Първият вот на недоверие към правителството на Беров е внесен на 27 май 1993 г. За периода на управление на правителството на Беров, СДС внася общо шест вота на недоверие. \r\nЛюбен Беров е икономист, държавен деец. Роден е на 6 октомври 1925 в гр. София. Завършва икономика в Софийския университет \"Св. Климент Охридски\", след което постъпва на работа във Висшия икономически институт в София. От 1971 г. е професор. През 1976 г. става доктор на икономическите науки. От 1997 г. е академик. Професор е в Института по балканистика и хоноруван професор в Икономическия институт в София от 1985 г. Любен Беров е съветник на президента на Република България по икономическите въпроси (1990-1992 г.). В периода 1992-1994 г. е председател на Министерския съвет. Автор e на повече от 200 труда - монографии, студии и статии по икономическа история на България и Балканите. \r\n1992 г. \r\nПървият архиерейски събор отлъчва Христофор Събев и низвергва митрополитите Пимен, Панкратий и Калиник. \r\nПроблемите в българската църква започват след 1989 г. Дълго време ръководството на Българската православна църква /БПЦ/ не е регистрирано от Дирекцията по вероизповеданията. \r\nНа 25 май 1992 г. Дирекцията по вероизповеданията обявява за нелегитимен действащия дотогава състав на Светия синод с предстоятел патриарх Максим. Светият Синод на БПЦ обжалва акта, но третото гражданско отделение на Върховния съд оставя без разглеждане жалбата. Това решение също бива обжалвано от Синода, но безуспешно. \r\nПрез 1992 г. част от обкръжението на отец Христофор Събев превзема със сила Светия синод. За действията си Събев е отлъчен от църквата. Управляващото мнозинство на СДС по времето на Филип Димитров го назначава за председател на Комисията по вероизповеданията към Народното събрание през 1992 г. \r\nПрез 1996 г. свещениците, които смятат, че начело на БПЦ не трябва да стои патриарх Максим, правят събор, на който провъзгласяват 92 годишния Пимен за алтернативен патриарх. Той е анатемосан, а искането му до Дирекцията на вероизповеданията при МС за регистрация остава без отговор. Тогава патриарх Максим също не получава регистрация. \r\nРъководството на БПЦ, начело с патриарх Максим е регистрирано през декември 1996 г., но Върховният административен съд (ВАС) отменя регистрацията през март 1997 г. Това става с идването на власт на служебния кабинет на Стефан Софиянски. На 27 март 1997 г. Столична община регистрира Инокентий като софийски митрополит, което е в нарушение на действащия устав на БПЦ, според който Патриархът е и Софийски митрополит. Стига се до положение, в което Патриах Максим бива канен на тържества и отслужвания на литургии за празници от премиера и президента в качеството си на Патриарх Български и Софийски митрополит, а при откриването на софийски обекти кметът кани Инокентий като “Софийски митрополит”. \r\nПрез 1998 г. в София се провежда Всеправославен събор на всички източноправославни патриарси. Съборът отново легитимира Патриарх Максим и Светия Синод и решава всички около Инокентий да се покаят и върнат в лоното на църквата. Те получават прошка от Всеправославния събор, с условие да запазят единството на българската църквата. \r\n1959 г. \r\nБългария отправя предложение към Гърция за сключване на пакт за ненападение между двете страни за 20-годишен срок и с възможност към него да се присъединят и други страни от региона. \r\n1942 г. \r\nПо време на Втората световна война се поставя началото на редовното депортиране на евреи от Варшавското гето към концентрационни лагери. \r\n1917 г. \r\nОпозицията изпраща писмо до премиера Васил Радославов, с предложение за свикване на извънредна сесия на Седемнадесетото Обикновено Народно събрание. Предложението е отхвърлено от Радославов. На 18 септември опозицията изпраща ново писмо до него, също оставено без последствие. \r\nД-р Васил Радославов е политически и държавен деец, член на БАН. Роден е в Ловеч на 15 юли 1854 г. Завършва право в Хайделберг, Германия, като защитава и докторска степен. След като се завръща в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 – 15 юли 1886 г., 9 – 12 август 1886 г.), министър на вътрешните работи (12 август 1886 – 28 юни 1887 г.). По време на Регентството е министър-председател (16 август 1886 – 28 юни 1887 г.). При управлението на Ст. Стамболов (1887–1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894–1899 г.). Васил Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. През лятото на 1903 г. Васил Радославов е обвинен в измяна на родината и княза, в използване на властта за лично облагодетелстване и е осъден от Държавен съд на 8 месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие (1918 г.) емигрира в Германия. Осъден е задочно от Държавен съд като един от главните виновници за втората национална катастрофа, настъпила след участието на България в Първата световна война (1915-1918 г.). Умира на 21 октомври 1929 г. в Берлин. \r\n1908 г. \r\nСлед двегодишни преговори е подписан обединителен протокол между синдикалните централи на БРСДП (ш. с.) и БСДС \"Пролетарий\". Образува се Обединен свободен общ работнически синдикален съюз. \r\n1904 г. \r\nВ Пловдив завършва Учредителния конгрес на Общия работнически синдикален съюз (ОРСС) към БРСДП (т. с.), започнал на 21 юли. \r\nБългарска работническа социалдемократическа партия (тесни социалисти) е политическа партия на наемните работници, последователи на Димитър Благоев. След разцеплението на БСДП през 1903 г. БРСДП (т. с.) отстоява тезата, че партията трябва да пази марксистките принципи, залегнали в нейната програма, и членовете й да работят за изпълнението на тази програма. Отхвърля всякакви коалиции и съглашения с буржоазните партии. Остава вярна на марксисткото разбиране, че класовите противоречия в капиталистическото общество са непримирими, че по пътя на класовото сътрудничество не може да се осъществят сериозни реформи. Задълбочава своите контакти с II Интернационал и взема дейно участие в международното работническо и социалистическо движение. За ръководене на икономическите борби на работниците по нейна инициатива през 1904 г. се образува Общ работнически синдикален съюз (ОРСС). Под ръководството на БРСДП (т. с.) през 1912 г. се създава и Съюз на работническата социалдемократическа младеж (СРСДМ). Партията води борба против всякакви опити за отклонение от основните й организационни и идейни принципи. Тя се противопоставя на течението на анархолибералите, обособява се като интелигентско-индивидуалистическа центристка група, с лидери Н. Харлаков и Г. Бакалов. Борбата срещу анархолибералите завършва с тяхното изключване през 1905 г. БРСДП (т. с.) отстранява през 1908 г. и прогресистите, начело на които застават д-р Н. Сакаров, К. Тинева и Г. Кръстев. След тяхното изключване до 1919 г. партията на тесните социалисти запазва единството в своите редове. Нейният организационен живот е преустановен по време на Балканската война (1912–1913 г.) и Междусъюзническата война (1913 г.). След Междусъюзническата война тя възстановява своите организации и групи и изгражда нови. \r\n1877 г. \r\nПо време на Руско-турската война (1877-1878 г.) Девети Кавказки драгунски полк влиза в Стара Загора. С първите три табора от 40-хилядната си армия, прехвърлена от Черна гора в Дедеагач, Сюлейман паша пристига в Одрин. На тази дата са родени: \r\n1936 г. \r\nРоден е Красимир Цветанов Кюркчийски - български композитор. Учи композиция при проф. П. Владигеров в БДК, специализира в Москва при Д. Шостакович. През 1966 г. печели голямата награда на международния конкурс на Парижките музикални седмици. През следващите години негови творби са поставяни на български и чуждестранни сцени. Работи като диригент на Държавния ансамбъл за народни песни и танци. По-известни негови произведения са операта “Юла”, комичната опера “Наследството”, балетите “Балада за автопортрета” и “Козият рог”, вокално-инструменталните произведения “Приказка за стълбата” и “Балада за Паисий”, симфоничните творби “Симфония-реквием”, “Диафонична студия”, “Симфония-концертанте”, песните “Сън за щастие”, “Дни на проверка”, филмовата музика към “Записки по българските въстания” и др. \r\n1910 г. \r\nРодена е Ирина Тасева - българска драматична актриса. Тя завършва театралната школа на Н. Масалитинов през 1929 г. Започва творческата си дейност в театър “П. К. Стойчев”. От 1930 г. до пенсионирането си работи в Народен театър “Иван Вазов”. Участва в “Ромео и Жулиета”, “Коварство и любов”, “Дон Карлос”, “Дивата патица”, “Мадам Сан Жен”, “И най-мъдрият си е малко прост”, “Машенка”, “Егор Буличов и другите”, “Майка Парашкева” и др. Участва в радио- и тв постановки (“Вратите хлопат”, 1977 г.), както и във филма “Български орли” (1941 г.). През 1963 г. издава книгата “Така блестят звездите”. Умира на 21 февруари 1990 г. в София. \r\n1902 г. \r\nРодена е Мими Михайлова Балканска - българска оперна певица. През 1914-1917 г. учи пиано при Х. Визнер и пеене при П. Тороманова. Специализира пеене в Берлин и Виена. Съоснователка е на Кооперативния театър (заедно с А. Сладкаров, А. Русков, В. Сълплиева, Ив. Цачев, Ил. Стоянов и др.), с който гастролира в Турция (1931 г.) и Югославия (1938 г.). тя е една от основателките на Художествения оперен театър в София, в който е директор (1942-1946 г.). Работи в Народната оперета (1947 г.) и в Държавния музикален театър в София (1948-1962 г.). По-важни нейни оперетни роли са Силва, Щаси, Цецилия (\"Царицата на чардаша\" от И. Калман), Лиза и Графиня Марица (\"Графиня Марица\" от И. Калман), Ана Главари (\"Веселата вдовица\" от Ф. Лехар), Кристел (\"Птицепродавецът\" от К. Целер), Парася Никаноровна (\"Трембита\" от Г. С. Милютин), Ангелина (\"Бунтовна песен\" от Г. Златев-Черкин), Мадам Сан-Жен (\"Мадам Сан-Жен\" от П. Хаджиев) и др. Умира на 22 май 1984 г. в София. \r\n1879 г. \r\nРоден е Александър Кирилов Дряновски – български ентомолог и ботаник. Завършва естествена история в СУ “Св. Климент Охридски” през 1903 г. Работи като уредник на Училищния музей при Министерството на народната просвета от 1922 г. до 1944 г. и на палеонтологичните сбирки в Дирекцията за минни и геоложки проучвания в София от 1949 г. до 1957 г. Изучава флората на Витоша, Стара планина, вредните насекоми, вертикалното разпространение на пеперудите и болестите по пчелите. Автор е на 125 научни и научнопопулярни труда. Описва нови за науката видове и форми (54 насекомни и 46 растителни). \r\n1859 г. \r\nРоден е Георги Киров - български офицер, генерал-майор (от 1913 г.). Участва в Руско-турската война (1877-1878 г.) като опълченец. През Балканската война (1912-1913 г.) е командир на Първа бригада от Пета пехотна Дунавска дивизия, която участва в боевете за Силиулу, Гечкинли, Чаталджа. През Първата световна война (1915-1918 г.) е началник на Дванадесета пехотна сборна дивизия (от ноември 1915 г.), а по-късно - на Бургаския укрепен район. Умира през 1940 г. в София. На тази дата умират:  \r\n2010 г. \r\nНа 76-годишна възраст умира писателят Дончо Цончев (1933 - 2010). Дончо Цончев е роден на 27 юли 1933 г. в град Левски. Завършва геология в Софийски университет “Климент Охридски” през 1959 г. От 1951 г. до 1953 г. работи като зидар. В периода между 1959 г. и 1963 г. е геолог в Родопите и Странджа. Учител е в София (1963 - 1966), геолог в Министерството на горите (1966 - 1968), завеждащ редакция в издателство “Народна младеж”, заместник-главен редактор е на “Профиздат”, завеждащ отдел “Българска литература” (1973 - 1989) в сп. “Съвременник”, директор на списание “Лов и риболов”, основател и директор на вестник “Наслука”. Публикува в периодиката от 1956 г. Пише за природата и света на животните, както и детско-юношеска проза. Автор е на разкази, новели, повести, драми – “Мъже без вратовръзки” (1966), “Роман на колелета” (1970; 1974), “Червени слонове” (1970), “Опасни типове” (1971), “Почти любовна история” (1972), “Принцовете” (1976; 1991), “Ако можехме да ги чуем” (1977), “Звезден прах” (1981), “Къщата на песните” (1985), романовата трилогия “Жълтата къща” (1982 - 1986), “Дневникът на един геолог” (1989), “Циганинът” (1991), “Ние, децата на голямата лъжа” (1992 г.). Бил е народен представител в 40-ото Народно събрание 2005 - 2009 г. Носител на орден \"Стара планина\" първа степен за заслуги към българската литература и по случай неговата 7-годишнина. Умира на 22 юли 2010 г. в София. \r\n1979 г. \r\nУмира режисьорът Любомир Шарланджиев (1931 - 1979). Роден е на 18 април 1931 г. През 1956 г. завършва ВИТИЗ (НАТФИЗ). Стажант е в Москва при Михаил Ром. Като театрален режисьор постига най-голям успех с “Всяка есенна вечер” (1959 г.). В киното дебютира през 1962 г. с “Хроника на чувствата”. Работи в областта на мелодрамата, психологическата драма, антифашисткия и военноприключенския филм. Режисьор е на “Веригата” (1964), “Карамбол” (1966), “С дъх на бадеми” (1967), “Прокурорът” (1968), “На всеки километър I, II” (тв, 1969 - 1972), “Най-добрият човек, когото познавам” (1973), “Спомен за близначката” (1976), “Трите смъртни гряха” (1980 г., довършен от Н. Коканова). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.22", "title": "Денят 22 юли в българската история"}
{"url": "http://www.focus-news.net/news/2018/07/22/2548225/reuters-spored-proekta-za-novata-kubinska-konstitutsiya-havana-se-otkazva-da-stroi-komunizam-i-tragva-kam-sotsializam.html", "text": "В проектът за новата кубинска конституция пред страната не се поставя цел да строи комунизъм и се признава правото на частна собственост и сключване на еднополови бракове, но се запазва водещата роля на Комунистическата партия и еднопартийната система, предава  Reuters. \r\nПрез почивните дни в парламента на Куба се обсъжда проект на документа, който трябва да замени Конституцията от съветската ера и в него ще бъдат отразени социални и икономически промени, които трябва да направят местния социализъм устойчив, коментира американската агенция. \r\nЩом депутатите одобрят проекта, той ще бъде подложен на обществено обсъждане. Окончателният вариант, в който ще влязат одобрените промени, ще бъде подложен на референдум. \r\nВ текущия вариант се премахва клаузата, че крайната цел е построяване на „комунистическо общество“ и вместо това се говори за фокусиране върху социализма. \r\n„Това не означава, че се отказваме от идеите си“, заяви председателят на парламента Естебан Лазо, съгласно цитата на държавна медия. Куба просто влезе в нова ера след разпада на Съветския съюз, обясни той. \r\n„Вярваме в социалистическата, суверенна, независима, благоденстваща и устойчива държава“, обяви Лазо. \r\nДокато излагаше новите позиции в новата Конституция в събота, секретарят на Държавния съвет Омеро Акоста заяви, че в нея се признава правото на частна собственост, нещо, което Комунистическата партия дълго заклеймяваше като остатък от капитализма. \r\nТази промяна би трябвало да даде по-голямо правно признание на микропредприятията, които процъфтяваха в резултат на пазарните реформи на застрашената държавно управлявана икономика, които насърчиха малък, но жизнен частен сектор и се опитаха да наберат повече чуждестранни инвестиции, обяснява „Ройтерс“. \r\nСегашната Конституция на Куба признава единствено държавната, кооперативната, селскостопанската, личната и съвместната собственост, припомня агенцията. \r\nСред идеите, заложени в проекта, изглежда е и засилването на политическите институции и създаването на по-колективна управленска структура, след близо 60 години управление на покойния революционен лидер Фидел Кастро и по-малкия му брат Раул Кастро. \r\nРаул, тогава на 86 години, през април предаде президентството на своя ученик Мигел Диас-Канел, но остава начело на Комунистическата партия до 2021 година. Той оглавява и Комисията за конституционната реформа, обяснява американската агенция. \r\nСпоред новия Основен закон, президентът вече няма да е председател на Държавния съвет и Съвета на министрите. Вместо това се създава позицията министър-председател, а председателят на парламента ще съвместява и длъжността председател на Държавния съвет, най-висшият изпълнителен орган на Куба. \r\nДруга промяна, която се очаква с новата Конституция, е предоставянето на право за сключване на еднополови бракове. \r\nПрезидентите ще трябва да са под 60 години, когато заемат за първи път поста и мандатите им се ограничават до два по пет години.  \r\nПревод и редакция:", "date": "2018.07.22", "title": "Reuters: Според проекта за новата кубинска конституция, Хавана се отказва да строи комунизъм и тръгва към социализъм"}
{"url": "http://www.focus-news.net/news/2018/07/22/2548226/veliko-tarnovo-vavezhda-se-vremenna-organizatsiya-na-dvizhenieto.html", "text": "Въвежда се временна организация на движението на 22 юли. Това съобщиха от  пресцентъра на Община Велико Търново . От 22.15 до 23.00 часа ще бъде затворен за движение площад \"Цар Асен I\", както и свързаните с него улици.", "date": "2018.07.22", "title": "Велико Търново: Въвежда се временна организация на движението"}
{"url": "http://www.focus-news.net/news/2018/07/22/2548211/nikos-kotsiyas-dogovorat-za-imeto-slaga-tochka-na-sanishtata-za-srabska-hegemoniya.html", "text": "Министърът на външните работи на Гърция Никос Коцияс неочаквано сложи традиционният съюзник и приятел на страната си Сърбия в негативен контекст, говорейки за Договора за името между Атина и Скопие, предава  скопското електронно издание „Република“ . \r\n„Имам чувството, че за определени националисти в Белград, които, за щастие, са малцинство, този договор слага точка на сънищата им регионът отново да попадне под хегемонията на Белград“, заяви Коцияс пред неделното издание на „Ефимерида тон синдикатон“, в отговор на констатация на журналиста, че Сърбия е единствената държава в региона, която не подкрепя Договора за името. \r\nОсвен това, гръцкият министър постави под общ знаменател двете най-големи опозиционни партии в Македония и Гърция ВМРО-ДПМНЕ и „Нова Демокрация“, които, по неговите думи, разпространявали десен екстремизъм и език на омразата. \r\n„Това, което ме безпокои около Договора за името не е самият факт, че някои не са съгласни, а разпространяването и легализацията на десен екстремизъм и език на омразата в двете страни“, заяви политикът. \r\n„Опозицията и в двете страни използва по един и същи начин езика на омразата. Те използват омразата под всякаква форма, както във вътрешен, така и в международен план. „Нова Демокрация“ отхвърля Договора с твърдението, че ние сме предали всичко на Скопие. Президентът (на Македония Георги) Иванов и неговата партия отхвърлят Договора, защото страната им, според техните думи, влиза в зависимост от Гърция. Ако свържем тези работи, много лесно можем да стигнем до заключението, че в двете държави опозицията живее от една и съща риторика, от нерешени проблеми и бездействие“, обясни Коцияс. \r\nВъншният министър на Гърция засегна и отношенията с Русия, като посочи, че „Москва трябва да зачита гръцките национални интереси“. \r\n„Критериите във външната ни политика се диктуват от националните ни интереси. Русия трябва да разбере, че не може да не зачита националните интереси на друга страна, само заради това, че се чувства по-силна от нея. Не можем да приемем такова отношение“, категоричен е Коцияс. \r\nПревод и редакция:", "date": "2018.07.22", "title": "Никос Коцияс: Договорът за името слага точка на сънищата за сръбска хегемония"}
{"url": "http://www.focus-news.net/news/2018/07/22/2548221/veliko-tarnovo-natovaren-e-trafikat-po-ul-magistralna-chast-ot-glaven-pat-sofiya-varna.html", "text": "Спокоен е трафикът във Велико Търново в почивния ден,  предаде репортер на  Радио „Фокус” – Велико Търново . Времето е слънчево. Температурата на въздуха е 19 градуса. По-интензивно е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за делничен ден. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. \r\nНадежда КРЪСТЕВА", "date": "2018.07.22", "title": "Велико Търново: Натоварен е трафикът по ул. „Магистрална“ – част от главен път София – Варна"}
{"url": "http://www.focus-news.net/news/2018/07/22/2548229/telma-makedoniya-naslednitsite-na-bezhantsite-ot-egeyska-makedoniya-ne-se-otkazvat-ot-izzetite-imoti.html", "text": "Договорът между Македония и Гърция, нито референдума за промяна на името, не отказват македонците от егейската част. Засега те не се отказват от подадените над 10 хиляди жалби в Европейския съд по правата на човека в Страсбург, с които търсят правата върху имотите, чиято обща стойност е около 10 милиарда евро. Това е позицията на сдруженията, участвали в 5-ата Световна среща на децата на бежанците от Егейска Македония, предава  скопският телевизионен канал „Телма“ . \r\nНаследниците на егейските македонци проведоха среща в събота в село Брест, край Щип, на около 60 километра югоизточно от Скопие. Сдруженията обявиха, че ще приемат и нова стратегия по въпроса за имотите, която ще бъде представена през септември. \r\nПревод и редакция:", "date": "2018.07.22", "title": "„Телма“ (Македония): Наследниците на бежанците от Егейска Македония не се отказват от иззетите имоти"}
{"url": "http://www.focus-news.net/news/2018/07/22/2548228/burgas-shofyor-na-tir-e-zaginal-pri-katastrofata-na-avtomagistrala-trakiya-pri-km-312.html", "text": "Шофьор на ТИР е загинал при катастрофата тази сутрин на автомагистрала „Тракия“ при км 312. Временно движението в района се осъществява в едната пътна лента в посока Бургас заради катастрофиралия тежкотоварен автомобил. Това съобщи за  Радио „Фокус“ – Бургас  дежурният от Областно пътно управление. Движението се регулира от Пътна полиция. \r\nВ останалата част на областта движението се осъществява с нормална интензивност. \r\nДеница ДИМИТРОВА", "date": "2018.07.22", "title": "Бургас: Шофьор на ТИР е загинал при катастрофата на автомагистрала „Тракия“ при км 312"}
{"url": "http://www.focus-news.net/news/2018/07/22/2548227/afp-izrael-e-evakuiral-800-chlena-na-belite-kaski-ot-siriya-v-yordaniya.html", "text": "Израел е евакуирал 800 членове на организацията „Бели каски“ и техните семейства от Сирия в Йордания в нощта срещу неделя, като това се е случило по искане на САЩ и европейските страни, предава  AFP , като се позовава на военни източници. \r\nМолбата е дошла, тъй като доброволците са били поставени под заплаха от напредващите сирийски правителствени сили в южната част на страната, съобщи армейското радио на Израел. \r\nОт Йордания пък са заявили, че ще прехвърлят „белите каски“ във Великобритания, Канада и Германия. \r\n„Франс прес“ припомня, че „Сирийската гражданска защита“, или „Белите каски“, са основани през 2013 година като един вид спешна помощ за ранени от въздушни бомбардировки, артилерийски обстрел и взривове на територията на опозиционните сили. \r\n„Съгласно директива на израелското правителство и по искане на САЩ и някои европейски държави, Силите за отбрана на Израел преди малко завършиха хуманитарна операция за спасяването на членове на сирийска гражданска организация и техните семейства“ , заявиха от израелската армия. \r\n„Цивилните са евакуирани от военната зона в Южна Сирия поради непосредствена заплаха за техния живот“, обясняват още военните. По техните думи, това е „изключителен хуманитарен жест“. \r\n„В последствие цивилните са прехвърлени в съседна страна“, се казва още в съобщението на израелската армия. \r\n„Израел продължава да се придържа към политика на ненамеса в сирийския конфликт и продължава да смята сирийския режим за отговорен за всички активности на територията на Сирия“, подчертават военните. \r\nПревод и редакция:", "date": "2018.07.22", "title": "AFP: Израел е евакуирал 800 члена на „Белите каски“ от Сирия в Йордания"}
{"url": "http://www.focus-news.net/news/2018/07/22/2548230/pazardzhik-opasnost-ot-padashti-kamani-ima-v-rodopskata-chast-na-pazardzhishko.html", "text": "Спокойно е движението по главните пътища на област Пазарджик, съобщи за  Радио „Фокус-Пазарджик  дежурният в Областно пътно управление – Пазарджик.  Пътните настилки са сухи. Ограничение има на моста в село Бошуля, който е част от републиканската пътна мрежа, Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.22", "title": "Пазарджик: Опасност от падащи камъни има в Родопската част на Пазарджишко"}
{"url": "http://www.focus-news.net/news/2018/07/22/2548231/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите варират от 10 до 18 градуса. Времето е ясно и ветровито в по-високите части. Лифтовите съоръжения работят според летния си график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.22", "title": "ПСС: Добри са условията за туризъм в планините"}
{"url": "http://www.focus-news.net/news/2018/07/22/2548232/api-obhodniyat-marshrut-na-avtomagistrala-trakiya-v-uchastaka-na-katastrofata-pri-km-312-e-prez-zimnitsa-p-v-petolachkata-p-v-karnobat.html", "text": "Обходният маршрут на автомагистрала „Тракия“ в участъка на катастрофата при км 312 е през Зимница - п. в. „Петолъчката\" - п. в. „Карнобат\". Това съобщиха от пресцентъра на  Агенция „Пътна инфраструктура“ . Движението по автомагистралата е ограничено в посока Бургас в участъка от пътен възел „Зимница“ до пътен възел „Карнобат“ поради пътнотранспортно произшествие. Шофьорите да се движат с повишено внимание и съобразена скорост по обходния маршрут: по път I-7 „Зимница“ - пътен възел „Петолъчката“ - път I-6 Лозенец - Венец - пътен възел „Карнобат\".", "date": "2018.07.22", "title": "АПИ: Обходният маршрут на автомагистрала „Тракия“ в участъка на катастрофата при км 312 е през Зимница - п. в. „Петолъчката\" - п. в. „Карнобат\""}
{"url": "http://www.focus-news.net/news/2018/07/22/2548235/vitseprezidentat-iliyana-yotova-v-makedoniya-balgariya-shte-prodalzhi-da-raboti-za-obshtite-proekti-i-horata-ot-dvete-strani-na-granitsata.html", "text": "„България е най-добрият застъпник на Република Македония в Европейския съюз. Други европейски държави може да говорят за Западните Балкани, но всяка от своя интерес. За България важни са хората и техния просперитет. България ще продължи да работи за хората от двете страни на границата, за общите проекти и общото ни бъдеще“. С тези думи вицепрезидентът Илияна Йотова се обърна към събралите се хора пред паметника на Даме Груев в македонското село Смилево, където на тържествена церемония бяха отбелязани 115 години от Илинденско-Преображенското въстание, съобщиха от  прессекретариата на държавния глава . Традиционното честване бе организирано от Българския културен клуб - Скопие. \r\nВ словото си Илияна Йотова подчерта, че балканските народи имат нелека история, белезите от която носят и до днес. „Но сме силни и в изпитанията, и в твърдостта да ги излекуваме, да оставим споровете, напрежението и неразбирането от и в миналото. Договорът за добросъседство е ново начало в отношенията между България и Република Македония“, отбеляза вицепрезидентът. По думите ѝ е време да се помисли за младите хора от двете страни на границата, които искат да работят заедно, да си помагат, да просперират. \r\n„Отношенията между хората винаги са стъпвали на основата на разбирателството и диалога.  Да градим мостове, вместо да се крием всеки в своя си окоп! Това е правилната политика“, подчерта Илияна Йотова. \r\n„Берлинският конгрес раздели народа ни. Изплашени от възраждащата се българска държава, Великите сили откъснаха от земите ни, запратиха хиляди хора далеч от родните им домове. Но подцениха народа“, посочи вицепрезидентът. \r\n„Преди 115 години героите на Илинденско-Преображенското въстание бяха готови да жертват живота си, за да я има свободата, която докоснаха, но бързо им бе отнета“, отбеляза Илияна Йотова. По думите ѝ въстанието се нарежда в безсмъртната историческа хроника на България, в пантеона на героите на един народ със славно минало, създател на третата християнска цивилизация – славянската, готов да се бори за своята свобода и обединение до последната капка кръв. \r\nИлияна Йотова завърши словото си с думите: „Чествания като това са повод да се издигнем над дребнотемието, да загърбим политиканстването и да осъзнаем, че почитаме хора, които са дали живота си за свободата на Отечеството, а не да бъдат „кой знае какви“, както бе казал Васил Левски. Често цитираме думите на славните ни герои. Но трябва да разбираме посланията им“. \r\nПо-рано вицепрезидентът проведе среща с ръководството и членовете на Българския културен клуб-Скопие.", "date": "2018.07.22", "title": "Вицепрезидентът Илияна Йотова в Македония: България ще продължи да работи за общите проекти и хората от двете страни на границата"}
{"url": "http://www.focus-news.net/news/2018/07/22/2548219/alsat-m-makedoniya-dpa-podkrepya-dogovora-za-imeto.html", "text": "„Демократическата партия на албанците“ (ДПА), която влезе в правителството на македонския премиер Зоран Заев с последната реконструкция, обяви, че подкрепя изцяло Договора за името между Скопие и Атина. „Като партия заключихме, че цялостно ще се ангажираме с прилагането на всички точки от споразумението“, заяви генералният секретар на партията Азем Садики на конгрес на фракцията в събота, предава  излъчващият на албански език скопски телевизионен канал „Алсат – М“ . \r\n„Ще се ангажираме с прилагането на всички точки от Договора с Гърция, както и с провеждането на успешен референдум. Оценяваме като много важни за нас, като партия, но и за всички граждани на Македония, поканата за членство в НАТО и започването на присъединителни преговори с Европейския съюз“, обясни Садики. \r\nПревод и редакция:", "date": "2018.07.22", "title": "„Алсат – М“ (Македония): ДПА подкрепя Договора за името"}
{"url": "http://www.focus-news.net/news/2018/07/22/2548234/veliko-tarnovo-v-tsarkovnite-hramove-v-grada-se-otsluzhva-sveta-liturgiya-po-povod-denya-na-sveta-mariya-magdalina.html", "text": "По повод Деня на светата мироносица и равноапостолна Мария Магдалина в църковните храмове във Велико Търново се отслужва света Литургия, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града възвестиха началото на литургията. \r\nМария Магдалина е почитана като светица от християнските църкви. Появява се в Новия Завет, описана е като предана последователка на Иисус Христос, мироносица и свидетелка на възкресението му. В Православната и Католическата църкви почитането на Мария Магдалина има известни различия. Православната я тачи предимно като една от жените мироносици, изцелена от седем бяса, която се споменава на няколко пъти в четирите Евангелия, докато в Католическата църква дълго време нейният образ легендарно, но неправилно се идентифицира с каещата се блудница Мария от сестрите Марта и Мария. През 2009 г. мощите на св. Мария Магдалина са донесени за поклонение в Ловеч от славянобългарския манастир „Свети Великомъченик Георги Зограф” в Света гора. \r\nНадежда КРЪСТЕВА", "date": "2018.07.22", "title": "Велико Търново: В църковните храмове в града се отслужва света Литургия по повод Деня на света Мария Магдалина"}
{"url": "http://www.focus-news.net/news/2018/07/22/2548236/pazardzhik-v-pravoslavnite-hramove-v-grada-se-otsluzhva-praznichna-sveta-liturgiya-v-chest-na-hristiyanskata-svetitsa-mariya-magdalena.html", "text": "В православните храмове в града се отслужва празнична света Литургия в чест на християнската светица Мария Магдалена, предаде репортер на  Радио „Фокус“ – Пазарджик . Света мироносица и равноапостолна Мария Магдалена е вярна и предана последователка на Иисус Христос. Тя е християнска светица, следваща Христа, споделяща неговите страсти до разпятието и свидетелка на възкресението му. Народът тачи първата вестителка на Възкресението като сестра на св. Илия. На нея се приписва първият възглас „Христос Воскресе!“ Имен ден днес празнуват Мадлен, Мадлена, Магдалена, Магда и Миглена. \r\nАлбена ЖИЛЕКОВА", "date": "2018.07.22", "title": "Пазарджик: В православните храмове в града се отслужва празнична света Литургия в чест на християнската светица Мария Магдалена"}
{"url": "http://www.focus-news.net/news/2018/07/22/2548239/veliko-tarnovo-v-grada-shte-bade-izbrana-nay-krasivata-uchastnichka-v-xxi-to-izdanie-na-mezhdunarodniya-folkloren-festival.html", "text": "Избират най-красивата участничка в XXI-то издание на Международния фолклорен фестивал във Велико Търново. Конкурсът „Мис Фестивал“ се организира за 17-та поредна година. Той ще се проведе на басейна „Радио техникум“ в 10.00 часа. Това съобщи за  Радио „Фокус“ – Велико Търново  президентът на Международния фолклорен фестивал Емил Павлов. Тази вечер ще се проведе втората фестивална вечер. От 20.00 часа на сцената на Летния театър в парк „Марно поле“ ще бъде представен фолклорът на Боливия, Грузия, Коста Рика и Мексико. \r\nXXI-то издание на Международния фолклорен фестивал беше открито вчера с дефиле и ритуал за издигане на знамената на България, Велико Търново и Европейския съюз. Участие в тазгодишния фестивал ще вземат танцови ансамбли от девет държави – Боливия, Венецуела, Грузия, Китай, Коста Рика, Малайзия, Мексико, Русия и България. Ще се проведат общо 18 концерта в градовете Велико Търново, Добрич, Дряново, Трявна и други градове, като осем от концертите ще са на открито в Летен театър в парк „Марно поле“ във Велико Търново. Българският фолклор ще бъде представен от Фолклорен танцов състав „Търновче“, Професионален фолклорен ансамбъл „Искра“ от Велико Търново, Фолклорен ансамбъл „Сидер Войвода“ от Горна Оряховица, Детско фолклорно студио „Раховче“, Фолклорен ансамбъл „Жар“ от София и за първи път Фолклорен ансамбъл „Развитие“ от Севлиево. Ансамблите ще участват в дефилетата и в българската вечер, която ще се състои на 27 юли. \r\nКонцертите ще са всяка вечер от 20.00 часа. Входът е свободен. \r\nТази година слоганът на фестивала е „Лятото, което винаги ще помним…“ \r\nXXI-ят Международен фолклорен фестивал – Велико Търново се провежда под патронажа на Националната комисия на Република България за ЮНЕСКО. Организатори са Национална Секция на CIOFF България и Община Велико Търново. \r\nНадежда КРЪСТЕВА", "date": "2018.07.22", "title": "Велико Търново: В града ще бъде избрана най-красивата участничка в XXI-то издание на Международния фолклорен фестивал"}
{"url": "http://www.focus-news.net/news/2018/07/22/2548243/sport-ukrainetsat-usik-vze-kupa-mohamed-ali-i-stana-absolyuten-svetoven-shampion.html", "text": "Украинецът Олександър Усик стана абсолютен световен шампион в полутежката категория по бокс за професионалисти. На финала от „Световните боксови суперсерии“ победи руснака Мурат Гасиев със съдийско решение след 12 рунда в обединителен мач за световните титли на четирите боксови федерации. Освен това Усик получи специалния трофей на Световните боксови суперсерии. На украинския боксьор беше връчена специалната „Купа Мохамед Али“ и чек от 10 милиона долара. Той получи трофея от последната съпруга на покойната боксова легенда – Лони. \r\nСлед края на мача Усик хвърли ръкавицата на британския боксьор Тони Белю, който наскоро записа победа над Дейвид Хей. \r\nВенцислав Драгоманов", "date": "2018.07.22", "title": "Спорт: Украинецът Усик взе Купа Мохамед Али и стана абсолютен световен шампион"}
{"url": "http://www.focus-news.net/news/2018/07/22/2548241/plovdiv-parvo-izdanie-na-festival-na-plastite-shte-se-provede-v-selo-trud.html", "text": "Първо издание на „Фестивал на плъстите“ ще се проведе в пловдивското село Труд. Това съобщиха за  Радио „Фокус“ – Пловдив  от Читалище „Светлина“, които основни организатори на събитието. Началото на събитието ще бъде поставено в 10.30 часа пред кметството в село Труд. Акцент в програмата на фестивала, който ще премине под мотото „Пъстро да ни е“, ще са автентичният начин на плъстене и неговите съвременни интерпретации с израз в различни продукти на ръчното творчество. Посетителите ще имат възможност да наблюдават демонстрации по боядисване на вълна, изработка на домашен сапун, дарачене на вълна, плъстене с майстори плъстари, плъстене от деца за деца от Ателие за плъсти „Приказки за доброто“. Ще бъдат организирани работилници с различни техники на плъстене за малките посетители. Йовка Христова ще представи книгата си „Вълнени истории“. Специален гост на фестивала е майстор плъстар - Мариета Недкова, майстор плъстар и носител на приза „Пазител на традициите“. Част от събитието днес ще бъдат автентичен фолклор и танци, представени от Младежки танцов състав „Климентина“, Колектив за автентичен и обработен фолклор при НЧ „Светлина -1929“, Женска и камерна групи за автентичен фолклор при НЧ „Никола Йонков Вапцаров – 1927 г.“ в Хисаря. Проектът е част от програмата на „Пловдив – Европейска столица на културата 2019“. \r\nТони МИХАЙЛОВ", "date": "2018.07.22", "title": "Пловдив: Първо издание на „Фестивал на плъстите“ ще се проведе в село Труд"}
{"url": "http://www.focus-news.net/news/2018/07/22/2548240/kyustendil-gori-smetishteto-v-rayona-na-kocherinovo.html", "text": "Гори сметището в района на Кочериново. Това съобщи  слушател на Радио „Фокус“ - Пирин . Сметището се намира при разклона за село Бараково и Рилски манастир, в близост до кръговото кръстовище на автомагистрала „Струма“. Гъст дим се вижда от главен път Е-79.", "date": "2018.07.22", "title": "Кюстендил: Гори сметището в района на Кочериново"}
{"url": "http://www.focus-news.net/news/2018/07/22/2548244/d-r-zdravka-gerdzhikova-psihiatar-uvelichavat-se-psihichnite-zabolyavaniya-koito-sa-predizvikani-ot-nachina-na-zhivot-i-okolnata-sreda.html", "text": "Увеличават се психичните заболявания, които са предизвикани от начина на живот и околната среда. Това каза психиатърът д-р Здравка Герджикова в интервю за  Агенция „Фокус“ . „Психичните болести трябва да се разглеждат в два плана. Има т.нар. ендогенни заболявания, за част от които е доказано, че са генетични – рецесивни или доминантни. Така или иначе това са си заболявания, които възникват независимо от средата. Дали човек ще живее в най-прекрасната среда или не, тези заболявания ще възникнат. Покачване на тези заболявания не се наблюдава. Не само в България, но и в световен план\", обясни д-р Здравка Герджикова. \"Покачват се по-скоро психичните заболявания, които са предизвикани от начина на живот и околната среда – панически атаки, депресивни разстройства, невротично-подобни разстройства“, каза още тя. Пълния текст на интервюто четете по-късно в „Мнение”", "date": "2018.07.22", "title": "Д-р Здравка Герджикова, психиатър: Увеличават се психичните заболявания, които са предизвикани от начина на живот и околната среда"}
{"url": "http://www.focus-news.net/news/2018/07/22/2548233/aleksandar-vuchich-kam-ramush-haradinay-nyama-da-ima-voyna-no.html", "text": "Президентът на Сърбия Александър Вучич, се надява „да не се стигне до война“ и че „ще се намери решение за Косово“, предава  белградското радио „Б92“ . \r\nИзявлението на сръбския държавен глава е в отговор на предупреждението на косовския премиер Рамуш Харадинай, че евентуално разделяне на територията на страната ще „означава война“, уточнява сръбската медия. \r\nВучич заяви, че коментарът на Харадинай, „нито е първият, нито последният“ от този вид и изрази надежда, че няма да се стигне до война, а до някакво решение на въпроса. \r\n„Видяхме изявленията на Хашим Тачи – невъзможно е вие (Прищина) да  поискате всичко, а след това да обявите „чакаме отговор“... Когато ни кажете, че всичко си е ваше и само искате да ви признаем, това не е споразумение“, заяви сръбският президент. \r\nТой отново потвърди, че е изключително важно да се стигне до споразумение. „Знам, че е трудно за хората, те предпочитат да не се съгласяваме никога с нищо, да бавим, но няма как да бавим повече, защото това ще прави някои други въпроси все по-трудни и ние ще се окажем в слаба позиция“, обясни Вучич. \r\nДържавният глава подчерта, че е „в наш интерес да разрешим въпроса, ако е възможно, а ако не е – това няма нито да е първият, нито последният опит за постигане на споразумение“. \r\nПостигането му, продължи президентът, „Ще е много добро за бъдещето на Сърбия“. \r\n„Дали съм оптимист? Не съм, но ще се борим и изобщо не ме интересува какво ще кажат тези, които се нахвърлят и са на страната на камъка, който някой се опитва да избута до върха. Не ме е страх. Мисля за бъдещето. Избраха ме именно за това и хората ми дадоха толкова голяма подкрепа на изборите точно по тази причина“, обяви Вучич, визирайки политическите си противници в Сърбия. \r\nПревод и редакция:", "date": "2018.07.22", "title": "Александър Вучич към Рамуш Харадинай: Няма да има война, но..."}
{"url": "http://www.focus-news.net/news/2018/07/22/2548238/tass-mestni-medii-saobshtiha-za-udar-na-oglavyavanata-ot-sasht-koalitsiya-po-mirni-zhiteli-v-siriya.html", "text": "Военновъздушните сили на оглавяваната от САЩ международна коалиция са нанесли удар по мирни жители в събота в Източна Сирия, предава  ТАСС , като се позовава на информация от сирийската държавна агенция SANA. \r\nСпоред данните на агенцията, ударите са нанесени по околностите на град Бу Кемал. \r\nОтбелязва се, че в резултат от атаката има жертви и пострадали, но точният им брой не се съобщава. \r\nПревод и редакция:", "date": "2018.07.22", "title": "ТАСС: Местни медии съобщиха за удар на оглавяваната от САЩ коалиция по мирни жители в Сирия"}
{"url": "http://www.focus-news.net/news/2018/07/22/2548247/aktsenti-v-predavaneto-chudesata-na-severozapada-na-radio-fokus.html", "text": "В съвместно предаване на  Радио „Фокус“  и Предприемачи ГЕРБ „Чудесата на Северозапада“ всяка седмица ви представяме личности, борили се за освобождението, културното и духовното въздигане на Северозапада. През тази седмица се навършиха 140 години от създаването на Българската армия. За създаването на три полка в Северозападна България – Трети пехотен Бдински полк, 35-и пехотен Врачански полк и 15-и пехотен Ломски полк ще разговаряме с военния историк Пламен Станкулов, с историка от Регионалния исторически музей във Враца Мирослава Топалова и историка от Белоградчик Кинка Михайлова.    В предаването ще говорим и за един от славните командири в Българската армия полк. Борис Дрангов и неговото участие в Илинденското-Преображенското въстание с историка от Лом Зоя Апостолова.  \r\nВсяка седмица ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. Днес ще отидем в една от най-малките общини във Видинска област – Ружинци. Кметът на Общината Александър Александров от ПП ГЕРБ пое управлението ѝ преди три години в изключително тежка ситуация. Община Ружинци беше с най-висока безработица не само в областта, но и в страната. Социалните програми в тази община почти липсваха. С управлението на Александър Александров нещата се промениха, по различни социални програми бяха разкрити над 350 работни места, осигури се топъл обяд за над 700 души в общината. Не липсват и проблеми, за които ще разкаже в предаването ни Александър Александров. В „Чудесата на Северозапада“ ще ви разкажем и за ремонтните дейности, които се предприемат за една от най-старите църкви в областта – тази в село Орешец, община Димово. Предаването „Чудесата на Северозапада“ се излъчва всяка неделя от 13 до 14 часа. Водещ е Анна Лозанова.", "date": "2018.07.22", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2018/07/22/2548248/sofiyska-voda-vremenno-shte-prekasne-vodosnabdyavaneto-v-chast-ot-kv-krastova-vada-na-23-yuli.html", "text": "„Софийска вода” временно ще прекъсне водоснабдяването в част от кв. „Кръстова вада“ на 23 юли. Това съобщиха от пресцентъра на  дружеството .я \r\nВъв връзка с изграждане на сградно водопроводно отклонение  на ул. „Ген. Иван Колев“ кв. „Кръстова вада“, се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Ген. Иван Колев“ от ул. „Проф. Марин Големинов“ до ул. „Д-р Борис Вълчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев“ №14.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.22", "title": "„Софийска вода” временно ще прекъсне водоснабдяването в част от кв. „Кръстова вада“ на 23 юли"}
{"url": "http://www.focus-news.net/news/2018/07/22/2548250/ea-daily-vidni-amerikanski-eksperti-smyatat-che-yadrenite-orazhiya-na-rusiya-sa-nyakolko-pati-po-moshtni-ot-tezi-na-sasht-i-kitay.html", "text": "Руските ядрени оръжия са няколко пъти по-мощни от китайските и американските. До този извод стигнаха авторите на портала SofRep, където пишат предимно бивши служители ЦРУ и Силите за специални операции на САЩ, предава руската агенция  EA Daily . \r\nЕкспертите са посочили ядрената мощност на всяка от атомните бомби и са ги сравнили една с друга. Мощността на бомбите, хвърлени над Хирошима и Нагазаки, се е оказала съответно 15 и 21 килотона. Американската ракета Trident ги превъзхожда близо четири пъти: мощността й е 100 килотона. Най-добрата севернокорейска бомба, отбелязва изданието, не превишава 250 килотона, а американската Minuteman III – 475. \r\nКитайската ракета DF-31 се оценява на около 1000 килотона, докато Вашингтон разполага с термоядрената бомба B-53, която е девет пъти по-мощна от китайската. Но, според информацията на изданието, мощността на руските ядрени бомби е значително по-голяма от тази на конкурентите. „Сармат“ е 50 хиляди килотона, а суперторпедото с подводно базиране „Статус-6“ е с мощност 100 хиляди килотона. Това означава, че най-мощната руска бомба превъзхожда повече от девет пъти американските разработки. \r\nЕкспертите отбелязват, че освен това Русия е направила качествен скок в разработката на средства за доставянето на своите ядрени заряди. На 19 юли Министерството на отбраната на страната за първи път показа пуск и полет на най-новата крилата ракета „Буревестник“. Оръжието бе анонсирано от президента на Русия Владимир Путин и представлява „ниско летяща, трудно забележима крилата ракета, носеща ядрена глава, с практически неограничена далекобойност, непредсказуема траектория на полета и способност да заобикаля границите на прихващане. \r\nПревод и редакция:", "date": "2018.07.22", "title": "EA Daily: Видни американски експерти смятат, че ядрените оръжия на Русия са няколко пъти по-мощни от тези на САЩ и Китай"}
{"url": "http://www.focus-news.net/news/2018/07/22/2548245/intenziven-e-trafikat-za-leki-avtomobili-na-izhod-na-gkpp-kulata-i-gkpp-makaza.html", "text": "Интензивен е трафикът за леки автомобили на изход на ГКПП „Кулата“ и ГКПП „Маказа“. Това съобщиха за  Радио „Фокус“ – Пирин  от Гранична полиция. На останалите гранични конторлно-пропускателни пунктове трафикът е нормален. \r\nЛора КАЛЧЕВА", "date": "2018.07.22", "title": "Интензивен е трафикът за леки автомобили на изход на ГКПП „Кулата“ и ГКПП „Маказа“"}
{"url": "http://www.focus-news.net/news/2018/07/22/2548242/blagoevgrad-natovaren-e-trafikat-po-avtomagistrala-struma-i-glaven-pat-e-79.html", "text": "Натоварен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Интензивно е движението по второкласен път-19 Симитли – Гоце Делчев. През нощта няма регистрирани пътни инциденти. Настилките са сухи и нормално проходими. В областта няма въведени ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛора КАЛЧЕВА", "date": "2018.07.22", "title": "Благоевград: Натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/22/2548237/predsedatelyat-na-nova-demokratsiya-kiriakos-mitsotakis-referendumat-za-imeto-v-makedoniya-shte-e-uspeshen.html", "text": "Лидерът на основната гръцка опозиционна партия „Нова Демокрация“ (НД) Кириакос Мицотакис смята, че референдумът за името в Македония ще е успешен, но предупреди, че признаването на македонската нация и македонския език в споразумението е нещо неприемливо, предава  скопският телевизионен канал „Сител“ . \r\nВ интервю пред Süddeutsche Zeitung, Мицотакис отново  изрази недоволството си от постигнатия Договор между Атина и Скопие, но добави, че ще го признае ако бъде ратифициран от гръцкия парламент, предава МИА. \r\n„Ясно заявих, че мисля този договор за лош. НД ще гласува против, когато и да се стигне до гласуване. Но, очевидно, ако бъде ратифициран от гръцкия парламент ще трябва да го призная като национален ангажимент“, заяви политикът. \r\nНа забележката на журналиста от немското издание, че македонският език е признат в документи на ООН още през 1977 година, лидерът на НД отговори, че „това не е точно така“. \r\n„Скопският въпрос е чувствителен. Мнозинството гърци отхвърлят този договор. Особено в Северна Гърция много хора са ядосани. Стотици гръцки фирми използват термина „Македония“ за своите продукти. Нямаше да ни пречи, ако, да кажем, бяхме приели, че езикът на който се говори в Скопие е славо-македонски, а не само македонски“,  обясни Мицотакис. \r\nПо неговото мнение, референдумът за Договора в Македония ще бъде успешен, а ако такъв се проведе в Гърция, споразумението няма да бъде одобрено. \r\n„Не искам референдум, но външнополитическите въпроси трябва да се решават от парламента. Това трябва да ни накара да се замислим. (Министър-председателят на Гърция Алексис) Ципрас не ни консултира по този въпрос. Той иска да използва тази тема, за да раздели моята партия, но аз няма да играя неговата игра. Важно е за бъдещето на Гърция, „Нова Демокрация“ да остане обединена и да формира силно проевропейско правителство“, подчерта политикът. \r\nМицотакис не смята, че в Гърция трябва да се проведат избори преди ратификацията на Договора за името. \r\n„Нашият северен съсед получи от нас нещо, което нито едно правителство досега не беше готово да му даде: правото на македонска националност и македонски език, дори страната да се казва Северна Македония. Това е един парадокс“, смята лидерът на „Нова Демокрация“. \r\nПревод и редакция:", "date": "2018.07.22", "title": "Председателят на „Нова Демокрация“ Кириакос Мицотакис: Референдумът за името в Македония ще е успешен"}
{"url": "http://www.focus-news.net/news/2018/07/22/2548251/sofiya-sofiyskiyat-rayonen-sad-shte-gleda-merkite-na-dvamata-vodachi-koito-blasnaha-parkirani-avtomobili-v-stolitsata.html", "text": "Софийският районен съд ще гледа мерките на двамата водачи, които блъснаха паркирани автомобили в столицата, съобщиха от   пресцентъра на Съда.  Мерките им ще се гледат в 15.00 часа от 112-и дежурен състав. \r\nДвата пътни инцидента станаха за по-малко от денонощие на територията на столицата през изминалата седмица. При тях бяха блъснати общо 15 автомобила. \r\nПри първия случай таксиметров шофьор блъсна 8 коли на 19 юли. Шофьорът бе задържан на бул. „Ломско шосе“, след като преди това бе успял да нанесе материални щети на 8 паркирани автомобила.  \r\nПри другия случай от нощта на 19 срещу 20 юли, служители на „Пътна полиция“ са се опитали да спрат водач на автомобил, който не се е подчинил и се е опитал да избяга. Преди да бъде застигнат шофьорът е блъснал 7 паркирани автомобила.  \r\nИ по двата случая бяха образувани досъдебни производства.", "date": "2018.07.22", "title": "София: Софийският районен съд ще гледа мерките на двамата водачи, които блъснаха паркирани автомобили в столицата"}
{"url": "http://www.focus-news.net/news/2018/07/22/2548253/hasan-rouhani-kam-donald-tramp-ne-si-igray-s-opashkata-na-lava-zashtoto-shte-sazhalyavash.html", "text": "Президентът на Иран Хасан Роухани в неделя призова държавния глава на САЩ Доналд Тръмп да спре да води враждебна политика към Техеран и  предупреди, че „Америка трябва да знае... война с Иран ще е майката на всички войни“, предава  Reuters , като се позовава на ирански медии. \r\nВ изказването си, направено по време на сбирка на ирански дипломати, Роухани е заявил още: „Господин Тръмп, не си играй с опашката на лъва, защото ще съжаляваш“.  \r\nПревод и редакция:", "date": "2018.07.22", "title": "Хасан Роухани към Доналд Тръмп: Не си играй с опашката на лъва, защото ще съжаляваш"}
{"url": "http://www.focus-news.net/news/2018/07/22/2548249/plovdiv-britanskata-hevi-metal-grupa-judas-priest-sabra-20-000-dushi-publika-vav-vtorata-vecher-na-festivala-hills-of-rock.html", "text": "Британската хеви метъл група „Judas Priest“ обедини 20 000 души във втората вечер на фестивала „Hills of Rock“ в Пловдив, съобщиха за  Радио „Фокус“ – Пловдив  организаторите на събитието. Членовете на групата, която беше хедлайнер в програмата на фестивала за 21 юли, излязоха на Главната сцена малко след 22.30 часа. В продължение на час и половина „Judas Priest“ поддържаха настроението на екзалтираната публика и изпълниха на сцената 18 от своите песни. Стартът на участието на хеви метъл легендите беше даден с песента „Firepower“ от последния им едноименен албум. Последваха „Grinder“, „Sinner“, „The Ripper“, „Lightning Strike“, „Bloodstone“, „Saints in hell“, „Turbo Lover“, „Tyrant“, „Night comes down“, „Freewheel burning“, „Guardians“, „Rising from ruins“. Групата не пропусна да изпълни и хитове като „You’ve got another thing comin'“, „Painkiller“, „Metal gods“, „Breaking the law“ и „Living after midnight“. \r\nПреди „Judas Priest”на главната сцена стъпиха „Odd crew“, „Jinjer“, „Madame Mayhem“, „Battle beast“ и „Dope“, които имаха задачата да подгреят публиката за хеви метъл легендите „Judas Priest“. Музикалната програма на останалите две сцени – Алтърнатив-сцена и сцена „На тъмно“ включваше „Fool circle“, „Saint electrics“, „District 13“, „Cold snap“, „Axez“, „Drive your life“, „Mlyk!“ и Милена. \r\nХедлайнери в третата последна вечер на фестивалната програма са „Iron Maiden“. Те ще излязат на Главната сцена минути след 21.00 часа, за да представят своите хитове през последните десетилетия. Преди титаните „Iron Maiden“ на сцената ще се изявят групите „Planet of Zeus“, „The raven age“ и „Tremonti“. Вратите на фестивала отново ще бъдат отворени в 16.30 часа днес за желаещите да присъстват на най-мащабното рок събитие в България. \r\nТони МИХАЙЛОВ", "date": "2018.07.22", "title": "Пловдив: Британската хеви метъл група „Judas Priest“ събра 20 000 души публика във втората вечер на фестивала „Hills of Rock“"}
{"url": "http://www.focus-news.net/news/2018/07/22/2548255/mrrb-publikuva-za-obshtestveno-obsazhdane-proekt-na-naredba-za-tehnicheskite-iziskvaniya-kam-sgradite-za-zashtita-ot-radon.html", "text": "Министерството на регионалното развитие и благоустройството публикува за обществено обсъждане Проект на Наредба за техническите изисквания към сградите за защита от радон. Това съобщиха от пресцентъра на  Министерство на регионалното развитие и благоустройството . Нормативният акт се разработва за първи път в изпълнение на държавната политика за превенция и защита на населението от облъчване на радон в сградите. Разпоредбите ѝ ще се прилагат в случаите, в които действително е необходимо да се обърне внимание на този проблем и съответно да се изпълнят технически мерки за защита. До момента в България няма технически нормативен акт, който да урежда правила и норми за прилагането на превантивни мерки. Нормативният документ отговаря на изискванията на европейската директива от 2013 г. за определяне на основни норми на безопасност за защита срещу опасностите, произтичащи от излагането на йонизиращо лъчение.  \r\nНаредбата има за цел да подпомогне дейността на всички участници в строително-инвестиционния процес и да доведе до намаляване на риска за хората чрез провеждане на дългосрочна политика и въвеждане на технически правила и норми за прилагането на практика на адекватни защитни мерки при строеж на нови сгради и коригиращи мерки в съществуващи сгради в експлоатация. Изготвена е и класификация на сградите за защита от радон, според която се определят техническите показатели за проектиране на мерките за защита от този газ, който може да бъде опасен за здравето само във висока концентрация. Той може да попадне в нова сграда от почвата, а в съществуваща сграда от почвата или през строителни материали, използвани в миналото в райони с установено съдържание на радон. Изискванията на наредбата няма да се прилагат за преместваеми обекти, временни строежи, стопански постройки със селскостопанско предназначение и жилищни сгради, както и сгради със смесено предназначение, производствени сгради или за обществено обслужване или отделни обекти от тях, в които средно годишно 1 лице не пребивава повече от 15 часа седмично. Те няма да се прилагат и за сгради, в които водата от водоснабдителната мрежа е източник на радон, такива, чието функционално предназначение е свързано с лечебни процедури със съдържащи радон минерални води или представляват недвижими културни ценности по Закона за културното наследство и др.  \r\nТехническите мерки за защита на сградите от радон ще се предприемат в зависимост от района на местонахождението, което определя вероятността да проникне радон. Мерките за защита ще се вписват и в техническия паспорт заедно с изискванията към основните експлоатационни показатели на строителните продукти. Предвижда се да се извършват превантивни и коригиращи мерки в различен обем и комбинации. За новите постройки те ще бъдат определени на база информация за радоновия индекс на строителната площадка, който е един от техническите показатели при ново строителство. За съществуващите сгради мерките ще се определят на база измерената на място „обемна концентрация на радон в закрити помещения“, която ще се сравнява с националната референтна стойност от 300 бекерела/куб. м. Сред мерките са полагане на хидроизолация, устойчива на проникване на радон, изграждане на системи за вентилация на почвата под сгради, за вентилация на контактната конструкция, на кухи пространства в по-старите съществуващи сгради, на контактен етаж без или с обитаемо пространство, уплътняване на присъединителните връзки и на елементи на подземни инсталации и съоръжения и достъпите чрез контактната конструкция и др. Мерките ще са задължителни само, когато с измервания се установи, че концентрацията превишава националното референтно ниво, а превантивно ще се изпълняват при нива на концентрацията под тази стойност.  \r\nЗа съществуващи сгради в райони с ниска потенциална вероятност от проникване на радон, с концентрация ненадвишаваща 100 бекерела/куб. м за представителна извадка от територията на района, ще се прилагат превантивни мерки по желание на възложителя или собственика на сградата. За съществуващи сгради в райони с умерена потенциална вероятност от проникване на радон с концентрация в интервала 101 - 300 бекерела/куб. м ще се прилагат превантивни мерки в определен обем, а в сгради, намиращи се в райони с висока потенциална вероятност от проникване на радон с измерена средногодишна обемна концентрация над 300 бекерела/куб. м за представителна извадка от територията на района задължително ще се прилага набор от различни мерки.  \r\nКонцентрациите на радон могат да варират в различни граници и ако в една сграда е измерено повишено съдържание, това не означава, че в съседна непременно съществува вероятност от проникване на радон. Проникването на радон най-често се проявява в подземните етажи и в първи надземен етаж от сградите, където са и очакваните места за прилагане на техническите мерки. \r\nНаредбата е част от пакета технически нормативни актове за удовлетворяване на регламентираните в Закона за устройство на територията основни изисквания към строежите с акцент върху хигиена, здраве и околна среда. \r\nПроектонаредбата и мотивите към нея могат да бъдат видени в Портала за обществени консултации и на интернет страницата на Министерството на регионалното развитие и благоустройството.  \r\nЛинк към консултацията:", "date": "2018.07.22", "title": "МРРБ публикува за обществено обсъждане Проект на Наредба за техническите изисквания към сградите за защита от радон"}
{"url": "http://www.focus-news.net/news/2018/07/22/2548252/komisar-svetoslav-georgiev-rdpbzn-kyustendil-ekip-na-pozharnata-gasi-smetishteto-v-rayona-na-kocherinovo-ot-vchera-vecherta-nyama-opasnost-za-naselenieto.html", "text": "Екип на пожарната гаси сметището в района на Кочериново от вчера вечерта. Това каза за  Радио „Фокус“ - Пирин  комисар Светослав Георгиев, директор на Регионална дирекция „Пожарна безопасност и защита на населението” - Кюстендил. По думите му и към този час се гасят пламъците. Обхватът на пожара е само на територията на сметището - около 10 декара. Няма опасност за населението, като е имало засегнати зърнени култури, но към този час пламъците са изгасени и има тлеещи огнища. \r\nЛора КАЛЧЕВА", "date": "2018.07.22", "title": "Комисар Светослав Георгиев, РДПБЗН - Кюстендил: Екип на пожарната гаси сметището в района на Кочериново от вчера вечерта, няма опасност за населението"}
{"url": "http://www.focus-news.net/news/2018/07/22/2548256/burgas-zatrudneno-e-dvizhenieto-po-avtomagistrala-trakiya-zaradi-katastrofata-pri-km-312-politsiyata-nasochva-avtomobilite-po-obhodniya-marshrut-prez-zimnitsa.html", "text": "Затруднено е движението по автомагистрала „Тракия“ на територията на област Бургас заради катастрофата при км 312, полицията насочва автомобилите по обходния маршрут през Зимница – п. в. „Петолъчката\" - Венец – п. в. „Карнобат“. Това съобщиха от пресцентъра на  МВР . Пътният инцидент с ТИР е станал към 5.00 часа сутринта. При катастрофата е загинал водачът на товарният автомобил. Инцидентът причини затрудняване на движението по автомагистрала „Тракия“ в посока Бургас. ТИР-ът се е преобърнал в канавката край пътя, предприети са действия за освобождаване на платното и камионът вече е изправен.  \r\nОт територията на област Ямбол патрули на Пътна полиция насочват движението по обходния маршрут през Зимница.", "date": "2018.07.22", "title": "Бургас: Затруднено е движението по автомагистрала „Тракия“ заради катастрофата при км 312, полицията насочва автомобилите по обходния маршрут през Зимница"}
{"url": "http://www.focus-news.net/news/2018/07/22/2548257/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Въведено е ограничение на скоростта в участък от пътя Рила – Рилски манастир заради свлачище. Това съобщи за  Радио „Фокус” – Пирин  дежурният в Областно пътно управление – Кюстендил. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nЛора КАЛЧЕВА", "date": "2018.07.22", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/07/22/2548258/poslanikat-na-rusiya-v-katar-doha-chaka-ruskiya-prezident-i-rusko-orazhie.html", "text": "Посланикът на Русия в катар Нурмахмад Холов заяви, че в Доха очакват с нетърпение визитата на руския президент Владимир Путин, пише изданието „Вести“, предава  руската информационна агенция EA Daily . \r\nДипломатическият представител не изключи възможността през тази година Москва да бъде посетена представители на катарското ръководство и припомни, че емирът на Катар шейх Тамим бен Хамад ал Тани е бил на официално посещение в Русия през март. \r\nОсвен това, той е посетил два мача от проведеното в Русия Световно първенство по футбол и по този начин, според думите на Холов, емирът е бил в страната два пъти – официално и полуофициално. \r\nПосланикът съобщи, че Москва и Доха са подписали контракти за доставка на руско стрелково оръжие, автомати Калашников, гранатомети, картечници, както и противотанкови ракетни системи „Корнет“. Междуправителственото споразумение за военно-техническо сътрудничество между двете страни е подписано през октомври 2017 година в хода на посещение на руския министър на отбраната Сергей Шойгу в Катар. \r\nОсвен това, продължи Холов, Москва и Доха обсъждат възможността Катар да закупи руски системи за ПВО/ПРО С-400. „Има разговори по този въпрос, а може би те имат и желание, но засега няма нищо конкретно по тази тема“, заяви дипломатическият представител. \r\nЩо се касае до недоволството на Саудитска Арабия във връзка с възможното придобиване на С-400 от Катар, Холов отбеляза, че това е въпрос от двустранните отношения на Русия и Катар. Според неговите думи, Кремъл трябва да се съобразява с мнението на всички страни от този регион, включително и с това на Саудитска Арабия и Обединените арабски емирства (ОАЕ), които в момента имат конфликт с Доха. Въпреки това, при взимането на решение, Русия ще изхожда от собствените си интереси. \r\nПревод и редакция:", "date": "2018.07.22", "title": "Посланикът на Русия в Катар: Доха чака руския президент и руско оръжие"}
{"url": "http://www.focus-news.net/news/2018/07/22/2548259/api-prez-noshtta-ot-23-yuli-do-26-yuli-shte-se-ogranichi-dvizhenieto-po-pat-ii-99-burgas-tsarevo-za-montirane-na-peshehodniya-nadlez-pri-selo-atiya.html", "text": "От 23 юли до 26 юли от 20.00 часа до 6.00 часа сутринта, ще се спира движението на всички моторни превозни средства по път II-99 Бургас - Царево, в участъка между пътен възел „Парк Росенец“ (при км 6+352) и пътен възел „Черноморец“ (при км 14+822). Това съобщиха от пресцентъра на  Агенция „Пътна инфраструктура“ . Ограничаването на трафика е необходимо, за да се монтира безапасно пешеходният надлез при кръстовището за село Атия. Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни.  \r\nПрез нощта трафикът ще се пренасочва по следните обходни маршрути: \r\n- За пътуващите от град Бургас за Черноморец и Созопол маршрутът е: Бургас - пътен възел „Парк Росенец”- път ІІІ-992 Росен – Веселие - общински път BGS 1211 (ІІ-99, Черноморец – Созопол - Равадиново) - пътен възел „Созопол” - път ІІ-99 - Черноморец - Созопол; \r\n- За пътуващите от Бургас към Приморско и Царево: Бургас - пътен възел „Крайморие” - път І-9 Бургас-Маринка - път ІІІ-9009 Ново Паничарево - Ясна поляна - път ІІІ- 992 Ясна поляна - Приморско - пътен възел „Приморско” - Приморско - Царево. Друг маршрут е Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево; \r\n- За пътуващите от Созопол и Черноморец към Бургас: Созопол - Черноморец - пътен възел „Созопол” - общински път BGS 1211 (ІІ-99, Черноморец - Созопол - Равадиново) - път ІІІ-992 Росен – Веселие - пътен възел „Парк Росенец” - Бургас; \r\n- За пътуващите от Царево и Приморско за Бургас: Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас. Алтернативен маршрут е Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево - Ясна поляна - път І-9 Бургас - Маринка - пътен възел „Крайморие” – Бургас. \r\nИзграждането на пешеходния надлез започна в началото на месец юни. Срокът за изпълнение на строителните дейности е 45 дни. Строително-монтажните работи се изпълняват от „ИСА 2000“ ЕООД. Стойността на СМР е 268 258.94 лв. без ДДС. \r\nНадлезът ще е с два асансьора и ще бъде на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци.", "date": "2018.07.22", "title": "АПИ: През нощта от 23 юли до 26 юли ще се ограничи движението по път II-99 Бургас - Царево за монтиране на пешеходния надлез при село Атия"}
{"url": "http://www.focus-news.net/news/2018/07/22/2548260/vma-gratskata-turistka-koyato-padna-ot-dragalevskiya-lift-ostava-pod-nablyudenie.html", "text": "Гръцката туристка, която падна от Драгалевския лифт, остава под наблюдение. Това каза за  Агенция „Фокус“  говорителят на ВМА Соня Колчакова. Тя посочи, че на този етап няма промяна в състоянието на пациентката. „Фокус“ припомня:  Вчера към 15.00 ч. е подаден сигнал в Центъра за спешна медицинска помощ за инцидент с 24-годишна гръцка туристка, която е паднала от Драгалевския лифт. Пострадалата е откарана във ВМА със съмнения за фрактура на двете ръце. Подадената към Спешна помощ информация е, че момичето е паднало от 5 м височина на първата станция на лифта, който е открит. \r\nЦветилена СИМЕОНОВА", "date": "2018.07.22", "title": "ВМА: Гръцката туристка, която падна от Драгалевския лифт, остава под наблюдение"}
{"url": "http://www.focus-news.net/news/2018/07/22/2548261/blagoevgrad-gast-cheren-dim-se-vizhda-v-kraynite-kvartali-na-grada-ot-pozhara-v-smetishteto-kray-kocherinovo.html", "text": "Гъст черен дим се вижда от крайните квартали на Благоевград. Пушекът идва от сметището в района на Кочериново, съобщи  слушател на Радио „Фокус“ - Пирин . Усеща се и остра неприятна миризма.", "date": "2018.07.22", "title": "Благоевград: Гъст черен дим се вижда в крайните квартали на града от пожара в сметището край Кочериново"}
{"url": "http://www.focus-news.net/news/2018/07/22/2548246/afp-yordaniya-potvardi-che-shte-prehvarli-spasenite-ot-izrael-800-sluzhiteli-na-belite-kaski-vav-velikobritaniya-kanada-i-germaniya.html", "text": "Властите на Йордания потвърдиха в неделя, че в страната са пристигнали 800 служители на сирийската организация „Белите каски“ и техните семейства, които по-рано бяха евакуирани от Южна Сирия с помощта на израелската армия и сега предстои тяхното прехвърляне във Великобритания, Канада и Германия, предава  AFP . \r\n„Правителството на Йордания заяви, че е дало разрешение на ООН да организира преминаването на 800 сирийски граждани през страната, които трябва да бъдат прехвърлени в западни държави“, гласи съобщение от йорданските власти. \r\n\"Правителството даде разрешение, след като Великобритания, Германия и Канада направиха правно обвързващи постъпки да ги презаселят в рамките на определен период от време във връзка с \"риск за техния живот\"\", се добавя в заявлението. \r\n„Тези сирийски граждани, работили в гражданската защита, са избягали от районите, контролирани от опозицията, след като сирийската армия ги атакува“, обясняват от Аман. \r\nГоворителят на йорданското външно ведомство Мохамед Кайед посочи, че кралството е приело членовете на „Белите каски“ „по чисто хуманитарни причини“, защото техните животи са били под заплаха. Според неговите думи, те ще останат в „зона с ограничен достъп“ в Йордания до прехвърлянето им в трите страни, което трябва да се случи в рамките на три месеца. \r\nПревод и редакция:", "date": "2018.07.22", "title": "AFP: Йордания потвърди, че ще прехвърли спасените от Израел 800 служители на „Белите каски“ във Великобритания, Канада и Германия"}
{"url": "http://www.focus-news.net/news/2018/07/22/2548262/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: министърът на земеделието, храните и горите Румен Порожанов, анализаторът Росен Карадимов, Вежди Рашидов от ГЕРБ, бившият зам.-министър на транспорта Никола Янков, Христо Мутафчиев от Съюза на артистите в България. \r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.07.22", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/07/22/2548265/iliana-benovska-g-zho-ninova-kak-shte-pechelite-izbori-kato-ne-otgovaryate-manipulirala-li-ste-protestite-na-zhivotnovadite.html", "text": "Г-жо Нинова, как ще печелите избори, като не отговаряте манипулирала ли сте протестите на животновъдите? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nНа пресконференция на ГЕРБ Тома Биков и Антон Тодоров показаха видео на лицето Тодор Атанасов, основен организатор на протеста в Шарково, че Нинова дава указания как да се действа и да се пречи на полицията. От ГЕРБ съобщиха, че чакат отговор от БСП и обмислят да сезират прокуратурата, защото се застрашава националната сигурност.    \r\nЖурналисти от всички медии бяхме в НДК на пленум на БСП се опитахме да потърсим веднага мнението на Корнелия Нинова, но тя отказа категорично коментар под претекст, че провежда важен форум на БСП \"Визия за България\". \r\nТогава аз запитах, по един от микрофоните пред всички в залата, г-жа Нинова вярно ли е изнесеното от ГЕРБ. Помолих г-жа Нинова да се държи като лидер и смело да заяви истината манипулирала ли е протеста на животновъдите срещу умъртвяването на кози и овце. Моментално микрофонът ми беше изключван няколко пъти. И за около 5 минути държаха залата с блокиран звук.  \r\nИ на фона на оглушителното мълчание на Нинова се сетих как миналата седмица тя публично ме покани да стана член на БСП с думите, цитирам: “Г-жо Беновска, всеки път ме питате за вътрешнопартийните ни работи. Всеки път се изкушавам да Ви поканя да станете член на партията, да дойдете на един пленум, да получите отговор на всички тези въпроси и постоянно да ги получавате“.  \r\nТази покана ми беше отправена публично, на пресконференция на БСП на 10 юни. На 21 юни, 11 дни по-късно, Корнелия Нинова се самообори, отново публично – бях на пленум на БСП по покана на Нинова, зададох ѝ въпрос не от мое, а от името на всички журналисти в залата и тя не отговори.  \r\nИ се запитах кой ще гласува за БСП, щом предводителката на партията Нинова, няма да употребя глагола „лъже“… Но, как да квалифицирам това поведение?! Коментарът оставям на избирателите. \r\nГ-жо Нинова, как ще печелите избори, като не отговаряте манипулирала ли сте протестите на животновъдите? \r\nАз съм Беновска. И питам.", "date": "2018.07.22", "title": "Илиана Беновска: Г-жо Нинова, как ще печелите избори, като не отговаряте манипулирала ли сте протестите на животновъдите"}
{"url": "http://www.focus-news.net/news/2018/07/22/2548266/burgas-vazstanoveno-e-dvizhenieto-po-avtomagistrala-trakiya-pri-km-312-v-posoka-burgas-i-v-uchastaka-ot-paten-vazel-zimnitsa-do-paten-vazel-karnobat.html", "text": "Възстановено е движението по автомагистрала „Тракия“ при км 312 в посока Бургас и в участъка от пътен възел „Зимница“ до пътен възел „Карнобат“. Това съобщиха от пресцентъра на  Агенция „Пътна инфраструктура“ .", "date": "2018.07.22", "title": "Бургас: Възстановено е движението по автомагистрала „Тракия“ при км 312 в посока Бургас и в участъка от пътен възел „Зимница“ до пътен възел „Карнобат“"}
{"url": "http://www.focus-news.net/news/2018/07/22/2548254/krum-zarkov-bsp-viziya-za-balgariya-nadhvarlya-mandatnostta-predlaga-nova-politika.html", "text": "Ключовият ни проблем е, че много хора живеят с малко пари, а малко хора с много \r\n„Политиката има и друг аспект, освен замеряне с власт. Тя е и - как се управлява тази власт. Идеята ни е, когато някой дойде на власт, да каже какво ще прави. Ние се опитваме да обясним какво би направила БСП, ако дойде на власт и да ангажираме възможно най-много хора в изграждането на един документ - визия, която надхвърля мандатността, предлага нова политика, за да обърне грешната тенденция, която се развива в страната ни. Това е идеята на „Визия за България”. Това каза по БНТ зам.-председателят на ПГ на „БСП за България” Крум Зарков по повод представения вчера от левицата визионерски документ, съобщиха от пресцентъра на  НС на БСП . „България е поставена в тежка спирала на демографска криза, на бягане на хора от страната. Всички усещат, че е нужно нещо качествено ново за България. Ние даваме нашия принос за промяната”, добави той. „Според левицата, ключовият проблем е, че в България много хора живеят с малко средства, а на противоположната страна – много малко хора живея с много пари. Това стана така, защото една много малка група хора разполага с публичния ресурс. Тази система трябва да бъде променена”, обясни Зарков. Според него в икономиката трябва да се създадат стратегически сектори, да се търсят инвестиции и то не само чуждестранни. В областта на образованието БСП предлага нов модел, в който началното образование да е изцяло достъпно, да се промени качеството на средното, а висшето образование да е само там където има нужда. Крум Зарков изтъкна, че сега се създават университети със специалности, които не дават професионална реализация, а същевременно бизнесът алармира, че няма кадри. В здравеопазването, центърът трябва да е пациентът, а не да се говори само за макропоказатели. Заради сгрешения модел през последните години се увеличиха парите за здраве четири пъти, но те потънаха в пясъка. За сферата на регионалното развитие, левицата предлага създаване на фонд за сближаване на регионите, на принципа на национална кохезионна политика. Крум Зарков призна, че сама БСП не може да промени страната. „Необходим е целият обществен ресурс. И управляващите, и опозицията имат право да кажат каквото искат, но трябва да излезем извън замерянето с обвинения. За мен и моите колеги е важно да вдигнем политиката на друго ниво – на идеен сблъсък”, каза още той. „Сега от ГЕРБ обвиняват Корнелия Нинова, че отишла да види какво се случва с протеста на хората, на които избиват животните. Ами ако опозиционният лидер не иде при недоволните хора от управлението и да говори с тях, аз не знам какво трябва да прави той”, попита Крум Зарков. По думите му, опозиционният лидер трябва да е там, където има недоволство и да види неговата основателност.  \r\n„Още от началото на сделката с ЧЕЗ ние алармираме за закононарушения. Една българска институция имаше смелостта да потвърди това”, каза Зарков по темата за сделката с ЧЕЗ. „България има и регулаторите, и законите да се противопостави на това. Това решение защитава българския национален интерес. От години ЧЕЗ имат желание да напуснат българския енергиен пазар. Затова ние настояваме българското правителството да заяви пред чешката компания, че ако тя продължава да иска продажба, има желание да я придобие”, каза още той. \r\nПо отношение на миналото европредседателство, Крум Зарков припомни, че още в самото му начало, БСП ясно заяви, че с каквото може ще помага, но няма да позволи то да е „шапка” на социалното разделение в страната. „Чрез Кристиан Вигенин участвахме активно в него. В същото време, въпросите за корупцията, сигурността и раздиращите проблеми в страната, не само че не се решиха, но те се задълбочиха и ние ги посочихме”, заключи той.", "date": "2018.07.22", "title": "Крум Зарков, БСП: „Визия за България” надхвърля мандатността, предлага нова политика"}
{"url": "http://www.focus-news.net/news/2018/07/22/2548267/lokalno-makedoniya-vlak-pregazi-dvama-migranti-v-gartsiya.html", "text": "Двама мигранти загинаха, а още един е ранен, след като бяха блъснати от влак в Североизточна Гърция, предава  скопското електронно издание „Локално“ . \r\n„Влакът по линия Александруполис – Орменио, по дължина на гръцко-турската граница, удари три лица, които са се движили по релсите. Две от тях загинаха, а третото лице е ранено“, се казва в съобщение на гръцката полиция. \r\nНещастието се е случило в два отделни инцидента с една и съща композиция. Машинистът първо е съобщил, че влакът е ударил двама души, единият от които е загинал, а по-нататък по релсите се е случило и второто произшествие. \r\nСлед като преминат незаконно турската граница, в Гърция мигрантите се движат по протежение на железопътната линия в течение на нощта, обяснява македонската медия. \r\nГръцките правозащитни органи не са уточнили националността и идентичността на загиналите мигранти. \r\nПревод и редакция:", "date": "2018.07.22", "title": "„Локално“ (Македония): Влак прегази двама мигранти в Гърция"}
{"url": "http://www.focus-news.net/news/2018/07/22/2548264/burgas-v-pravoslavnite-hramove-v-grada-se-otsluzhva-praznichna-sveta-liturgiya-v-chest-na-hristiyanskata-svetitsa-mariya-magdalena.html", "text": "В православните храмове в града се отслужва празнична света Литургия в чест на християнската светица Мария Магдалена, предаде репортер на  Радио „Фокус“ – Бургас . \r\n„Всяка неделя ние честваме паметта на Христовото Възкресение, още повече днес се чества и св. Мария Магдалена, която първа е възвестила „Христос Воскресе!“. Това каза отец Стелиян Кунев, отслужващ храм „Св. Богородица“. По думите му тя е занесла благата вест за Възкресението на римския император, като му дала едно яйце и казала „Христос Воскресе!“. „Това е най-радостната новина, която светът е получил и която ние всеки ден изживяваме, преживяваме и можем да кажем, че когато чуем тези думи, изпитваме истинско щастие в Господа Иисуса Христа“, каза още отецът. „Дано това благовести, което е дала св. Мария Магдалена да достигне и до нашите сърца и да ни докосне по същия начин, по който е докоснала и апостолите, императора и всички хора и да заживеем в Господа“, каза още той. „Днешният ден е и Неделята, или Христовото Възкресение и всички вярващи християни, независимо откъде са идват в божия храм и ставаме едно в Господа“, добави отец Стелиян. По думите му това осмисля живота и ни дава радост, утеха и надежда. \r\nДеница ДИМИТРОВА", "date": "2018.07.22", "title": "Бургас: В православните храмове в града се отслужва празнична света Литургия в чест на християнската светица Мария Магдалена"}
{"url": "http://www.focus-news.net/news/2018/07/22/2548268/d-r-zdravka-gerdzhikova-ako-patsient-s-tezhko-psihichno-zabolyavane-se-lekuva-navreme-i-adekvatno-ne-mozhe-da-se-stigne-do-proyava-na-agresiya.html", "text": "Ако един пациент, даже и с тежко психично заболяване, се лекува навреме и адекватно до  агресия не може да се стигне. Това каза психиатърът д-р Здравка Герджикова в интервю за  Агенция „Фокус“ . „Агресия се получава тогава, когато пациентът се обостря, лекува се в болница, изписва се поддържащо лечение, но то не се контролира. Някъде на първия месец, след като прекрати поддържащото лечение, могат да се получат подобни проблеми. И това не е от лошотия, това е свързано с психозата и нещата, които се случват в неговия личен свят, когато не си взима лекарствата“, допълни тя. „Иначе агресията дали е само от психично болните – това е друга тема. Агресивни стават хората, които злоупотребяват с алкохол и други вещества. Особено със съвременните вещества. Употребата на морфин и хероин намалява. Увеличава се употребата на „спидови“ наркотици – кокаин, амфетамин, производни на метаамфетамина „дизайнерски дроги“. Те могат да бъдат директни производители на агресивно поведение“, каза още д-р Герджикова.  Пълния текст на интервюто четете в „Мнение”", "date": "2018.07.22", "title": "Д-р Здравка Герджикова: Ако пациент с тежко психично заболяване се лекува навреме и адекватно не може да се стигне до проява на агресия"}
{"url": "http://www.focus-news.net/news/2018/07/22/2548263/predstavitelyat-na-es-za-moldova-naprezhenieto-v-otnosheniyata-se-sazdade-zaradi-nepriznatite-kmetski-izbori-v-kishinev.html", "text": "Напрежението в отношенията между Европейския съюз и Молдова е възникнало като „естествена реакция на непризнаването на резултатите от изборите за кмет на Кишинев, заяви ръководителят на Делегацията на ЕС в Молдова Петер Михалко, цитиран от  електронната медия noi.md . \r\nПо думите на Михалко, „всички наблюдатели и участници в избирателния процес са признали изборите за честни и свободни“. \r\n„За съжаление, ние бяхме длъжни да констатираме неспазване на демократическите стандарти и принципите на правовата държава, след това, което се случи. ЕС изхожда от това, че изборите са фундамент на демокрацията“, отбеляза дипломатът. \r\nПредставителят на ЕС посочи, че в Кишинев не е зачетено правото на волеизявление на гражданите, което е неприемливо за демократична държава. \r\nМихалко подчерта, че ЕС води диалог с ръководството на страната в интерес на молдовските граждани, независимо от това, кой е на власт. Той признава със съжаление, че анулираните резултати от изборите в столицата е поредното проявление на намалялото внимание към европейските стандарти и традициите на избирателния процес. \r\n„Заради това, че молдовските власти решиха да променят изборната система въпреки мнението на Европейския съюз, през 2017 година Венецианската комисия, ОССЕ (Организацията за сигурност и сътрудничество в Европа) и Брюксел бяха принудени да внесат предварителни условия от политически характер в Меморандума за предоставяне на макрофинансова помощ. Молдова прие тези условия и ги подписа. Но  на практика виждаме, че принципите на свободните избори не се спазват“, заяви той. \r\nПетер Михалко смята, че не може да се говори за политизиране на решението на Европейския парламент на 5 юли, за което гласуваха 345 депутати от пет парламентарни групи. \"Решението на съда и поведението на ЦИК, нейното тълкуване и начинът на изпълнение повдигат въпроси. Ние ще анализираме внимателно процесите в бъдеще и ще реагираме в съответствие с решенията на молдовските власти \", подчерта ръководителят на мисията на ЕС в Република Молдова. \r\nПревод и редакция:", "date": "2018.07.22", "title": "Представителят на ЕС за Молдова: Напрежението в отношенията се създаде заради непризнатите кметски избори в Кишинев"}
{"url": "http://www.focus-news.net/news/2018/07/22/2548269/predsedatelyat-na-pg-na-gerb-tsvetan-tsvetanov-otkri-rekonstruirani-i-rehabilitirani-ulitsi-i-mezhdublokovi-prostranstva-v-kazanlak.html", "text": "Председателят на ПГ на ГЕРБ и заместник-председател на партията Цветан Цветанов откри днес в град Казанлък реконструирани и рехабилитирани улици и междублокови пространства. Това съобщиха от пресцентъра на  ПП ГЕРБ . Заедно с него новите придобивки на Казанлък откри и кметът на града Галина Стоянова. На церемонията присъстваха още зам.-председателят на Народното събрание Емил Христов, депутатите от ГЕРБ - Стара Загора Радостин Тенев, Борис Кърчев и Маноил Манев, областният координатор на ГЕРБ - Стара Загора Пламен Йорданов, както и много жители и гости на града на розите. \r\n„Преди 7 години, всички вие, гражданите на Казанлък, гласувахте доверие на Галина Стоянова и резултатите не закъсняха. Не бива да пропускаме и огромната заслуга на премиера Бойко Борисов за всичко това, което днес виждаме в Казанлък. Вече всеки един човек, който идва тук, ще се радва на прекрасните спортни площадки и зелени пространства. Моята единствена молба сега е да пазим всички тези нови придобивки“, заяви по време на откриването Цветан Цветанов и добави, че в проектобюджета на ЕС за новия финансов програмен период за България са предвидени 2 милиарда лева повече за кохезионна политика и тези средства ще стигнат именно до българските общини. \r\nПредседателят на ПГ на ГЕРБ подчерта важността на това гражданите непрекъснато да поставят проблемите си пред местната, законодателната и изпълнителната власт. „Уверен съм, че днес се движим в правилната посока и имаме всички основания да се гордеем от постигнатото“, каза още Цветанов. \r\n„Всичко, което откриваме днес, нямаше да е възможно без европейската солидарност. Ние искаме да осигурим на гражданите добра среда за живот с европейски облик. Дойде краят на сивите пейзажи и началото на свежите и зелени пространства“, посочи на свой ред кметът на Казанлък Галина Стоянова. Тя също така благодари на Цветан Цветанов и на правителството на Бойко Борисов за оказаното съдействие през годините. \r\nПо време на церемонията бе отслужен тържествен водосвет за здраве, като с нея се отбелязва приключването на строителството по обновяване на обществено значими обекти на територията на жилищен квартал „Изток\" в град Казанлък. \r\nНовооткритите обекти са по проект „Обновяване на градската среда в град Казанлък\". Проектът e предназначен изцяло за кв. \"Изток\" в града и е на обща стойност 5 655 048.59 лв. От тях 4 806 791.31 лв. са от Европейския фонд за регионално развитие по ОП „Региони в растеж\" 2014-2020 г., а останалите 848 257.28 лв. са осигурени от държавата.", "date": "2018.07.22", "title": "Председателят на ПГ на ГЕРБ Цветан Цветанов откри реконструирани и рехабилитирани улици и междублокови пространства в Казанлък"}
{"url": "http://www.focus-news.net/news/2018/07/22/2548271/veliko-tarnovo-v-grada-se-provezhda-nedelen-bazar-za-podpomagane-na-dvoyki-s-reproduktivni-problemi.html", "text": "Неделен базар със средствата, от които ще се подпомагат двойки с репродуктивни проблеми, се провежда в града. Първото подобно събитие се случи през миналия уикенд в парк „Марно поле“. Това каза за  Радио „Фокус“ – Велико Търново  Вероника Михайлова, представител на фондацията „Искам бебе“. Инициативата е напълно подкрепена от Община Велико Търново, които безвъзмездно са предоставили място за разполагане на щанда. „Идеята е породена от факта, че много съмишленици на каузата фондация „Искам бебе“ ни подкрепят. Фондацията съществува от 11 години. Основната ни цел е осигуряване на финансова и психологическа подкрепа за двойки с репродуктивни проблеми в цялата страна. Със съдействието на фондация „Искам бебе“ са организирани много голяма част от ин витро фондовете на местно ниво. Такъв е и Общинският във Велико Търново, който съществува от 2011 година“, обясни Вероника Михайлова. Тя допълни, че благодарение на финансова подкрепа от Общинския фонд в града, за последните 7 години има роден 52 ин витро бебета. \r\nНадежда КРЪСТЕВА", "date": "2018.07.22", "title": "Велико Търново: В града се провежда неделен базар за подпомагане на двойки с репродуктивни проблеми"}
{"url": "http://www.focus-news.net/news/2018/07/22/2548273/a1-on-makedoniya-edna-treta-ot-makedontsite-i-sarbite-ne-mogat-da-si-pozvolyat-ednosedmichna-pochivka.html", "text": "Македония е в дъното на класацията на европейските държави, чиито граждани не могат да си позволят едноседмична почивка, показва изследване на Евростат, предава  македонската електронна медия „А1 Он“ . \r\nНад две трети от македонците (65,3%) не са в състояние да отидат на седемдневна ваканция. Подобно е положението и в съседна Сърбия (62,8%). \r\nСъгласно данните от проучването, една трета от населението на Европейския съюз (32,9%) не може да отиде на почивка. Най-добро е положението в Норвегия, където само шест процента от жителите не могат да си позволят едноседмична почивка. Зад нея се нареждат Швеция с 8,2% и Швейцария с 8,9%. \r\nОт страните-членки на Европейския съюз, най-назад е Румъния, където точно две трети (66,6%) от гражданите не могат да си позволят седемдневен отдих, следвана от Хърватска с (61,2%) и България (56,4%). \r\nСпоред данните за 2015 година, 71,5% от турците нямат пари за едноседмична почивка. \r\nПревод и редакция:", "date": "2018.07.22", "title": "„А1 Он“ (Македония): Една трета от македонците и сърбите не могат да си позволят едноседмична почивка"}
{"url": "http://www.focus-news.net/news/2018/07/22/2548272/plovdiv-traditsionen-sabor-shte-se-provede-v-selo-pevtsite-na-28-yuli.html", "text": "Традиционен събор ще се проведе в карловското село Певците на 28 юли. Това съобщиха за  Радио „Фокус“ – Пловдив  от отдел „Връзки с обществеността“ на Община Карлово. Откриването на традиционния събор ще се състои от 18.00 часа. Празничната програма ще започне с приветствие от страна на кмета на село Певците Богдан Богданов. За доброто настроение на присъстващите на събора ще се грижат музикантите от оркестър „Фолк палитра“ с художествен ръководител Петър Войников. За всички гости и жители на село Певците ще бъде организиран традиционен бюфет. Организаторите от кметството канят всички, които имат възможност и искат да се забавляват, да присъстват на традиционния събор и да се присъединят към всенародното веселие.", "date": "2018.07.22", "title": "Пловдив: Традиционен събор ще се проведе в село Певците на 28 юли"}
{"url": "http://www.focus-news.net/news/2018/07/22/2548277/ministar-valentin-radev-premierat-veche-ima-zad-garba-si-reshenie-na-parlamenta-za-obratniya-priem-na-migranti.html", "text": "Има няколко хипотези, постоянно се търсят нови факти и всички служби са ангажирани, за да се открие откъде е дошла чумата по дребните преживни животни. Това каза в предаването \"Неделя 150\" по  БНР  министърът на вътрешните работи Валентин Радев. \r\n\"В МВР не сме закъснели, ние помагаме, каквото ни кажат експертите – БАБХ и Министерството на земеделието - това сме направили. Да, комуникацията в началото е по-слаба, някои документи не бяха показани на хората, тези прословути протоколи от лаборатория, но нека не забравяме – това е криза. Аз казвам, че първите дни се е реагирало така. Зони се правят, убеждават се хора, отидохме да се борим буквално с народни представители, моите уважения, аз съм бил народен представител, те са неприкосновени и трябва да бъдат чути, но не им беше мястото там. Не искам да се извинявам с тяхното поведение, да го подчертая, затова решихме сега, направихме всичко възможно, включително да обясним и на тях - те вече не са там, нито днес, нито вчера, и продължаваме да действаме по препоръките и по това, което ни задават от Българската агенция по безопасност на храните\", каза още Радев. \r\nТой посочи, че най-добре охраняваната и най-чувствителна сухопътна граница в Европа е българската. Запитан има ли тайно прехвърляне на бежанци у нас и кацане на авиобаза \"Безмер\", министър Радев заяви:\"Ние ги прехвърляме, самолети кацат на \"Безмер\", разтоварваме ги, а в момента с това обезлюдяване... Убиваме агнета, убиваме животни, поминъка, цялата Странджа ще бъде населена с мигранти, които след това ще работят и ще оправят включително демографията на България. Нали разбирате, че тези три центъра (на фалшиви новини - бел. ред.), не знам кой точно център, тези фалшиви новини, са подхранени ето от това, което вие ми казвате. На кой в главата му дойде, че ще кацат самолети на \"Безмер\" и ще разтоварят бежанци. Та това може да стане скрито ли? На кой в главата му дойде, че ние ще обезлюдяваме Странджа, за да настаняваме бежанци, които щели да се трудят у нас, щели да оправят демографията и така нататък... слушайки госпожа Нинова в парламента.\" \r\nРадев посочи, че единодушното решение на парламента да не се приемат обратно мигранти означава, че премиерът има зад гърба си решение на парламента. \"Ако бъдем притиснати от Европа, от Дъблинското споразумение, по регламента, или по тази общоевропейска система за убежище, и трябва да върнем обратно тези, които сме ги записали тук, взели сме им отпечатъци, и сега се намират в Германия или някъде на друго място и ни кажат - трябва да приемете пет или 50 човека, ние казваме: да, но първо ще питаме парламента. Те са ни казали никой да не приемаме, никакво двустранно споразумение да не подписваме.\"", "date": "2018.07.22", "title": "Министър Валентин Радев: Премиерът вече има зад гърба си решение на парламента за обратния прием на мигранти"}
{"url": "http://www.focus-news.net/news/2018/07/22/2548274/emsc-dve-zemetreseniya-raztresoha-yuzhen-iran.html", "text": "Две поредни земетресения, с магнитуд 4.6 и 5.4 разтресоха южната иранска провинция Хормозган в неделя, показва справка на официалната интернет страница на  Европейския средиземноморски сеизмологичен център (EMSC).   \r\nПървият трус, с магнитуд 4.6 е регистриран в 9,34 местно време (8:04 българско) на 151 км от административния център на областта Бандар Абас на дълбочина 20 километра. Второто земетресение, с магнитуд 5.4, е последвало след три минути, но епицентърът му е бил на 8 километра под земната повърхност. \r\nВ района са изпратени спасителни групи, но засега няма информация за жертви и разрушения. \r\nПревод и редакция:", "date": "2018.07.22", "title": "EMSC: Две земетресения разтресоха Южен Иран"}
{"url": "http://www.focus-news.net/news/2018/07/22/2548275/veliko-tarnovo-s-defile-po-ul-vasil-levski-i-muzikalni-izpalneniya-v-grada-zapochna-21-voto-izdanie-na-mezhdunarodniya-folkloren-festival.html", "text": "С дефиле по главната улица „Васил Левски“, танцувални и музикални изпълнения в съботната вечер беше открито 21-вото издание на Международния фолклорен фестивал. Това съобщиха от пресцентъра на  Община Велико Търново . Всяка вечер до 28 юли. Летният театър ще е сцена за концертите на гостуващите 15 състава и над 500 изпълнители от девет държави. Групите от Боливия, Венецуела, Грузия, Китай, Коста Рика, Малайзия, Мексико, Русия и България ще представят традиционните за всяка една от държавите фолклор, обичаи, култура, традиции и изкуство.  \r\nВечерните концерти започват в 20.00 часа и са със свободен вход. Песни, танци, акробатика и много изненади може да очаква публиката. България е представена от фолклорните формации и ансамбли „Искра“ и „Търновче“ (Велико Търново), „Развитие“ (Севлиево) „Жар“ (София), „Сидер Войвода“ и „Раховче“ (Горна Оряховица). \r\nОткриването на Международния фолклорен фестивал включваше и ритуал по издигане на знамената на България, Велико Търново и флага на събитието. Всички участници и гости бяха приветствани от заместник-кмета на Старата столица проф. Георги Камарашев. Той ги поздрави от името на кмета Даниел Панов и подчерта голямата популярност на фестивала, превърнал се в една от емблемите на града.  \r\nПодарък за всички гости на културния форум ще бъде прожекция на аудио-визуалния спектакъл „Царевград Търнов – звук и светлина“, която ще бъде излъчена на тази вечер от 22.30 часа. Жестът е от страна на кмета Даниел Панов, Община В. Търново и Общинска агенция по туризъм. \r\nОрганизатори на фестивала са Фондация „Международни фолклорни фестивали”, Община Велико Търново и Националната секция на CIOFF (Международен съвет на организаторите на фестивали за фолклор и традиционни изкуства) в България. Съпътстващи събития са конкурс за красота и артистичност „Мис Фестивал“, традиционните вечери на нациите, международна научна конференция за популяризиране на Конвенцията на ЮНЕСКО за нематериално културно наследство и др.", "date": "2018.07.22", "title": "Велико Търново: С дефиле по ул. „Васил Левски“ и музикални изпълнения в града започна 21-вото издание на Международния фолклорен фестивал"}
{"url": "http://www.focus-news.net/news/2018/07/22/2548280/plovdiv-zhitelite-na-selata-mihiltsi-i-bogdan-sa-bez-voda-zaradi-avarii-po-vodoprenosnata-mrezha.html", "text": "Жителите селата Михилци и Богдан са без вода заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Екипите работят по отстраняване на авариите, като не е посочен краен срок за възстановяване на нормалното водоподаване към засегнатите абонати. \r\nС нарушено водоподаване до 15.00 днес са живущите в района на бул. „Освобождение“ в град Карлово. Екипите работят и по отстраняването на аварии на територията на град Пловдив. Без вода днес до 13.30 часа днес са блок №30 и 31 в кв. „Тракия“, заради подмяна на главен спирателен кран. До 15.00 часа ще е нарушено водоподаването в кв. „Прослав“, както и в района на ул. „Видима“ заради възникнали аварии. Поради изграждане на нови водопроводно и канално отклонения на ул. „8-ми март“ и ул. „Жан Жорес“ в града, до 17.00 часа днес ще е нарушено водоподаването в участъка между и в района на двете пътни отсечки. \r\nТони МИХАЙЛОВ", "date": "2018.07.22", "title": "Пловдив: Жителите на селата Михилци и Богдан са без вода заради аварии по водопреносната мрежа"}
{"url": "http://www.focus-news.net/news/2018/07/22/2548278/pregled-na-mezhdunarodnite-novini-do-13-chasa-agentsiya-fokus.html", "text": "Две поредни земетресения, с магнитуд 4.6 и 5.4 разтресоха южната иранска провинция Хормозган в неделя, съобщава  Източносредиземноморския сеизмологичен център (ESMC) . \r\nПървият трус, с магнитуд 4.6 е регистриран в 9,34 местно време (8:04 българско) на 151 км от административния център на областта Бандар Абас на дълбочина 20 километра. Второто земетресение, с магнитуд 5.4, е последвало след три минути, но епицентърът му е бил на 8 километра под земната повърхност. \r\nВ района са изпратени спасителни групи, но засега няма информация за жертви и разрушения. \r\n***  Македония е в дъното на класацията на европейските държави, чиито граждани не могат да си позволят едноседмична почивка, показва изследване на Евростат, предава  македонската електронна медия „А1 Он“ . \r\nНад две трети от македонците (65,3%) не са в състояние да отидат на седемдневна ваканция. Подобно е положението и в съседна Сърбия (62,8%). \r\nСъгласно данните от проучването, една трета от населението на Европейския съюз (32,9%) не може да отиде на почивка. Най-добро е положението в Норвегия, където само шест процента от жителите не могат да си позволят едноседмична почивка. Зад нея се нареждат Швеция с 8,2% и Швейцария с 8,9%. \r\nОт страните-членки на Европейския съюз, най-назад е Румъния, където точно две трети (66,6%) от гражданите не могат да си позволят седемдневен отдих, следвана от Хърватска с (61,2%) и България (56,4%). \r\nСпоред данните за 2015 година, 71,5% от турците нямат пари за едноседмична почивка. \r\n*** Двама мигранти загинаха, а още един е ранен, след като бяха блъснати от влак в Североизточна Гърция, предава  скопското електронно издание „Локално“ . \r\n„Влакът по линия Александруполис – Орменио, по дължина на гръцко-турската граница, удари три лица, които са се движили по релсите. Две от тях загинаха, а третото лице е ранено“, се казва в съобщение на гръцката полиция. \r\nНещастието се е случило в два отделни инцидента с една и съща композиция. Машинистът първо е съобщил, че влакът е ударил двама души, единият от които е загинал, а по-нататък по релсите се е случило и второто произшествие. \r\nСлед като преминат незаконно турската граница, в Гърция мигрантите се движат по протежение на железопътната линия в течение на нощта, обяснява македонската медия. \r\nГръцките правозащитни органи не са уточнили националността и идентичността на загиналите мигранти. \r\n*** Президентът на Иран Хасан Роухани в неделя призова държавния глава на САЩ Доналд Тръмп да спре да води враждебна политика към Техеран и  предупреди, че „Америка трябва да знае... война с Иран ще е майката на всички войни“, предава  Reuters , като се позовава на ирански медии. \r\nВ изказването си, направено по време на сбирка на ирански дипломати, Роухани е заявил още: „Господин Тръмп, не си играй с опашката на лъва, защото ще съжаляваш“. \r\n*** Властите на Йордания потвърдиха в неделя, че в страната са пристигнали 800 служители на сирийската организация „Белите каски“ и техните семейства, които по-рано бяха евакуирани от Южна Сирия с помощта на израелската армия и сега предстои тяхното прехвърляне във Великобритания, Канада и Германия, предава  AFP . \r\n„Правителството на Йордания заяви, че е дало разрешение на ООН да организира преминаването на 800 сирийски граждани през страната, които трябва да бъдат прехвърлени в западни държави“, гласи съобщение от йорданските власти. \r\n\"Правителството даде разрешение, след като Великобритания, Германия и Канада направиха правно обвързващи постъпки да ги презаселят в рамките на определен период от време във връзка с \"риск за техния живот\"\", се добавя в заявлението. \r\n„Тези сирийски граждани, работили в гражданската защита, са избягали от районите, контролирани от опозицията, след като сирийската армия ги атакува“, обясняват от Аман. \r\nГоворителят на йорданското външно ведомство Мохамед Кайед посочи, че кралството е приело членовете на „Белите каски“ „по чисто хуманитарни причини“, защото техните животи са били под заплаха. Според неговите думи, те ще останат в „зона с ограничен достъп“ в Йордания до прехвърлянето им в трите страни, което трябва да се случи в рамките на три месеца. \r\n***  Президентът на Сърбия Александър Вучич, се надява „да не се стигне до война“ и че „ще се намери решение за Косово“, предава  белградското радио „Б92“ . \r\nИзявлението на сръбския държавен глава е в отговор на предупреждението на косовския премиер Рамуш Харадинай, че евентуално разделяне на територията на страната ще „означава война“, уточнява сръбската медия. \r\nВучич заяви, че коментарът на Харадинай, „нито е първият, нито последният“ от този вид и изрази надежда, че няма да се стигне до война, а до някакво решение на въпроса. \r\n„Видяхме изявленията на Хашим Тачи – невъзможно е вие (Прищина) да  поискате всичко, а след това да обявите „чакаме отговор“... Когато ни кажете, че всичко си е ваше и само искате да ви признаем, това не е споразумение“, заяви сръбският президент. \r\nТой отново потвърди, че е изключително важно да се стигне до споразумение. „Знам, че е трудно за хората, те предпочитат да не се съгласяваме никога с нищо, да бавим, но няма как да бавим повече, защото това ще прави някои други въпроси все по-трудни и ние ще се окажем в слаба позиция“, обясни Вучич. \r\nДържавният глава подчерта, че е „в наш интерес да разрешим въпроса, ако е възможно, а ако не е – това няма нито да е първият, нито последният опит за постигане на споразумение“. \r\nПостигането му, продължи президентът, „Ще е много добро за бъдещето на Сърбия“. \r\n„Дали съм оптимист? Не съм, но ще се борим и изобщо не ме интересува какво ще кажат тези, които се нахвърлят и са на страната на камъка, който някой се опитва да избута до върха. Не ме е страх. Мисля за бъдещето. Избраха ме именно за това и хората ми дадоха толкова голяма подкрепа на изборите точно по тази причина“, обяви Вучич, визирайки политическите си противници в Сърбия. \r\n*** Израел е евакуирал 800 членове на организацията „Бели каски“ и техните семейства от Сирия в Йордания в нощта срещу неделя, като това се е случило по искане на САЩ и европейските страни, предава  AFP , като се позовава на военни източници. \r\nМолбата е дошла, тъй като доброволците са били поставени под заплаха от напредващите сирийски правителствени сили в южната част на страната, съобщи армейското радио на Израел. \r\nОт Йордания пък са заявили, че ще прехвърлят „белите каски“ във Великобритания, Канада и Германия. \r\n„Франс прес“ припомня, че „Сирийската гражданска защита“, или „Белите каски“, са основани през 2013 година като един вид спешна помощ за ранени от въздушни бомбардировки, артилерийски обстрел и взривове на територията на опозиционните сили. \r\n„Съгласно директива на израелското правителство и по искане на САЩ и някои европейски държави, Силите за отбрана на Израел преди малко завършиха хуманитарна операция за спасяването на членове на сирийска гражданска организация и техните семейства“ , заявиха от израелската армия. \r\n„Цивилните са евакуирани от военната зона в Южна Сирия поради непосредствена заплаха за техния живот“, обясняват още военните. По техните думи, това е „изключителен хуманитарен жест“. \r\n„В последствие цивилните са прехвърлени в съседна страна“, се казва още в съобщението на израелската армия. \r\n„Израел продължава да се придържа към политика на ненамеса в сирийския конфликт и продължава да смята сирийския режим за отговорен за всички активности на територията на Сирия“, подчертават военните. \r\n*** В проектът за новата кубинска конституция пред страната не се поставя цел да строи комунизъм и се признава правото на частна собственост и сключване на еднополови бракове, но се запазва водещата роля на Комунистическата партия и еднопартийната система, предава  Reuters. \r\nПрез почивните дни в парламента на Куба се обсъжда проект на документа, който трябва да замени Конституцията от съветската ера и в него ще бъдат отразени социални и икономически промени, които трябва да направят местния социализъм устойчив, коментира американската агенция. \r\nЩом депутатите одобрят проекта, той ще бъде подложен на обществено обсъждане. Окончателният вариант, в който ще влязат одобрените промени, ще бъде подложен на референдум. \r\nВ текущия вариант се премахва клаузата, че крайната цел е построяване на „комунистическо общество“ и вместо това се говори за фокусиране върху социализма. \r\n„Това не означава, че се отказваме от идеите си“, заяви председателят на парламента Естебан Лазо, съгласно цитата на държавна медия. Куба просто влезе в нова ера след разпада на Съветския съюз, обясни той. \r\n„Вярваме в социалистическата, суверенна, независима, благоденстваща и устойчива държава“, обяви Лазо. \r\nДокато излагаше новите позиции в новата Конституция в събота, секретарят на Държавния съвет Омеро Акоста заяви, че в нея се признава правото на частна собственост, нещо, което Комунистическата партия дълго заклеймяваше като остатък от капитализма. \r\nТази промяна би трябвало да даде по-голямо правно признание на микропредприятията, които процъфтяваха в резултат на пазарните реформи на застрашената държавно управлявана икономика, които насърчиха малък, но жизнен частен сектор и се опитаха да наберат повече чуждестранни инвестиции, обяснява „Ройтерс“. \r\nСегашната Конституция на Куба признава единствено държавната, кооперативната, селскостопанската, личната и съвместната собственост, припомня агенцията. \r\nСред идеите, заложени в проекта, изглежда е и засилването на политическите институции и създаването на по-колективна управленска структура, след близо 60 години управление на покойния революционен лидер Фидел Кастро и по-малкия му брат Раул Кастро. \r\nРаул, тогава на 86 години, през април предаде президентството на своя ученик Мигел Диас-Канел, но остава начело на Комунистическата партия до 2021 година. Той оглавява и Комисията за конституционната реформа, обяснява американската агенция. \r\nСпоред новия Основен закон, президентът вече няма да е председател на Държавния съвет и Съвета на министрите. Вместо това се създава позицията министър-председател, а председателят на парламента ще съвместява и длъжността председател на Държавния съвет, най-висшият изпълнителен орган на Куба. \r\nДруга промяна, която се очаква с новата Конституция, е предоставянето на право за сключване на еднополови бракове. \r\nПрезидентите ще трябва да са под 60 години, когато заемат за първи път поста и мандатите им се ограничават до два по пет години. \r\n*** Еквадор планира в най-скоро време да предаде основателя на WikiLeaks Джулиан Асандж на британските власти, написа в своя „Туитър“ главният редактор на телевизия RT и МИА „Россия сегодня“ Маргарита Симонян, позовавайки се на свои неназовани източници, предава  РИА Новости. \r\nВ съобщението си Симонян казва още, че повече от всякога й се иска, получената информация за Асандж да се окаже невярна. \r\nПо-рано министърът на външните работи на Еквадор Хосе Валенсия обясни, че основателят на Wikileaks не може да стои в посолството на страната в Лондон вечно. \r\nРИА припомня, че Асандж е в дипломатическото представителство на южноамериканската страна в столицата на Великобритания от 2012 година. Той се обърна към властите на Еквадор с молба да му бъде предоставено политическо убежище във връзка с опасенията, че шведските власти могат да го екстрадират в САЩ заради дейността му около WikiLeaks. \r\nВ края на март тази година Кито лиши Асандж от връзка с външния свят. Според мнението на еквадорските власти, поведението и съобщенията му в социалните мрежи поставят под заплаха добрите отношения на страната с Великобритания, ЕС и други държави по света. \r\nПрез май, президентът на Еквадор Ленин Морено се разпореди също да бъдат премахнати всички допълнителни мерки за сигурност в посолството, където се укрива Асандж. \r\n***", "date": "2018.07.22", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/07/22/2548281/burgas-polskata-turistka-koyato-izchezna-v-kraya-na-yuni-ot-hotel-v-pomorie-e-namerena-obesena.html", "text": "Полската туристка, която изчезна в края на юни от хотел в Поморие, е намерена обесена. Това съобщиха от  ОДМВР - Бургас . Тялото е открито при поредно претърсване на гористи местности в района на Поморие, осъществено от служители на Районно управление – Поморие и служители от група „Издирване” към отдел „Криминална полиция” при ОДМВР – Бургас, с цел откриването на следи от изчезналата 41-годишна полска туристка. На 21 юли сутринта в местността Крутирия между хотелите „Блу Бей Палас” и „Галерия” е открито тялото на жената, която се е обесила. \r\nТрупът е в напреднал стадий на разлагане, но описанието му и връхните дрехи отговарят на данните за издирваната полска туристка. Извършен е оглед на местопроизшествието в присъствието на съдебен лекар, като по първоначални данни няма следи от насилствена смърт. Тялото е откарано за аутопсия в „Съдебна медицина” към УМБАЛ – Бургас \r\nЗа случая е уведомена Бургаска окръжна прокуратура.", "date": "2018.07.22", "title": "Бургас: Полската туристка, която изчезна в края на юни от хотел в Поморие, е намерена обесена"}
{"url": "http://www.focus-news.net/news/2018/07/22/2548279/yambol-zhandarmeriya-ogranichi-dostapa-do-selo-sharkovo-kadeto-tryabva-da-prodalzhi-umartvyavaneto-na-zhivotni.html", "text": "Жандармерия ограничи днес достъпа до ямболското село Шарково, където трябва да продължи умъртвяването на животни заради заразата от чума. Протестиращи срещу умъртвяването се изтеглиха в съседното село, съобщава  БНР. \r\nДесетината младежи тази сутрин бяха помолени да освободят терена пред стопанството на баба Дора, до напрежение не се стигна и час по-късно младежите се преместиха в съседното село. В момента в Шарково не се допускат външни хора, жандармерия е препречила пътя към селото.  \r\nНе е ясно дали днес ще започне евтаназията на козите. От асоциацията на животновъдите и козевъдите в региона Странджа-Сакар обаче призоваха властите да си свършат час по-скоро работата, защото стопаните там са силно притеснени заради разпространението на чумата.  \r\nВ Болярово, пред стадото на Ана и Тодор, днес е спокойно. Не е ясно дали от животните ще бъдат взети втори проби и днес за изследвания.  \r\nВчера Ана Петрова отказа да допусне екипа, тъй като се съмнява в обективността на изследванията.", "date": "2018.07.22", "title": "Ямбол: Жандармерия ограничи достъпа до село Шарково, където трябва да продължи умъртвяването на животни"}
{"url": "http://www.focus-news.net/news/2018/07/22/2548283/blagoevgrad-v-pravoslavnite-hramove-v-grada-beshe-otsluzhena-praznichna-sveta-liturgiya-v-chest-na-hristiyanskata-svetitsa-mariya-magdalena.html", "text": "В православните храмове в града беше отслужена празнична света Литургия в чест на св. Мария Магдалена, предаде репортер на  Радио „Фокус“ – Пирин . Света мироносица и равноапостолна Мария Магдалена е вярна и предана последователка на Иисус Христос. Тя е християнска светица, следваща Христа, споделяща неговите страсти до разпятието и свидетелка на възкресението му. Народът тачи първата вестителка на Възкресението като сестра на св. Илия. На нея се приписва първият възглас „Христос Воскресе!“ Имен ден днес празнуват Мадлен, Мадлена, Магдалена, Магда и Миглена. \r\nЛора КАЛЧЕВА", "date": "2018.07.22", "title": "Благоевград: В православните храмове в града беше отслужена празнична света Литургия в чест на християнската светица Мария Магдалена"}
{"url": "http://www.focus-news.net/news/2018/07/22/2548285/posolstvo-na-azerbaydzhan-azerbaydzhanskata-strana-ochakva-che-mezhdunarodnata-obshtnost-nyama-da-ostane-bezrazlichna-kam-sadbata-na-d-askerov-i-sh-guliev.html", "text": "Азербайджанската страна очаква, че международната общност няма да остане безразлична към съдбата на Д. Аскеров и Ш.Гулиев. Това се посочва в позиция на  Посолството на Азербайджан в България.   \r\n\"Фокус\" публикува пълния текст на позицията без редакторска намеса:  На 11 юли 2018 година се навършват 4 години откакто цивилните азербайджанци Дилгам Аскеров и Шахбаз Гулиев бяха взети в плен, а Хасан Хасанов беше убит, когато отидоха да посетят родните си земи и гробовете на родителите си на окупираните от Армения азербайджански земи в район Келбарджар. Д.Аскеров е осъден на доживотен затвор, а Шахбаз Гулиев е осъден на 22 години в рамките на изфабрикувано наказателно дело от незаконния сепаратистки режим, създаден от Република Армения в окупираните територии на Република Азербайджан.  \r\nМеждународната общност осъзнава, че Армения започна войната и използва сила срещу Азербайджан, като окупира почти една пета от неговата територия, включително региона Нагорни Карабах и седемте прилежащи към него района, извършва етническо чистене на завзети територии чрез изгонване на стотици хиляди азербайджанци от домовете си и извършва други жестоки престъпления по време на конфликта. Международната общност последователно и най-категорично осъжда използването на военна сила срещу Азербайджан и произтичащата от това окупация на неговите територии, както е отразено в резолюциите на Съвета за сигурност на ООН под номера 822 (1993), 853 (1993), 874 (1993) и 884 (1993), като по този начин отхвърля всякакви действия, нарушаващи суверенитета и териториалната цялост на Азербайджан, и отказва да признае за легитимна ситуацията, създадена чрез подобни действия. \r\nНезаконният сепаратистки режим, който \"осъди\" цивилни азербайджански граждани, наречен Република Нагорни Карабах е част от Армения. Той не е международно признат и по същество е под ръководството и контрола на Армения. \r\nСнимките на Д. Аскеров и Ш.Гулиев преди и след незаконното лишаване от свобода доказват, че те са обект на нечовешко отношение в плен. Въпреки Женевската конвенция от 1949 г., които забраняват вземането на заложници и изискват човешкото отношение към цивилни граждани по време на въоръжените конфликти, Армения продължава да пренебрегва призивите на Азербайджан да спазва нормите и принципите на международното хуманитарно право и да освободи цивилното население. Д. Аскеров и Ш.Гулиев са изселени от родните им земи от 1993 г. в резултат на агресията на Армения. Повече от двайсет години копнеж към дома ги доведе до извършването на този отчаян акт на посещение на техните окупирани земи и желанието им да посетят домовете си и гробовете на родителите им е разбираемо. По този начин, тяхното незаконно лишаване от свобода и упорития отказ на Армения да ги освободи причинява страдание на техните роднини и правомерно възмущение на азербайджанското население. \r\nНечовешката и неконструктивна позиция на Армения проваля мирното разрешаване на конфликта. Пленяването на Д. Аскеров и Ш.Гулиев е още едно проявление на целенасочената и добре позната политика на етническо прочистване на Армения, която  има за цел консолидиране на резултатите от агресията и окупацията на териториите на Азербайджан и предотвратяване на стотици хиляди азербайджанци да упражняват правото си да се завърнат в домовете си, от които са били насилствено изгонени, както и да се ползват с правото на живот, свобода и сигурност. \r\nАзербайджанската страна очаква, че международната общност няма да остане безразлична към съдбата на Д. Аскеров и Ш.Гулиев, които са преживяли многобройни здравословни проблеми в плен и предприема ефективни мерки, които да призоват Армения незабавно да освободи невинните цивилни граждани и да им помогне да се върнат отново при семейства.", "date": "2018.07.22", "title": "Посолство на Азербайджан: Азербайджанската страна очаква, че международната общност няма да остане безразлична към съдбата на Д. Аскеров и Ш. Гулиев"}
{"url": "http://www.focus-news.net/news/2018/07/22/2548287/angel-blagov-sayuz-na-pchelarite-pazardzhik-dobre-e-horata-da-kupuvat-pchelni-produkti-ot-proizvoditelite-za-da-izbegnat-spekulatsii-s-tsenite.html", "text": "Повишение на цената на пчелния мед с около 2.00 лв. се наблюдава в Пазарджишко през летните месеци, като цената на буркан мед е около 11.00 лева. Това съобщи за  Радио „Фокус“ – Пазарджик  Ангел Благов, председател на Съюза на пчеларите в област Пазарджик. До 13.00 лв. за буркан достигна през лятото цената на акациевия и мановия мед на кооперативния пазар в Пазарджик, докато същите продукти и количества се продават за около 8.00 лв. - 9.00 лв. от производителите. „Хората е добре да купуват пчелни продукти директно от производителите, за да избегнат спекулации с цените“, уточни пчеларят. Най-много производители на мед има в общините Пазарджик, Пещера, Стрелча, Панагюрище и Велинград. Пчеларят напомни също, че пчелните продукти имат широко приложение в народната медицина, като всеки от тях може да се приготвя в домашни условия. Много полезен за цялостния имунитет е пчелният прашец, също и клеевата тинктура. „През последните години все повече българи вкараха меда и пчелните продукти в дневното си меню\", каза още Благов. \r\nАлбена ЖИЛЕКОВА", "date": "2018.07.22", "title": "Ангел Благов, Съюз на пчеларите - Пазарджик: Добре е хората да купуват пчелни продукти от производителите, за да избегнат спекулации с цените"}
{"url": "http://www.focus-news.net/news/2018/07/22/2548286/d-r-zdravka-gerdzhikova-stresat-e-neshto-mnogo-razlichno-za-vseki-chovek.html", "text": "Стресът е нещо, което е много различно за всеки човек. Това каза психиатърът д-р Здравка Герджикова в интервю за  Агенция „Фокус“ . „Стресът, хроничен или остър би могъл да бъде причина за разстройство на психичното равновесие на човека. Това са неврозите, психогенните разстройства. Всеки вид стрес е в зависимост от характера на личността. Един голям виенски психиатър казва, че психотравмата (стресът) съвпада като ключ в ключалка. Нещо, което е за мен може да бъде сериозен стрес, за вас може да е никакъв“, каза още тя. „Всекидневните напрежения и тревоги, всекидневната несигурност и неразбиране за това какво се случва около нас се обединяват в названието хроничен стрес. Причина за това може да бъде и закъснението на трамвая, с който пътуваме, повишаването на цените и неща от ежедневието, на които понякога се преувеличава значението. Остър стрес е смърт на близък, тежко заболяване на дете, присъстване на някакво много тежко събитие – катастрофа, земетресение, наводнение и т.н. Той като че ли се лекува по-лесно, отколкото хроничния стрес“, допълни още д-р Герджикова. Пълния текст на интервюто четете по-късно в „Мнение”", "date": "2018.07.22", "title": "Д-р Здравка Герджикова: Стресът е нещо, много различно за всеки човек"}
{"url": "http://www.focus-news.net/news/2018/07/22/2548288/burgas-zhena-e-postradala-pri-paten-intsident-na-ul-transportna.html", "text": "Жена е пострадала леко при пътен инцидент на ул. „Транспортна“. Това съобщи за  Радио „Фокус“ - Бургас  дежурният в ОДМВР - Бургас. „Няма данни за счупвания и тежки наранявания, най-вероятно е с охлузни рани“, каза още дежурният. По думите от началото на деня до този момента са регистрирани общо 3 катастрофи. При останалите пътни инциденти няма пострадали хора, нанесени са материални щети. \r\nДеница ДИМИТРОВА", "date": "2018.07.22", "title": "Бургас: Жена е пострадала при пътен инцидент на ул. „Транспортна“"}
{"url": "http://www.focus-news.net/news/2018/07/22/2548284/nikos-kotsiyas-za-diplomaticheskiya-skandal-s-rusiya-i-dogovora-za-imeto-opaseniyata-i-strahlivostta-vodyat-do-katastrofalni-stsenarii-smelite-patrioti-sklyuchvat-dobri-sdelki.html", "text": "„Гърция реши да изпрати послание на Изток и Запад, до всичките ни приятели и неприятели, че който и да наруши принципите на националния суверенитет и уважението спрямо нас, ние ще предприемем ответни мерки. Времето, когато се смяташе за дипломация да се направиш, че нищо не се е случило отмина безвъзвратно“, заяви в неделя министърът на външните работи на Гърция пред  държавната агенция АНА-МПА . \r\nПо отношение на възникналото през последните дни напрежение в гръцко-руските отношения и възможната отмяна на посещението на руския външен министър Сергей Лавров в Атина, Коцияс посочи, че не е притеснен и изрази надежда всички проблеми да се решат приятелски. \r\n„Сергей Лавров,когото смятам за един от най-добрите дипломати на международната арена, и аз имаме приятелски отношения. Той поиска да го поканя да дойде в Гърция, за да подготвим визитата на министър-председателя Алексис Ципрас в Москва, по тяхна инициатива. Изпратих му поканата. Ако иска да дойде, нека го направи и ще бъде добре дошъл. Ако обаче чувства, че трябва да застане до тези, които изгонихме, или тези, които не пускаме у нас, това е негово право. Както знаете, а и това е подчертано в изявлението, аз се опитах да не свързвам тези лоши случаи с официална Русия. Москва трябва да реши дали иска да съедини нещата, или не“, заяви първият дипломат на Гърция \r\nМинистърът подчерта, че не е притеснен от състоянието на гръцко-руските отношения. „Загрижен съм от промените, които се случват в нашата страна. Когато поискам турските войници да се изтеглят от Кипър, те ми отговарят: това не е патриотично, да оставим поне малко. Когато поискам да разрешим въпроса за името, проблема със Скопие, те ми казват: не, да не прибързваме. Когато предприема мерки срещу лица, нарушили международните закони и правилата на гостоприемството на една страна, те казват, че не е трябвало да го правя. Не разбирам защо. От друга страна, някои използват езика на омразата и вътре в страната, и към малки държави, като Северна Македония, Албания и други, а когато големи държави нарушат законите ни, същите казват, че трябва да се примирим и да се поклоним“, оплака се външният министър. \r\nКоцияс изрази задоволство от факта, че опозиционните партии в Гърция не са шумели по въпроса и са били внимателни в изявленията си по темата за гръцко-руските отношения. \r\nЩо се касае до Договора за името между Атина и Скопие, дипломатът смята, че условията за сключване на споразумение са били назрели. \r\n „Твърдят, че сме избързали. Предпоставките бяха налице. Когато условията са назрели, това означава, че вие трябва да направите, каквото можете“, подчерта той. \r\nИма и такива, които предпочитат протакането на проблема, смята Коцияс и се чуди: „Искаме БЮРМ под турско влияние, или БЮРМ, която е в приятелски отношения с нас? Това е въпросът, на който трябва да отговорим и затова бързахме. Искаме ли БЮРМ, в която се развива славянски фундаментализъм и ще има тенденции да се появи терористическа заплаха за гръцката Македония от Север, или искаме да елиминираме причините и възможностите за засилване на славянския фундаментализъм и тероризъм на Север? Искаме ли страна, която ще се стабилизира и ще бъде свързана с нас финансово, географски и социално, или искаме държава, която ни смята за врагове и търси сътрудничество с други страни, от което ние никак няма да сме щастливи?“ \r\nНа въпрос, дали това е най-добрата сделка, която Гърция е можела да договори със Скопие, министърът отговори: „Можехме да постигнем по-добро споразумение, ако другата страна не участваше в преговорите. Нямаше да я наречем Северна Македония, а Северна Аляска. Фактът, че сме правили тези отстъпки в миналото не помогна. Трябваше да се справим с два проблема: единият беше, че другата страна трябва да се съгласи, защото не сме я завладели, за да можем да наложим, каквото искаме. Искаме другата страна да убеди собственото си общество и да продължи с трудните решения“. \r\n„Вторият е, че трябваше да се изправим пред свършен факт, който трябва да се вземе предвид. Това, което успяхме да направим е да коригираме някои неща по най-добрия възможен начин“, добави дипломатът. \r\nНакрая Коцияс подчерта, че в преговорите са необходими компромиси. „Но успяхме да постигнем премахване на иредентизма, признаване на границите, признание, че няма македонско малцинство в Гърция, съгласие да променят името си на Северна Македония, съгласие, че то трябва да е за всички употреби (erga omnes) и съгласие да направят промени в Конституцията си“,обобщи министърът на външните работи на Гърция. \r\nПревод и редакция:", "date": "2018.07.22", "title": "Никос Коцияс за дипломатическия скандал с Русия и Договора за името: Опасенията и страхливостта водят до катастрофални сценарии, смелите патриоти сключват добри сделки"}
{"url": "http://www.focus-news.net/news/2018/07/22/2548292/sport-uest-hem-e-favorit-1-za-zvezda-na-harvatska.html", "text": "Защитникът на Бешикташ и на националния отбор на Хърватска Домагой Вида може да продължи кариерата си в английската Висша лига. Според източници от Турция фаворит за подписа на 29-годишния играч е Уест Хем. Съобщава се, че от Лондон са предложили около 22 млн. евро за него, като англичаните са готови да платят цялата сума още сега. Според различни информации освен Уест Хем, Атлетико, Севиля, Ливърпул и Евертън също се интересуват от защитника. Бешикташ оценява своя футболист на 30 млн. евро, но е склонен да се раздели с него и за по-малко.", "date": "2018.07.22", "title": "Спорт: Уест Хем е фаворит № 1 за звезда на Хърватска"}
{"url": "http://www.focus-news.net/news/2018/07/22/2548270/ria-novosti-protivovazdushnata-otbrana-na-ruskata-baza-hmeymim-e-unishtozhila-dva-drona.html", "text": "Безпилотни летателни апарати (БПЛА) на два пъти са се приближавали руската военновъздушна база в Сирия Хмеймим през почивните дни и са били унищожени от системите за противовъздушна отбрана (ПВО), съобщи представител на авиобазата, предава РИА Новости. \r\n„В събота, 21 юли 2018 година, с настъпването на тъмната част от деня, руските средства за ПВО на авиобазата Хмеймим са засекли още на голямо разстояние въздушна цел с малък размер (БПЛА), приближаваща се към руския военен обект. Щатните противовъздушни огневи средства на базата унищожиха въздушната цел. В неделя сутринта, 22 юли 2018 година, дежурните системи за ПВО, отново на голямо разстояние от летището, са унищожили неизвестен БПЛА, приближаващ се към Хмеймим от северозападна посока“, се казва в съобщението. \r\nУточнява се още, че и в двата случая няма пострадали или нанесени материални щети. Базата в Хмеймим функционира по план. \r\nПревод и редакция:", "date": "2018.07.22", "title": "РИА Новости: Противовъздушната отбрана на руската база Хмеймим е унищожила два дрона"}
{"url": "http://www.focus-news.net/news/2018/07/22/2548293/plovdiv-balkanskiyat-mladezhki-simfonichen-orkestar-shte-iznese-dva-kontserta-na-rimskiya-stadion-v-grada.html", "text": "Балкански младежки симфоничен оркестър „Progressive“ с диригент Любомир Денев ще изнесе два концерта на Римския стадион в Пловдив. Това съобщиха за  Радио „Фокус“ – Пловдив  от Фондация „Пловдив 2019“. Специален неделен концерт за жителите и гостите на града ще се състои днес от 19.00 часа, а утре на същото място и в същото време ще се проведе и втория концерт на Балкански младежки симфоничен оркестър, в който ще вземе участие като солист и Теодоси Спасов. \r\nПилотното издание на този музикален проект е част от програмата на Фондация „Пловдив 2019“ и ще представи млади музиканти от България, Гърция, Сърбия, Македония и Турция. Проектът дава възможност за взаимодействие между изпълнители от различни възрасти, жанрова специфика и музикални образователни школи. Концепцията на „Progressive“ включва представянето на младежки симфоничен оркестър „в прогресия” – от изцяло български състав, през балкански до европейски, като основополагащ принцип е  интеграционният процес. Младите музиканти в състава на оркестъра се подготвят през цялата година, предшестваща ежегодния гала концерт. Входът за събитието е свободен. \r\nВторото издание на проекта е през 2019 година и ще бъде насочен към европейски младежки симфонични колаборации и концерт отново през месец юли.", "date": "2018.07.22", "title": "Пловдив: Балканският младежки симфоничен оркестър ще изнесе два концерта на Римския стадион в града"}
{"url": "http://www.focus-news.net/news/2018/07/22/2548289/sasho-tochko-makedonski-cherven-krast-4-ekipa-vodni-spasiteli-i-3-meditsinski-shte-sledyat-opita-za-rekord-na-gines-koyto-shte-napravi-yane-petkov-v-ohridskoto-ezero.html", "text": "На 24 юли Яне Петков ще се опита да повтори подвига си, плувайки отново в Охридското езеро със завързани ръце и крака. Целта е поставянето на нов световен рекорд, за който е необходимо той да преплува по този начин повече от 3 км. Това каза за  Радио „Фокус“ – Пирин  Сашо Точко, председател на Македонския червен кръст. По думите му Червен кръст – Охрид, със своите водни спасители и медицински екипи, ще извърши цялостен преглед на здравословното състояние на Яне Петков. „Ще се извършат и лабораторни анализи на кръвта. Ще бъдат осигурени оборудвани спасителни екипи, които ще следят Яне Петков по цялото трасе“, каза още Точко. Той добави, че от червенокръстката организация са максимално подготвени да реагират при всякакви случаи. „Припомням, че за рекорда, който постави Яне Петков през 2013 година, когато преплува над 2388 м със завързани ръце и крака, отново Червен кръст – Охрид участваше в организацията и имаше свои медицински екипи и водни спасители, които да се грижат за безопасността на Яне Петков. Тогава всичко премина без никакви инциденти. Надявам се, че и сега ще бъде така“, подчерта Точко. Той отбеляза, че по обособеното трасе, през което Яне Петков ще премине, има поставени GPS устройства. „Всички институции, имащи отношение към Охридското езеро – капитани в пристанището, езерната полиция, но и всички граждани на Охрид, които проявяват голям интерес да гледат подвига на Яне Петков са уведомени за това, което предстои. Ангажирали сме 4 екипа водни спасители, в които участват 12 човека и 3 медицински екипа с 8 човека. Тоест 20 души от Македонския червен кръст ще бъдат включени в техническата организация. Допълнително има ангажирани още водни спасители, но и много доброволци, които ще помагат на Яне Петков“, добави Точко. Той отбеляза, че град Охрид, но и Червеният кръст е горд, че Яне Петков и Община Петрич са избрали Охридското езеро, за да може да се направи такъв подвиг, който значи много за промотирането на Охрид. „Искам да благодаря на всички медии от българка страна и на Вас, на кмета на Петрич Димитър Бръчков и на всички от България и Македония, включени в организацията“, каза Точко. \r\nЛивия НИНОВА", "date": "2018.07.22", "title": "Сашо Точко, Македонски червен кръст: 4 екипа водни спасители и 3 медицински ще следят опита за рекорд на Гинес, който ще направи Яне Петков в Охридското езеро"}
{"url": "http://www.focus-news.net/news/2018/07/22/2548276/georgi-svilenski-bsp-iskame-nov-model-na-razvitie-alternativa-na-prehoda-i-sistemata.html", "text": "„БСП иска нов модел на развитие, нова визия за България. Ние искаме алтернатива на прехода и системата. По друг път да върви България след приемането на „Визия за България”. Това каза пред БНР зам.-председателят на ПГ на „БСП за България” Георги Свиленски, съобщиха от пресцентъра на  НС на БСП . Според него, ако този документ се приеме, ще намалее и корупцията в страната. „Този проект го предлагаме за дискусия. Всеки един българин, независимо дали подкрепя, или не БСП, да прочете нашата визия. И когато този документ се обсъди след няколко месеца - да говорим вече за реални политики, предложени в една управленска програма”, каза той. Свиленски посочи, че преди избори всяка партия предлага политики и алтернативи и често забравя после за тях. Той напомни, че в страната има редица проблеми. Например- в регионално отношение има западнали и развити региони, а в образованието се развиват кадри, от които бизнесът няма нужда. На забележка на водещия, че БСП ще бъде упрекната, че предлага завръщането на държавата в икономиката, а хората няма да приемат това, зам.-председателят на лявата парламентарна група обясни: „България няма да е първата, която да се върне към повече държава в икономиката. Това се случи и в Америка. Когато говорим за частните икономически интереси, стигаме до ситуацията в момента. Прекалено много бедни хора и прекалено малко богати, които управляват твърде много средства. За обикновените българи няма добър достъп до образование, здравеопазване.”  Народният представител от ПГ на „БСП за България” даде примери, че именно държавата може да каже в кои региони  - каква икономическа насоченост може да бъде реализирана, а също и насочеността на профилирането на образованието в различните части на страната. Той бе попитан- дали в документа „Визия за България” се предвижда държавна намеса и в енергетиката, защото това е структуроопределящ отрасъл на всяка една страна, а Свиленски обясни, че подобна политика е предвидена в документа, като дейностите, които са в забранителния списък за приватизация, а те в голяма степен са в енергийния сектор,  да не бъдат отдавани дори и на концесия: „Защото в новия закон за концесиите, срокът за отдаването им е над 50 години”, аргументира тезата си Георги Свиленски, и добави, че „това на практика е скрита продажба”. Народният представител обясни, че именно с новия нормативен акт, ще бъде „подарено” летище-София. „Управляващите не подкрепиха предложението ни за спирането на концесията му. В това летище държавата е инвестирала пари. Оттук насетне то ще носи само печалба. И ние тази печалба ще я извадим от държавния бюджет, ще я дадем на концесионер, който ще ни дава по-малка част от нея”, обясни ситуацията с концесията на летището Георги Свиленски. Той припомни, че е давал пример пред народните представители, че ако 35 години се управлява летището, без нито лев инвестиция, в хазната ще влязат 2,36 млрд лв., а отдаването му на концесия ще се намали прихода на 2,16 млрд. лв., т.е. със 160 млн. лв. Депутатът добави още, че в тази загуба не се калкулирало това, че тепърва ще се увеличава пътникопотокът на столичното летище. „Чухме тезата, че държавата е лош стопанин, но сега държавата е правителството. Ако е лош стопанин, да си отива това правителство. Има и добри стопани.”, заключи Георги Свиленски.", "date": "2018.07.22", "title": "Георги Свиленски, БСП: Искаме нов модел на развитие - алтернатива на прехода и системата"}
{"url": "http://www.focus-news.net/news/2018/07/22/2548282/predsedatelyat-na-pg-na-gerb-tsvetan-tsvetanov-v-kazanlak-vchera-nikoy-ot-bsp-ne-kaza-otkade-shte-doydat-parite-za-tehnite-mechti.html", "text": "Вчера в „Зала 3“ на НДК, където се проведоха най-значимите срещи от европредседателството, БСП представи проекта си „Визия за България“. Никой от БСП обаче не каза откъде ще дойдат парите за тези техни мечти. След управление на БСП винаги има хаос и дефицит поне 5%. Това заяви пред журналисти в Казанлък председателят на ПГ на ГЕРБ и заместник-председател на партията Цветан Цветанов, съобщиха от пресцентъра на  ПП ГЕРБ . \r\nЦветан Цветанов изрази мнение, че е много лесно да кажеш нещо популистко и добре звучащо, но е трудно впоследствие да изпълниш поетите обещания. „Затова политиката е за отговорни хора, които могат да изпълняват ангажиментите си към хората“, обясни той.  \r\n„БСП вчера призоваха - детските градини да се безплатни, минималната работна заплата да е 60% от средната, да има още по-високи пенсии, да има прогресивен данък. Не чухме обаче какви са финансовите параметри на тези искания, не казаха дали това отново няма да изстреля дефицита в неразумни от икономическа гледна точка стойности“, отбеляза Цветанов.  \r\n„Чуха се призиви за промяна на системата, за национализация. Тази страница е отдавна затворена и ние вървим напред“, каза още председателят на ПГ на ГЕРБ. Той благодари на БСП, че в петък са подкрепили позицията на премиера Борисов за мигрантите, която той отстоява още от Европейския съвет на 28 юни. „От опозицията искат да пригласяме на страните от Вишеградската четворка. Тези страни, които се характеризират с по-антиевропейско говорене, ще получат с 24% по-малко средства за кохезионна политика, докато ние ще получим 2 милиарда лева повече“, уточни Цветанов. \r\nЦветан Цветанов коментира и клипът, който ПП ГЕРБ вчера разпространи и който дава сериозни поводи за съмнение, че Корнелия Нинова е отговорна за провокациите в с. Шарково. „Ако това се окаже вярно – то това би било много ниско и безотговорно поведение. Докато ние сме били в опозиция никога не сме се заигравали със страховете на хората“, категоричен бе зам.-председателят на ГЕРБ. \r\nПредседателят на ПГ на ГЕРБ засегна темата и за предстоящите местни избори догодина. „Сега имаме кметове в 130 общини, като нашата амбиция е да имаме 145“, съобщи той. Според Цветанов кандидатите на ГЕРБ за кметове на много места вече са ясни. „Няма как да не подкрепиш Галина Стоянова за още един мандат, тя е лицето на Казанлък“, подчерта той. По думите му по време на днешното откриване на реконструирани и рехабилитирани улици и междублокови пространства в Казанлък, лицата на много хора са сияели от щастие. „Това е оценката за работата на ГЕРБ и правителството на Бойко Борисов“, завърши зам.-председателят на ГЕРБ.", "date": "2018.07.22", "title": "Председателят на ПГ на ГЕРБ Цветан Цветанов в Казанлък: Вчера никой от БСП не каза откъде ще дойдат парите за техните мечти"}
{"url": "http://www.focus-news.net/news/2018/07/22/2548291/burgas-bez-problemi-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Без проблеми се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният от пункта. „Безпроблемно е преминаването, няма образували се колони от автомобили“, каза още дежурният. \r\nДеница ДИМИТРОВА", "date": "2018.07.22", "title": "Бургас: Без проблеми се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/07/22/2548290/noviyat-ministar-za-brekzit-mozhem-da-postignem-sdelka-s-es-do-oktomvri.html", "text": "Новият британски министър по въпросите на Брекзит Доминик Рааб смята, че Лондон може да постигне сделка с Европейския съюз до октомври, предава  британската държавна агенция BBC . \r\nМинистърът заяви, че се завръща в Брюксел в четвъртък, за да продължи преговорите и ще даде всичко от себе си, за да договори „най-доброто споразумение“. \r\nНо, както заяви Рааб пред BBC, едно отговорно правителство не може да се остави без план за действие, в случай, че разговорите не преминат добре. \r\nНовият министър за Брекзит анонсира, че ще се завърне в Брюксел в четвъртък и ако „енергията, амбицията и прагматизма“, които Обединеното кралство е донесло в преговорите срещнат разбиране, сделката ще бъде готова до октомври. Той отбеляза, че 80% от споразумението за оттегляне на Великобритания вече е договорено. \r\nСпоред мнението на Рааб, това, че главният преговарящ за Брекзит от страна на Европейския съюз Мишел Барние е повдигнал въпроси около проекта на британския премиер Тереза Мей за бъдещите търговски отношения между Лондон и Брюксел може да е от полза. \r\n„Всъщност, фактът, че Мишел Барние не го отхвърли моментално, а задава въпроси е добър, позитивен сигнал – именно за това ще преговаряме“, смята министърът. \r\nПолитикът посочи също, че се правят и други приготовления, като например, наемането на нови гранични служители, защото „едно отговорно правителство“ трябва да си прави планове, „за да е готово в случай, че преговорите не доведат до позитивен резултат“. \r\nОбединеното кралство трябва да е готово „и за разпределението на парите, и за това да подготви договори за нашите бъдещи отношенията, и да наеме допълнителен персонал за границата. Смятам, че хората трябва да знаят, че се подготвяме при всички случаи, Великобритания да може да процъфтява“, обясни Рааб. \r\nПревод и редакция:", "date": "2018.07.22", "title": "Новият министър за Брекзит: Можем да постигнем сделка с ЕС до октомври"}
{"url": "http://www.focus-news.net/news/2018/07/22/2548294/gd-granichna-politsiya-intenziven-e-trafikat-na-granitsite-s-gartsiya-sarbiya-turtsiya-i-rumaniya.html", "text": "Интензивен е трафикът на границите с Гърция, Сърбия, Турция и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-сръбската граница на ГКПП „Калотина“ трафикът е интензивен за леки автомобили на вход и изход. На българо-гръцката граница на ГКПП „Кулата“, ГКПП „Илинден“ и ГКПП „Маказа“, трафикът е интензивен за леки автомобили на изход. На българо-турската граница на ГКПП „Капитан Андреево“ трафикът е интензивен за леки и товарни автомобили на изход. На българо-румънската граница на ГКПП „Дунав мост“, ГКПП „Дуранкулак“ и ГКПП „Кардам“ трафикът е интензивен на вход за автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.07.22", "title": "ГД „Гранична полиция“: Интензивен е трафикът на границите с Гърция, Сърбия, Турция и Румъния"}
{"url": "http://www.focus-news.net/news/2018/07/22/2548295/shumen-tezhkotovaren-avtomobil-se-e-obarnal-na-avtomagistrala-hemus-kray-novi-pazar-nyama-postradali.html", "text": "Тежкотоварен автомобил се е обърнал на автомагистрала „Хемус“ край Нови пазар, няма пострадали. Това съобщиха от  ОДМВР - Шумен . Във връзка с инцидента е въведена временна организация на движението за пътуващите по автомагистралата към и от Варна. Движението се пренасочва от екипи на „Пътна полиция“ през първокласен път I-2 Русе - Варна. Тежкотоварният автомобил е превозвал зърно и се е преобърнал напречно на автомагистрала „Хемус“. Водачът пътувал в посока Варна. Пострадали няма. Движението се пренасочва поради разпиляно на пътното платно зърно.", "date": "2018.07.22", "title": "Шумен: Тежкотоварен автомобил се е обърнал на автомагистрала „Хемус“ край Нови пазар, няма пострадали"}
{"url": "http://www.focus-news.net/news/2018/07/22/2548298/stancho-rusev-turistichesko-druzhestvo-trapezitsa-1902-pri-izlizane-v-planinata-prez-letnite-mesetsi-tryabva-da-se-vnimava-za-zmii.html", "text": "При излизане в планината през летните месеци трябва да се внимава за змии. Това припомни за  Радио „Фокус“ – Велико Търново  Станчо Русев, председател на Клуба по пешеходен туризъм към Туристическо дружество „Трапезица – 1902“. Той посочи, че това е сезонът, в който популацията на змии е най-голяма. Лятото е периодът, в който те са най-активни. Русев препоръча през горещите месеци любителите на планината да се движат по пътеките с повече шум. „Змиите усещат трептенето и се стремят да се скрият и да се отдалечат от пътеките“, подчерта Станчо Русев. Той посочи, че до момента не е имало случай на ухапан от змия планинар. Председателят на Клуба по пешеходен туризъм припомни, че при ухапване веднага трябва да се потърси медицинска помощ. При подходящи условия може да се носи противоотровен серум, но ако няма такава техническа възможност, трябва да се потърси лекар. Добре е предварително маршрутът да се изготвя така, че да не е много отдалечен от населени места. Така при ухапване за кратки срокове може да се стигне до близкото лечебно заведение и да се потърси помощ. \r\nНадежда КРЪСТЕВА", "date": "2018.07.22", "title": "Станчо Русев, Туристическо дружество „Трапезица 1902“: При излизане в планината през летните месеци трябва да се внимава за змии"}
{"url": "http://www.focus-news.net/news/2018/07/22/2548296/kazanlak-predsedatelyat-na-pg-na-gerb-tsvetan-tsvetanov-poseti-iztsyalo-obnovena-s-evropeyski-sredstva-detska-gradina.html", "text": "Председателят на ПГ на ГЕРБ и заместник-председател на партията Цветан Цветанов посети днес Детска градина №1 \"Здравец\" в град Казанлък, съобщиха от  пресцентъра на ПП ГЕРБ.  Детското заведение е изцяло обновено по проект „Обновяване на образователната инфраструктура в Община Казанлък\", финансиран по ОП „Региони в растеж 2014-2020 г.\". Заедно с Цветанов бяха още кметът на Казанлък Галина Стоянова, зам.-председателят на Народното събрание Емил Христов, депутатите от ГЕРБ-Стара Загора Радостин Танев, Борис Кърчев, Маноил Манев, както и областният координатор на ГЕРБ-Стара Загора Пламен Йорданов. \r\n„Ремонт тук не бе правен от над 30 години. За ГЕРБ и правителството на Бойко Борисов приоритет номер едно е образованието. Затова и инвестираме сериозно в образователната инфраструктура“, сподели Цветан Цветанов пред всички присъстващи депутати, представители на местната власт, възпитатели, родители и деца. \r\nПредседателят на ПГ на ГЕРБ изрази своята удовлетвореност, че в тази детска градина най-младите жители на Казанлък ще играят и учат в прекрасни условия, а техните родители ще бъдат спокойни, че децата им са на сигурно и приветливо място. „Пожелавам на малчуганите много радост, много усмивки и много нови натрупани знания“, каза Цветанов. Той благодари на целия педагогически състав за грижите и отношението към децата.„Цветан Цветанов е един голям приятел на Казанлък и винаги ни е подкрепял. Радостна съм, че успяхме да го впечатлим с новата детска градина. Като външен човек и баща на три дъщери неговото мнение е много важно за всички нас“, заяви на свой ред кметът на Казанлък Галина Стоянова.  \r\nПроектът за обновяването на детската градина е на обща стойност 9 504 532,06 лв. Освен строително-монтажните работи като въвеждане на мерки за енергийна ефективност, ремонт и изграждане на водопровод и канализационни инсталации, газификация и свързване с градската газоразпределителна мрежа, беше извършен и цялостен монтаж на напълно ново оборудване. Проектът обхваща още две детски градини в кв. Изток и училищата в градовете Шипка и Крън и тези в селата Овощник и Хаджидимитрово.", "date": "2018.07.22", "title": "Казанлък: Председателят на ПГ на ГЕРБ Цветан Цветанов посети изцяло обновена с европейски средства детска градина"}
{"url": "http://www.focus-news.net/news/2018/07/22/2548302/mon-4-591-mladezhi-sa-podali-zayavlenie-za-yavyavane-na-matura-po-balgarski-ezik-i-literatura-na-sesiya-avgust-septemvri-2018-g-i-3-905-na-vtori-zadalzhitelen-zrelosten-izpit.html", "text": "4 591 младежи са подали заявление, че желаят да се явят на държавен зрелостен изпит по български език и литература на сесия август-септември 2018 г. Това съобщиха от пресцентъра на  МОН . \r\nИзпитът по български език и литература ще се проведе на 28 август и ще се състои от три модула. Зрелостниците ще получават изпитния вариант на три части. Върху първия модул те ще могат да работят 1 астрономически час, след което ще запечатват в плик листа с отговори и ще го предават на комисията. След изтичането на определеното време ще получават втория модул, върху който може да работят също 1 час. За третия модул ще имат на разположение 2 астрономически часа. \r\nЗа втория задължителен зрелостен изпит по предмет по избор заявления са подали 3 905 зрелостници. Най-много от тях – 1 612 младежи, са предпочели биологията, 1 373 – географията, 471 – филoсифския цикъл, а 272 – английския език.  На история и цивилизация са пожелали да се явят 96 младежи, а на математика - 37. \r\nВтората матура ще се проведе на 29 август. Изпитът също е на модули, но различен брой и с различна продължителност. \r\nЗа третия държавен зрелостен изпит по желание заявления са подали 11 зрелостници, 5 от които са избрали да се явят на изпит по биология и здравно образование. Изпитите по желание ще се проведат в периода между 30 август и 5 септември по предварително утвърден график. \r\nНа държавен изпит по теория на професията и специалността за придобиване степен на професионална квалификация са избрали да се явят 977 младежи. \r\nКолко и кои зрелостници ще бъдат допуснати до държавни зрелостни изпити ще бъде ясно на 23 август, а служебните бележки те ще могат да получат на 24 август. \r\nРезултатите от матурите от сесия август-септември ще бъдат обявени до 10 септември 2018 г.", "date": "2018.07.22", "title": "МОН: 4 591 младежи са подали заявление за явяване на матура по български език и литература на сесия август - септември 2018 г. и 3 905 на втори задължителен зрелостен изпит"}
{"url": "http://www.focus-news.net/news/2018/07/22/2548301/stara-zagora-dvizhenieto-se-izvarshva-v-edna-lenta-po-pat-i-6-nikolaevo-kazanlak-pri-razklona-za-pat-iii-5007-zaradi-patnotransportno-proizshestvie.html", "text": "Движението се извършва в една лента по път I-6 Николаево - Казанлък при разклона за път III-5007 и пътна връзка I-6 Гурково - Казанлък поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на „Пътна полиция“.", "date": "2018.07.22", "title": "Стара Загора: Движението се извършва в една лента по път I-6 Николаево - Казанлък при разклона за път III-5007 заради пътнотранспортно произшествие"}
{"url": "http://www.focus-news.net/news/2018/07/22/2548303/sport-manchestar-yunayted-s-nova-oferta-za-maguayar.html", "text": "Манчестър Юнайтед приготвя нова оферта за защитника Хари Макгуайър от Лестър, съобщава \"Дейли Мейл\". От \"Олд Трафорд\" не се отказват от намерението си да привлекат 25-годишния английски национал на стойност 65 милиона лири, след като първото предложение от 50 милиона лири беше отхвърлено.  \r\nСпоред изданието ако двете страни стигнат до споразумение, Манчестър Юнайтед ще трябва да продаде един от тримата бранители Маркос Рохо, Ерик Баи или Крис Смолинг, за да финансира сделката. \r\nВ същото време Лестър иска да запази Макгуайър в състава, като от управата на клуба са готови да му предложат нов договор с увеличение на заплатата до 75 хиляди лири на седмица. \r\nВенцислав ДРАГОМАНОВ", "date": "2018.07.22", "title": "Спорт: Манчестър Юнайтед с нова оферта за Магуайър"}
{"url": "http://www.focus-news.net/news/2018/07/22/2548300/api-obhodniyat-marshrut-na-avtomagistrala-hemus-v-rayona-na-katastrofata-pri-km-359-e-prez-p-v-novi-pazar-i-po-pat-i-2-shumen-varna.html", "text": "Движението е ограничено по автомагистрала „Хемус“ при км 359 в посока Варна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на „Пътна полиция“ по обходен маршрут по пътен възел „Нови пазар“ и по път I-2 Шумен - Варна.", "date": "2018.07.22", "title": "АПИ: Обходният маршрут на автомагистрала „Хемус“ в района на катастрофата при км 359 е през п. в. „Нови пазар“ и по път I-2 Шумен - Варна"}
{"url": "http://www.focus-news.net/news/2018/07/22/2548304/plovdiv-prodalzhava-programata-na-kinofestivala-filmovi-noshti-vav-filipopolis.html", "text": "Продължава програмата на кинофестивала „Филмови нощи във Филипополис“. Това съобщиха за  Радио „Фокус“ – Пловдив  организаторите на събитието, което се провежда в Лятно кино „Орфей“ в града. От 21.10 часа днес ще бъде поредната прожекция на изключително посещавания испански филм „Да обичаш Пабло“, разказващ драматичната история на един от най-големите престъпници в историята на XX век. Филмът е портрет на Ескобар през очите на любовницата му Вирхиния Вайехо, базиран на биографичния ѝ роман „Да обичаш Пабло, да мразиш Ескобар“. С глас зад кадър тя разказва за сложните схеми в бизнеса му, опиращ до убийство на полицаи, построяване на къщи за бедните и издигането му до заместник-депутат. От 23.30 часа тази вечер ще бъде късната прожекция на българския филм „Посоки“, в който участват актьорите Васил Василев-Зуека, Иван Бърнев, Асен Блатечки, Ирини Жамбонас, Юлиан Вергов, Христо Мутафчиев, Стефан Денолюбов и други. Историята е разказана антологично с помощта на главните герои, чиято професия е да бъдат таксиметрови шофьори и много често изповедници на пътниците си. Базиран на действителни случки, филмът прави дълбок прорез в наболелите проблеми в България през последните две десетилетия. \r\nВ понеделник програмата на „Филмови нощи във Филипополис“ продължава с анимацията „Хотел Трансилвания 3: Чудовищна ваканция“ и с комедията „Книга за възрастни“ с Джейн Фонда, Анди Гарсия и Алисия Силвърстоун. \r\nКинофестивалът „Филмови нощи във Филипополис“ започна на 6 юли и включва около 50 забавни, приключенски и арт филми. Програмата на 20-тото юбилейно издание на събитието ще продължи до 29 юли. Лятната кинопанорама е част от Културния календар на града и се провежда с подкрепата на Община Пловдив.", "date": "2018.07.22", "title": "Пловдив: Продължава програмата на кинофестивала „Филмови нощи във Филипополис“"}
{"url": "http://www.focus-news.net/news/2018/07/22/2548306/varhovniyat-vodach-na-iran-ayatolah-ali-hameney-bezpolezno-e-da-se-pregovarya-sas-sasht.html", "text": "Върховният водач на Иран аятолах Али Хаменей отново отхвърли възможността за преговори между официални представители на Ислямската република и администрацията на САЩ. Заедно с това, иранският лидер приветства заявлението на президента на страната Хасан Роухани, който по-рано не изключи Иран да затвори Хормузкия пролив в Персийския залив с военна сила, ако американската страна се опита да спре износа на ирански петрол, предава дубайският телевизионен канал Al Arabiya, цитиран от  руската информационна агенция EA Daily . \r\nНа състоялата се в неделя среща между министъра на външните работи на Ислямската република  Джавад Зариф и дипломатическия корпус на страната, Хаменей е заявил, че „няма никаква полза от преговори с Америка“. „Не можем да се доверяваме на американските заявления, а даже и на подписите им (под международните споразумения)“, отбеляза лидерът на страната. \r\nОсвен това, Върховният водач е изразил задоволството си от заявлението на Роухани, че ако Иран се сблъска с проблеми при износа на своя петрол на международните пазари, то такива проблеми трябва да очакват и другите страни от региона на Персийския залив. \r\nПревод и редакция:", "date": "2018.07.22", "title": "Върховният водач на Иран Аятолах Али Хаменей: „Безполезно е“ да се преговаря със САЩ"}
{"url": "http://www.focus-news.net/news/2018/07/22/2548309/blagoevgrad-do-2000-chasa-shte-bade-ogranicheno-dvizhenieto-na-tovarni-avtomobili-s-teglo-nad-12-tona-po-glaven-pat-e-79-sofiya-kulata.html", "text": "До 20.00 часа ще бъде ограничено движението на товарни автомобили с тегло над 12 тона по главен път Е-79 София – Кулата. Това съобщиха за  Радио „Фокус“ – Пирин  от Областно пътно управление – Благоевград. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Времената организация е в сила за периода от 1 юни до 15 септември. \r\nЛора КАЛЧЕВА", "date": "2018.07.22", "title": "Благоевград: До 20.00 часа ще бъде ограничено движението на товарни автомобили с тегло над 12 тона по главен път Е-79 София – Кулата"}
{"url": "http://www.focus-news.net/news/2018/07/22/2548308/stancho-rusev-turistichesko-druzhestvo-trapezitsa-1902-dobrata-ekipirovka-e-ot-izklyuchitelno-znachenie-pri-izlizane-v-planinata.html", "text": "Добрата екипировка е от изключително значение при излизане в планината. Това каза за  Радио „Фокус“ – Велико Търново  Станчо Русев, председател на Клуба по пешеходен туризъм към Туристическо дружество „Трапезица – 1902“. Той подчерта, че при оборудването си начинаещият планинар трябва да обърне първо внимание на обувките. По думите му при туризъм в планината краката са най-натоварената част от човешкото тяло. Обувката трябва да е висока и стабилна, за да обхваща глезена. Използват се и гети до коляното, които да предпазват от наранявания. В повечето случаи те са двуслойни. „Този, който желае да практикува туризъм, трябва поетапно да се снабдява с подходящата екипировка. Първо трябва да се насочи към обувките, а след това постепенно да се дооборудва. В момента се предлага добра екипировка във всяко едно отношение – от обувките, през дрехите, до раниците“, посочи Станчо Русев. Той добави, че всеки начинаещ планинар задължително преминава през необходимите инструктажи за това какво е необходимо да носи в планината. Още при първите излизания сред природата той и сам се убеждава какво му е наистина нужно. „Сега има доста голяма възможност човек да се оборудва с правилната екипировка, за да се почувства комфортно и не толкова натоварен с излишни неща при преходите“, допълни Станчо Русев. \r\nНадежда КРЪСТЕВА", "date": "2018.07.22", "title": "Станчо Русев, Туристическо дружество „Трапезица 1902“: Добрата екипировка е от изключително значение при излизане в планината"}
{"url": "http://www.focus-news.net/news/2018/07/22/2548307/emsc-novo-zemetresenie-ot-39-po-rihter-e-registrirano-v-iran.html", "text": "Ново земетресение с магнитуд от 3,9 по скалата на Рихтер е регистрирано на територията на Иран, показва справка на официалната интернет страница на  Европейския средиземноморски сеизмологичен център (EMSC).   \r\nЕпицентърът на труса е бил на 81 км северозападно от Керманшах, разположен в западната част на страната, и на 222 северозападно от Багдад, с дълбочина от осем километра под земната кора. \r\nПо-рано през деня южната иранска провинция Хормозган бе разлюляна от две земетресения.Първият трус, с магнитуд 4.6 е регистриран в 9:34 местно време (8:04 българско) на 151 км от административния център на областта Бандар Абас на дълбочина 20 километра. Второто земетресение, с магнитуд 5.4, е последвало след три минути, епицентърът му е бил на осем километра под земната повърхност. Тереза Герова", "date": "2018.07.22", "title": "EMSC: Ново земетресение от 3,9 по Рихтер е регистрирано в Иран"}
{"url": "http://www.focus-news.net/news/2018/07/22/2548305/afp-sled-poveche-ot-godina-v-izgnanie-vitseprezidentat-na-afganistan-se-zavarna-v-stranata.html", "text": "Вицепрезидентът на Афганистан Абдул Рашид Достум се завърна в Кабул след повече от година в изгнание, предава  AFP . \r\nДостум, който е етнически узбек, бе посрещнат на летището в афганистанската столица като герой. Десетки високопоставени държавни служители и привърженици се събраха, за да приветстват завръщането му. \r\nДостум избяга от Афганистан преди повече от година заради разследване за изнасилване и тормоз на политически опоненти. Тереза Герова", "date": "2018.07.22", "title": "AFP: След повече от година в изгнание – вицепрезидентът на Афганистан се завърна в страната"}
{"url": "http://www.focus-news.net/news/2018/07/22/2548299/faz-germaniya-shte-prieme-na-teritoriyata-si-chlenove-na-belite-kaski.html", "text": "Министърът на външните работи на ФРГ Хайко Маас потвърди, че страната ще приеме на територията си членове на сирийската неправителствена организация „Белите каски“, съобщава националният ежедневник  Die Frankfurter Allgemeine Zeitung . \r\n„От началото на конфликта в Сирия „Белите каски“ са спасили повече от 100 хил. души“, подчерта първият дипломат на Берлин, като същевременно допълни, че поради тази причина членовете на тази организация заслужават уважение. С напредването на правителствените войски на Башар Асад доброволците са изложени на все по-голям риск за живота си. Затова е напълно човешко да им бъде оказана помощ. Съгласно думите на Маас, в Германия ще бъдат приети 50 от над 800-те спасени от Сирия членове на „Белите каски“, които към настоящия момент са на територията на Йордания. Тереза Герова", "date": "2018.07.22", "title": "FAZ: Германия ще приеме на територията си членове на „Белите каски“"}
{"url": "http://www.focus-news.net/news/2018/07/22/2548297/tass-ankara-shte-predstavi-plan-za-razorazhavane-na-opozitsionnite-grupirovki-v-idlib-na-sreshtata-v-sochi.html", "text": "Турция ще излезе с инициатива за мирното разрешаване на ситуацията в сирийската провинция Идлиб, която ще бъде представена на предстоящата на 30-31 юли среща в Сочи. Плана предвижда разформироването на съсредоточените в северозападна Сирия незаконни въоръжени формирования, съобщи в неделя телевизионният канал Al Mayadeen, предава  ТАСС . \r\nСпоред неговата информация, Анкара разчита да предаде контрола над провинция Идлиб, където са съсредоточени множество различни военни групировки, на създадената от турските военни „Сирийска национална армия“. Освен това в региона трябва да бъде сформирана гражданска администрация. Реализацията на турския план ще бъде обсъдена скоро в Истанбул на съвещание на полевите командири от въоръжената опозиция, твърди телевизионният канал. \r\n„Ал Майадин“ смята, че турският президент Реджеп Таийп Ердоган се стреми да избегне въоръжен конфликт в Северозападна Сирия. \r\nПревод и редакция:", "date": "2018.07.22", "title": "ТАСС: Анкара ще представи план за разоръжаване на опозиционните групировки в Идлиб на срещата в Сочи"}
{"url": "http://www.focus-news.net/news/2018/07/22/2548314/nova-makedoniya-makedoniya-srabska-pravitelstvena-delegatsiya-shte-bade-na-poseshtenie-v-sasht-v-perioda-23-26-yuli.html", "text": "Сръбска правителствена делегация ще бъде на посещение в САЩ в периода 23-26 юли, отбелязва скопското електронно издание  „Нова Македония“  . \r\nНачело на делегацията ще бъде министър-председателят Ана Бърнабич, която ще направи първа визита в САЩ като като ръководител на сръбското правителство. Във Вашингтон тя ще проведе срещи с високопоставени представители на администрацията на Доналд Тръмп, включително американския финансов министър Стивън Мнучин. В програмата на сръбския премиер са включени още разговори с представители на международни институции и компании, базирани в САЩ, сред които с президента на Световната банка Джим Йон Ким.Брьникч ще се срещне и с представители на научната и икономическата общност. \r\nСръбският премиер ще присъства и на церемония в Конгреса в САЩ във Вашингтон, посветена на стогодишнината от издигането на сръбското знаме в Белия дом. Освен нея, на събитието ще присъства също и министърът на външните работи на Сърбия Ивица Дачич. Тереза Герова", "date": "2018.07.22", "title": "„Нова Македония“ (Македония): Сръбска правителствена делегация ще бъде на посещение в САЩ в периода 23-26 юли"}
{"url": "http://www.focus-news.net/news/2018/07/22/2548312/afp-silna-eksploziya-raztarsi-kabul-malko-sled-zavrashtaneto-na-vitseprezidenta-na-afganistan.html", "text": "Силна експлозия е разтърсила района в близост до международното летище в афганистанската столица Кабул малко след завръщането в страната на вицепрезидента Абдул Рашид Достум, съобщава  AFP . \r\nКореспондент на агенцията предаде, че инцидентът се е случил минути, след като Достум е напуснал летището. Властите допускат жертви и пострадали, но към настоящия момент не са в състояние да приведат конкретни данни. \r\nДостум, който е етнически узбек, бе посрещнат на летището в афганистанската столица като герой. Десетки високопоставени държавни служители и привърженици се събраха, за да приветстват завръщането му. Вицепрезидентът избяга от Афганистан преди повече от година заради разследване за изнасилване и тормоз на политически опоненти. Тереза Герова", "date": "2018.07.22", "title": "AFP: Силна експлозия разтърси Кабул малко след завръщането на вицепрезидента на Афганистан"}
{"url": "http://www.focus-news.net/news/2018/07/22/2548313/veliko-tarnovo-v-tri-naseleni-mesta-ot-oblastta-piteynata-voda-e-s-povisheno-sadarzhanie-na-nitrati.html", "text": "В три населени места от област Велико Търново питейната вода е с повишено съдържание на нитрати. Това съобщиха за  Радио „Фокус“ – Велико Търново  от Регионалната здравна инспекция. Това са селата Иванча, Полски Сеновец и Стефан Стамболово в община Полски Тръмбеш. При взетите проби от ведомствени водоизточници е отчетено леко завишение на съдържанието на нитрати над допустимите стойности от 50 mg/l. През първите две седмици на месеца са изследвани общо 16 проби вода, предназначена за питейно-битови цели, от ведомствени водоизточници. За същия период са регистрирани 20 случая на чревни инфекциозни заболявания за същия период. Ентероколитите са 20. Няма доказана причинна връзка между инфекциозните заболявания и качествата на питейната вода. От началото на месеца здравните инспектори не са съставили нито един акт, но са издали две преписания до управителя на „ВиК Йовковци“ за извършване на ремонтни дейности на водоснабдителните съоръжения в град Павликени и провеждане на необходимите мероприятия за осигуряване на качества на вода, отговаряща по микробиологични показатели на Наредба №9 за качеството на водата, предназначена за питейно-битови цели за село Ялово. \r\nНадежда КРЪСТЕВА", "date": "2018.07.22", "title": "Велико Търново: В три населени места от областта питейната вода е с повишено съдържание на нитрати"}
{"url": "http://www.focus-news.net/news/2018/07/22/2548310/xinhua-nay-malko-20-dushi-sa-postradali-pri-seriyata-zemetreseniya-v-iran.html", "text": "Най-малко 20 души са пострадали при серията земетресения в Иран, предава  Xinhua , като се позовава на данни от местните власти. Съобщава се и за материални щети по обществени сгради и домове.  \r\nПоследното от трите земетресения в Иран бе с магнитуд от 3,9 по скалата на Рихтер. Епицентърът на труса е бил на 81 км северозападно от Керманшах, разположен в западната част на страната, и на 222 северозападно от Багдад, с дълбочина от осем километра под земната кора. \r\nПо-рано през деня южната иранска провинция Хормозган бе разлюляна от две земетресения.Първият трус, с магнитуд 4.6 е регистриран в 9:34 местно време (8:04 българско) на 151 км от административния център на областта Бандар Абас на дълбочина 20 километра. Второто земетресение, с магнитуд 5.4, е последвало след три минути, епицентърът му е бил на осем километра под земната повърхност. Тереза Герова", "date": "2018.07.22", "title": "Xinhua: Най-малко 20 души са пострадали при серията земетресения в Иран"}
{"url": "http://www.focus-news.net/news/2018/07/22/2548311/gd-granichna-politsiya-intenziven-e-trafikat-na-granitsite-s-gartsiya-sarbiya-turtsiya-i-rumaniya.html", "text": "Интензивен е трафикът на границите с Гърция, Сърбия, Турция и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 16.00 часа. На българо-сръбската граница на ГКПП „Калотина“ трафикът е интензивен за леки автомобили на вход и изход. На българо-гръцката граница на ГКПП „Маказа“ трафикът е интензивен на вход и изход за леки автомобили. На българо-турската граница на ГКПП „Капитан Андреево“ и ГКПП „Лесово“ трафикът е интензивен за леки и товарни автомобили на изход. На българо-румънската граница на ГКПП „Дунав мост“, ГКПП „Дуранкулак“ и ГКПП „Кардам“ трафикът е интензивен на вход за автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.07.22", "title": "ГД „Гранична полиция“: Интензивен е трафикът на границите с Гърция, Сърбия, Турция и Румъния"}
{"url": "http://www.focus-news.net/news/2018/07/22/2548315/shumen-vazstanoveno-e-dvizhenieto-pri-km-359-v-posoka-varna-na-avtomagistrala-hemus.html", "text": "Възстановено е движението при км 359 в посока Варна на автомагистрала „Хемус“. Това съобщиха от пресцентъра на  Агенция „Пътна инфраструктура“ .", "date": "2018.07.22", "title": "Шумен: Възстановено е движението при км 359 в посока Варна на автомагистрала „Хемус“"}
{"url": "http://www.focus-news.net/news/2018/07/22/2548316/plovdiv-vsichki-glavni-ulitsi-v-grada-shte-badat-izmiti-mashinno-prez-sledvashtata-sedmitsa.html", "text": "В периода от 23 до 27 юли ще се измият машинно всички главни булеварди и улици, както и велоалеите в град Пловдив. Това каза за  Радио „Фокус“ – Пловдив  Иван Стоянов, директор на ОП „Чистота“. По думите му екипите ще работят активно и в шестте района на града. Машинно миене на дюзи ще се извърши по булевардите „Санкт Петербург“, „Източен“, „Христо Ботев“, „Найчо Цанов“, „Асеновградско шосе“, „Шести септември“, „Цар Борис III Обединител“, „Руски“, „Васил Априлов“, „Княгиня Мария Луиза“, „Пещерско шосе“ и много други основни пътни артерии и прилежащи по-малки улици в града. Велоалеите ще бъдат почистени чрез машинно миене на маркуч. Междувременно се извършва и почистване на дъждоприемните шахти на територията на град Пловдив.„Улиците първа категория се мият всеки работен ден, втора категория – три пъти седмично, а третокласните улици – по веднъж в седмицата, обясни Стоянов. За да не се пречи на трафика, миенето започва през нощта. \r\nТони МИХАЙЛОВ", "date": "2018.07.22", "title": "Пловдив: Всички главни улици в града ще бъдат измити машинно през следващата седмица"}
{"url": "http://www.focus-news.net/news/2018/07/22/2548317/sport-apoel-nikoziya-s-oferta-za-galabinov.html", "text": "Кипърският футболен шампион АПОЕЛ Никозия проявява интерес към българския национал Андрей Гълъбинов, пише местната преса. 29-годишният нападател записа 3 гола и 2 асистенции в 21 мача в дебютния си сезон за Дженоа, но почти сигурно ще напусне през лятото, въпреки че има договор за още два сезона.  \r\nГълъбинов основно беше резерва и не успя да се наложи на стадион \"Луиджи Ферарис\", а ръководството на клуба от Генуа няма да му прави пречки, ако той си намери нов отбор.  \r\nОт АПОЕЛ са изпратили оферта на българина, но той не бърза да я приеме, защото желанието му е да остане в Италия.", "date": "2018.07.22", "title": "Спорт: АПОЕЛ Никозия с оферта за Гълъбинов"}
{"url": "http://www.focus-news.net/news/2018/07/22/2548323/faz-vizitata-na-zhan-klod-yunker-v-sasht-berlin-otpravi-preduprezhdeniya-za-golemite-ochakvaniya.html", "text": "Федералният министър на икономиката на ФРГ Петер Алтмайер предупреди, че не бива да има големи очаквания от визитата на председателя на Европейската комисия Жан-Клод Юнкер в САЩ, отбелязва националният ежедневник  Die Frankfurter Allgemeine Zeitung . Представителите на ЕС и американският президент Доналд Тръмп трябва да имат възможност „да разговарят открито и свободно\", заяви политикът от Християндемократическия съюз (ХДС).  \r\nЮнкер и еврокомисарят по търговията Сесилия Малмстрьом ще се опитат да намерят решения за търговския спор със САЩ в сряда, когато ще бъдат приети за разговор с държавния глава на САЩ в Белия дом.  \r\nБелият дом вече потвърди планираната среща, която е насрочена за 25 юли. Разговорите ще засегнат „широк спектър от приоритети, включително външна политика и политика за сигурност, борба с тероризма, енергийна сигурност и икономически растеж\", поясниха по-рано от пресслужбата на Белия дом. \r\nВизитата на Юнкер в САЩ бе обявена един ден след завръщането на Тръмп от едноседмично пътуване до Европа, което започна с напрегната среща на върха на НАТО в Брюксел и завърши с изненадващо хармонична среща с руския президент Владимир Путин в Хелзинки.  \r\nОтношенията между Брюксел и Вашингтон обаче се обтегнаха, след като в интервю за телевизионния канал CBS американският президент определи ЕС като „враг“ на САЩ – или поне в икономически смисъл, поставяйки по този начин съюзниците си на едно ниво с държави като Китай и Русия.  \r\nТръмп вече наложи тарифи върху вноса на стомана и алуминий от ЕС, аргументирайки решението си с необходимостта от гарантиране на националната сигурност . Държавният глава на САЩ постоянно се оплаква от размера на търговския дефицит на САЩ с ЕС, който през миналата година възлизаше на 151 млрд. долара. ЕС обаче е най-големият източник на чуждестранни инвестиции в САЩ, като в края на 2016 г. стойността на вложените средства възлиза на над два трилиона долара. Тереза Герова", "date": "2018.07.22", "title": "FAZ: Визитата на Жан-Клод Юнкер в САЩ: Берлин отправи предупреждения за големите очаквания"}
{"url": "http://www.focus-news.net/news/2018/07/22/2548318/gabrovo-v-istoricheskiya-muzey-v-grada-e-predstavena-izlozhbata-krasotata-na-gabrovskata-sokayna-shevitsa.html", "text": "В Историческия музей в града е представена изложбата „Красотата на габровската сокайна шевица“. Това съобщи за  Радио „Фокус“ – Велико Търново  Росен Йосифов, уредник в Музея. Изложбата е реализирана като част от изпълнение на дейностите по едноименния проект, финансиран по програма „Култура“ на Община Габрово, с бенефициент Регионален исторически музей – Габрово и партньори Етнографски музей на открито „Етър“ и Музей на архитектурно-исторически резерват „Боженци“. Представени са представени общо 72 запазени сокайни шевици, от които осем от фондовете на ЕМО „Етър“, три – от МАИР „Боженци“ и 61 съхранени в Исторически музей – Габрово.  \r\nРосен Йосифов отбеляза, че габровската сокайна шевица се отличава по своята орнаментика и колорит. Характерни са както писаните, така и ажурните изработки. Те са богати както на флорални мотиви, така и на ритуални символи. „Целта ни е с представянето на тази колекция в изложба отново да провокираме специалистите, тъй като сокаят крие още много тайни. Спорен е въпросът за произхода на сокая – дали произхожда още от аристократично забраждане през Средновековното, или е един вид специфичен накит, който възниква по време на османското владичество. Специфични са и начините на забраждане, шевиците и други. Има много въпроси без отговор и целта на това представяне е да се опитаме да ги поставим отново пред специалистите“, посочи Росен Йосифов. Той отбеляза, че има много малко запазени сокайни шевици. Такива колекции се съхраняват в Националната художествена академия и в Националния исторически музей, но за първи път са събрани на едно място само габровски. „Тези сокайни шевици не са просто едни исторически артефакти. Те са високо художествени произведения, които носят послание за изящество и красота. Те са израз на съкровения душевен свят на габровската, показват нейните творчески заложби и естетическото ѝ чувство. Всяка една има ярък индивидуален почерк. Надявам се всеки един посетител да се докосне до тези качества и да стане съпричастен с душевния свят на габровката“, допълни Росен Йосифов. Изложбата е представена в сградата на Регионален исторически музей – Габрово на ул. „Николаевска“ №10. Експозицията ще остане в залите на музея до края на месец август. \r\nНадежда КРЪСТЕВА", "date": "2018.07.22", "title": "Габрово: В Историческия музей в града е представена изложбата „Красотата на габровската сокайна шевица“"}
{"url": "http://www.focus-news.net/news/2018/07/22/2548322/nikolay-marangozov-ultramaratonite-shte-dobiyat-po-golyama-populyarnost-v-balgariya-ako-darzhavata-podpomaga-administrativno-tyahnata-organizatsiya.html", "text": "Ултрамаратоните ще добият още по-голяма популярност в България, ако държавата подпомага административно тяхната организация и провеждане. Това каза за  Радио „Фокус“ – Пловдив  Николай Марангозов, председател на Сдружение „Български ултрамаратони“. „Тук не става въпрос за финансова подкрепа от страна на държавата. Има фирми, които ни помагат финансово и ние нямаме проблем да организираме събитията. Тук говорим за спънките от страна на институциите когато трябва да изкараме всички разрешителни, необходими за провеждането на ултрамаратони. Проблемите на организаторите са от чисто административен аспект. Когато отидеш при един служител и той започва да се прави на велик, ти трябва да търсиш връзки чрез познати, за да получиш становище. Обаче в един момент става така, че когато отидеш в следващата институция, там ти се казва, че документите, които си извадил, всъщност не са били нужни. Ето тази процедура изисква страшно много време. Това е проблемът, който ние имаме и с който се сблъскваме. Другата част от организацията на ултрамаратони е преодолима. С времето човек се научава как и какво да прави“, коментира Николай Марангозов. \r\nПредседателят на Сдружение „Български ултрамаратони“ каза още, че към момента тече подготовка за провеждането на тазгодишното издание на ултрамаратона „Персенк Ултра“ в Асеновград. Състезанието по планинско бягане ще се проведе през август. „Вече има официално регистрирани над 450 състезатели. Очакваме събитието“, коментира Николай Марангозов. \r\nТони МИХАЙЛОВ", "date": "2018.07.22", "title": "Николай Марангозов: Ултрамаратоните ще добият по-голяма популярност в България, ако държавата подпомага административно тяхната организация"}
{"url": "http://www.focus-news.net/news/2018/07/22/2548320/shumen-katastrofa-mezhdu-lek-i-tovaren-avtomobil-e-stanala-na-patya-shumen-karnobat-v-rayona-na-grad-smyadovo.html", "text": "Катастрофа между лек и товарен автомобил е станала на пътя Шумен - Карнобат в района на град Смядово. Това съобщиха от  ОДМВР - Шумен . Сигналът за произшествието е получен преди минути в дежурната част на ОДМВР. По първоначална информация са се ударили тежкотоварен и лек автомобил. Екипи на полицията, пожарната и спешната помощ са насочени към мястото на инцидента. Спасители са оказали съдействие за изваждане на двама души, които са пътували в лекия автомобил. Движението в участъка е затруднено и ще се пренасочва през град Смядово. Водачите трябва да шофират с повишено внимание и да спазват ограниченията на скоростта при преминаване през града. Причините за инцидента се изясняват.", "date": "2018.07.22", "title": "Шумен: Катастрофа между лек и товарен автомобил е станала на пътя Шумен - Карнобат в района на град Смядово"}
{"url": "http://www.focus-news.net/news/2018/07/22/2548324/veliko-tarnovo-tri-novi-profesionalni-paralelki-shte-ima-v-nyakolko-uchilishta-v-grada.html", "text": "Три нови професионални паралелки ще има във великотърновски училища, ученици се набират за други две. Това каза за  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“. „Тази година новите професии са „Приложен програмист“ в ПМГ „Васил Друмев“, „Графичен дизайнер“ в СУ „Емилиян Станев“, „Електронна търговия“ в Старопрестолна професионална гимназия по икономика, „Оператор на машинното производство“ в СУ „Владимир Комаров“, както и „Библиотекар“ в Хуманитарна гимназия „Св. св. Кирил и Методий“, обясни Пенка Игнатова. Тя добави, че с изключение на последните две специалности, още на първо класиране са попълнени трите професионални паралелки. „Все още се набират ученици за специалностите „Библиотекар“ в Хуманитарна гимназия и „Оператор на машинно производство“ в СУ „Владимир Комаров“, които имат подписан договор за съвместна работа с фирма за производство на дървесина“, каза Пенка Игнатова. Тя изрази надежда техническата паралелка да се реализира, тъй като ще бъдат необходими подготвени млади специалисти за работа във фирмата. \r\nМария НЕДЕВА", "date": "2018.07.22", "title": "Велико Търново: Три нови професионални паралелки ще има в няколко училища в града"}
{"url": "http://www.focus-news.net/news/2018/07/22/2548325/aleksandar-vulin-v-itnervyu-za-kurir-kompromisno-reshenie-za-kosovo-e-razgranichavane-i-spiraneto-na-razprostranenieto-na-velika-albaniya.html", "text": "Компромисното решение за проблема с Косово е разграничаване и спиране на разпространението на Велика Албания. Това заяви министърът на отбраната на Сърбия Александър Вулин в интервю за белградския вестник  „Курир“. \r\nПреговорите за Косово навлизат в последната си фаза и в Прищина не прикриват изнервеността си. В тази връзка военният министър на Белград заяви, че очаква провокациите от страна на управляващите в най-младата държава на Балканите да продължат и в заключителния етап на диалога за нормализиране на двустранните отношения.  \r\n„Очаквам Прищина да продължи с провокациите и да се опита да прекъсне диалога. Те знаят, че преговорите с (президента на Сърбия Александър) Вучич не са добри за тях. Брюкселското споразумение не работи в тяхна полза и за тях е трудно да приемат този факт\", подчерта Вулин за седмичното издание на вестника.  \r\nНа въпрос какво според него е приемлив компромис по косовския въпрос, сръбският министър на отбраната отговори: „Моята позиция е, че трябва да разграничим и да спрем разпространението на Велика Албания\". \r\nКоментирайки предложението на Вучич за провеждане на референдум по косовския въпрос, Вулин подчерта, че подкрепя идеята на президента.  Той е „смел човек, който не крие. Да се изправиш пред нацията с предложение, което трябва да бъде изяснено, е политическа и лична храброст. Ако искаше да се скрие има парламент и правителство, на които да прехвърли отговорността, но той не направи това. Аз ще го подкрепя, защото знам, че няма човек, който да се е борил повече за позицията на сърбите и интересите на Сърбия“, обясни Вулин. Тереза Герова", "date": "2018.07.22", "title": "Александър Вулин в интервю за „Курир“: Компромисно решение за Косово е разграничаване и спирането на разпространението на Велика Албания"}
{"url": "http://www.focus-news.net/news/2018/07/22/2548319/the-washington-post-zapadat-shte-prezhivee-i-tramp-i-putin.html", "text": "Западът е изправен пред множество проблеми, но той вероятно ще преживее и Доналд Тръмп, и Владимир Путин, пише в авторска статия Джексън Дил, заместник-главен редактор на авторитетното американско издание  The Washington Post .  Агенция „Фокус“  представя превод на публикацията без редакторска намеса. \r\nВероятно и до този момент държавният глава на Руската федерация Владимир Путин се усмихва самодоволно при спомена за това какъв хаос предизвика европейската обиколка на американския президент Доналд Тръмп, след която хората от двете страни на Атлантика достигнаха до извода, че е обречена не само НАТО, но и либералният ред, установен след края на Втората световна война именно от САЩ. \r\nМоже да те се окажат прави. Въпреки това подозирам, че в възможно по-скоро Путин да съжали за срещата на върха в Хелзинки, отколкото техните мрачни изводи да се потвърдят. Най-вероятно тази среща на върха сведе до минимум шансовете на руския президент да се възползва практически от усърдните опити на Тръмп да му угоди - ползата, от която сега лидерът на Кремъл се нуждае спешно. Експертът по международните отношения Стивън Сестанович написа в социалната мрежа „Туитър“, че „един идиот, ако не е твърде голям идиот, може поне да стане полезен идиот“. \r\nИ до този момент не знае какво точно са обсъдили Путин и Тръмп в рамките на двучасовата среща, която проведоха на 16 юли във финландската столица Хелзинки. Отчасти в това се изразява проблемът на Путин. Очевидно, той е заставил Тръмп да кимне в отговор на нелепата идея да се предостави възможност на руски следователи да присъстват на разпитите на действащи и бивши американски служители, обвиняващи Русия в извършването на несъществуващи престъпления. В тази връзка може да се предположи, че Тръмп е глътнал още малко стръв - за Сирия, Украйна или ядрените оръжия. \r\nПроблемът се състои в това, че тези „важни устни споразумения“, както ги определи руският посланик във Вашингтон, може да ги грози същата участ като тази на единодушно разкритикуваното предложение за разпитите. Както заяви Путин по време на речта си в четвъртък, 19 юли, някои мощни „сили\" се противопоставят на изпълнението на техните споразумения с Тръмп. В отношенията с Русия американският президент няма съюзници дори в собствената си партия, а най-близките му сътрудници, а не самият президент, ще трябва да се справят с изпълнението на „важните устни споразумения“. \r\nЗа това, което ще последва, може да се досетим от изявлението на Държавния департамент на САЩ, направено след срещата на върха в Хелзинки. В сряда, 18 юли, говорителят на Държавния департамент Хедър Науърт започна с това, че предложението на Путин за разпита на американските служители – същото това, което Тръмп нарече „невероятно“ -  е „абсолютно абсурдно“. Съгласно думите й, резултат от срещата в Хелзинки ще стане създаването на три дискусионни групи с участието на руски и американски бизнесмени, политолози и членове на Съветите за национална сигурност на двете страни. Или с други думи, резултатите от Хелзинки са равни на… нула. „Всичко това са скромни предложения“, призна и самата Науърт. \r\nТръмп продължи да публикува своите „туитове“ и дори вече покани Путин да посети Вашингтон през есента на тази година. Но ако руснаците вярват, че са успели да постигнат пробив по въпроса за ядрените оръжия, те ще трябва да обяснят това на Джон Болтън, съветник на Тръмп по въпросите на националната сигурност и един от най-влиятелните противници на идеята за контрол над въоръженията. Ако смятат, че Тръмп е съгласен с плана на Путин за Сирия, те ще трябва да обяснят това на американски държавен секретар Майк Помпео и на министъра на отбраната Джеймс Матис, които многократно критикуваха военната кампания на Русия в Сирия. \r\nПутин може да се свърже със севернокорейския лидер Ким Чен-ун, който би трябвало да е бил убеден, че е получил от Тръмп всичко, което е поискал в рамките на срещата им в Сингапур през юни. Но когато три седмици по-късно в Пхенян за преговори пристигна Майк Помпео, севернокорейските власти отхвърлиха „едностранните и хищнически\" изисквания на САЩ. \r\nВсичко това не означава, че Тръмп води много умела двулична игра, насочена към постигането на максимални отстъпки от Ким Чен-ун или Владимир Путин. По-скоро, благодарение на своето невежество и наивен стремеж да сключва сделки с диктатори, той превръща реалните споразумения в абсолютно невъзможни. В случая със Северна Корея това ще се превърне в проблем за САЩ, които се опитват да променят неприемливото за тях положение с ядрените оръжия на режима в Пхенян. В случая с Русия главният губещ ще бъде Путин, който се нуждае от помощта на САЩ, за да излезе от Сирия и от Украйна - да не говорим за санкциите, които развалят живота на най-близкото му обкръжение.  \r\nВъпреки ентусиазма от Световното първенство по футбол, Путин вече е по-слаб от преди. Руската икономика все още е в състояние на стагнация, което принуди правителството в Москва да повиши пенсионната възраст – ход, който е изключително непопулярен сред хората. В резултат рейтингът на Путин падна до ниво от 50%. Въпреки действията на Тръмп, НАТО току-що прие строг план за противодействие на руската агресия. И въпреки успехите на пропутинските партии на последните парламентарни избори, Европейският съюз току-що реши да удължи антируските санкции за срок от още шест месеца. \r\nНесъмнено, Путин се надява, че след Хелзинки Тръмп ще направи необходимото за вдигане на антируските санкции. Но миналата година Конгресът си даде право да блокира всички опити за смекчаване на ограниченията, наложени на Москва. До миналата седмица беше напълно възможно да си представим как Тръмп преодолява тази бариера с помощта на Републиканската партия. Но поради бурята, която се заформи след срещата в Хелзинки, би било глупаво от негова страна да предприема такива опити в близко бъдеще. \r\nЩо се отнася до упадъка и залеза на Запада, би било по-разумно за Путин да не разчита на него. Подкрепа за НАТО остава изключително силна сред  американския политически елит - когато Тръмп отиде в Европа, Сенатът гласува за подкрепа за НАТО с 97 гласа „за“ и два „против“. Американското общество е съгласно с това решение. Въпреки че Тръмп успя да настрои някои от своите поддръжници срещу НАТО, броят на американците, които подкрепят идеята за поддържане на военния съюз, все още са два пъти повече. Западът има много проблеми, но има основателни причини да вярваме, че той ще преживее и Тръмп, и Путин.  Тереза Герова", "date": "2018.07.22", "title": "The Washington Post: Западът ще преживее и Тръмп, и Путин"}
{"url": "http://www.focus-news.net/news/2018/07/22/2548330/die-sueddeutsche-zeitung-poveche-ot-20-hilyadi-germantsi-izlyazoha-na-protest-v-myunhen-sreshtu-populizma-na-hss.html", "text": "Повече от 20 хил. германци излязоха на протест в баварската столица Мюнхен срещу „популизма“ на Християнсоциалния съюз (ХСС), воден от Хорст Зеехофер, съобщава  Die Sueddeutsche Zeitung , най-тиражираният вестник в страната.  \r\nПод мотото „Шокирани - Заедно срещу политиката на страха!\", участниците в демонстрацията изразиха несъгласието си с политиката на ХСС в областта на предоставянето на убежище. Първоначално полицията съобщи за 15 хил. участници, а организаторите – за около 18 хил. души. По-късно правоохранителните органи коригираха данните, като поясниха, че над 20 хил. са се включили в протеста. При това „тенденцията е броят им да се увеличи значително“, подчертаха властите. По последна информация на организаторите участниците са 25 хил.  Тереза Герова", "date": "2018.07.22", "title": "Die Sueddeutsche Zeitung: Повече от 20 хиляди германци излязоха на протест в Мюнхен срещу „популизма“ на ХСС"}
{"url": "http://www.focus-news.net/news/2018/07/22/2548329/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик - Пловдив, предаде репортер на  Радио „Фокус“ – Пазарджик . Пътните настилки са мокри. Патрул на Пътна полиция е разположен на изхода на Пазарджик. Въведени са скоростни ограничения по трасето на разклоните за селата Мало Конаре, Говедаре и Цалапица. \r\nАлбена ЖИЛЕКОВА", "date": "2018.07.22", "title": "Пазарджик: Натоварено е движението по пътя Пазарджик - Пловдив"}
{"url": "http://www.focus-news.net/news/2018/07/22/2548321/zapochna-evtanaziyata-na-stadoto-na-baba-dora-v-sharkovo.html", "text": "Започна евтаназията на стадото на Тодорка Сакалиева – баба Дора, в село Шарково, предаде  бТВ . Тази сутрин селото беше отцепено. Полицаи изведоха от Шарково гражданите, които бяха блокирали пътя до последното оцеляло стадо на баба Дора. \r\nСпоред източници на медията умъртвяването на животните е започнало към 15 ч. \r\nОчаква се официално потвърждение от земеделския министър Румен Порожанов или от вътрешния Валентин Радев, които ръководят оперативния щаб, създаден заради кризата с чумата по животните в Странджа.", "date": "2018.07.22", "title": "Започна евтаназията на стадото на баба Дора в Шарково"}
{"url": "http://www.focus-news.net/news/2018/07/22/2548328/plovdiv-natovareno-e-dvizhenieto-po-avtomagistrala-trakiya-i-po-patishtata-za-karlovo-i-asenovgrad.html", "text": "Натоварено е движението по участъка на автомагистрала „Тракия“ в областта. Това съобщиха за  Радио „Фокус“ – Пловдив  от Областното пътно управление. Интензивен трафик се отчита също по пътищата Пловдив - Карлово и Пловдив - Асеновград - Смолян. Пътните настилки на територията на областта са нормално проходими. До този час в Областното пътно управление не са постъпвали сигнали за сериозни пътни инциденти. До 3 август движението по пътя Югово - Лъки ще се осъществява в една лента поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. От Областното пътно управление предупреждават, че има опасност от падащи камъни по пътищата в планинските райони, особено по направленията Бачково - Нареченски бани, Югово - Лъки и Кричим - Девин. \r\nТрафикът на територията на град Пловдив също се осъществява нормално и без затруднения към този час. По-натоварено е движението в централната градска част, както и по входно-изходните артерии. Затворено за движение е западното платно на бул. „Копривщица“ в Пловдив, в участъка между кръстовищата с бул. „Шести септември“ и бул. „Марица-юг“, заради провеждането на музикално събитие на Гребната база. Заради строително-монтажни дейности по полагане на топлопровод, до 31 юли ще остане затворена ул. „Полк. Сава Муткуров“ в града. Обходният маршрут е по ул. „Сърнена гора“. Пътните настилки на територията на град Пловдив също са нормално проходими. \r\nТони МИХАЙЛОВ", "date": "2018.07.22", "title": "Пловдив: Натоварено е движението по автомагистрала „Тракия“ и по пътищата за Карлово и Асеновград"}
{"url": "http://www.focus-news.net/news/2018/07/22/2548327/shumen-ogranicheno-e-dvizhenieto-po-avtomagistrala-hemus-pri-km-359-v-posoka-varna-poradi-pochistvane-na-patnoto-platno.html", "text": "Ограничено е движението по автомагистрала „Хемус“ при км 359 в посока Варна поради почистване на пътното платно след пътнотранспортното произшествие, което стана по-рано днес. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на „Пътна полиция\" по обходен маршрут по пътен възел „Нови пазар\" и по път I-2 Шумен - Варна.", "date": "2018.07.22", "title": "Шумен: Ограничено е движението по автомагистрала „Хемус“ при км 359 в посока Варна поради почистване на пътното платно"}
{"url": "http://www.focus-news.net/news/2018/07/22/2548331/burgas-52-godishen-mazh-se-e-obesil-v-apartamenta-si-v-zhk-lazur.html", "text": "52-годишен мъж се е обесил в апартамента си в жк. „Лазур”. Това съобщиха от  ОДМВР - Бургас . Сигналът е подаден на 21 юли т.г. около 17.00 часа в Пето Районно управление - Бургас. Съобщено е за обесил се мъж в апартамента си в бл. 73 в жк. „Лазур”. Установено е, че това е 52-годишен мъж от Бургас с инициали Г.Д.  \r\nСигналът за инцидента е подаден от 50-годишна приятелка на мъжа, която отишла до дома му и след като никой не е отворил на неколкократните ѝ позвънявания, отключила входната врата с притежавания от нея ключ. Жената открила 52-годишния мъж, както и предсмъртно писмо, оставено до близките му, след което алармирала полицейските служители.  \r\nИзвършен е първоначален оглед, като не са установени видими следи от насилие. Работата по случая продължава от служители на Пето Районно управление – Бургас.", "date": "2018.07.22", "title": "Бургас: 52-годишен мъж се е обесил в апартамента си в жк. „Лазур”"}
{"url": "http://www.focus-news.net/news/2018/07/22/2548326/kyustendil-potushen-e-pozharat-na-smetishteto-v-rayona-na-kocherinovo.html", "text": "Потушен е пожарът на сметището в района на Кочериново, като остава под наблюдение. Това каза за  Радио „Фокус“ - Пирин  комисар Светослав Георгиев, директор на Регионална дирекция „Пожарна безопасност и защита на населението” - Кюстендил. Човек от Община Кочериново ще остане на място през нощта, за да сигнализира при евентуално възобновяване на пламъците. „Когато гори сметището, ние не можем да вкараме коли вътре, нито да пуснем шлангове, защото те ще изгорят. Можем само да го наблюдаваме“, каза още Георгиев. \r\nЛора КАЛЧЕВА", "date": "2018.07.22", "title": "Кюстендил: Потушен е пожарът на сметището в района на Кочериново"}
{"url": "http://www.focus-news.net/news/2018/07/22/2548332/stara-zagora-vazstanoveno-e-dvizhenieto-po-pat--6-nikolaevo-kazanlak-pri-razklona-za-pat--5007.html", "text": "Възстановено е движението по път I-6 Николаево - Казанлък при разклона за път III-5007 и по пътната връзка I-6 Гурково – Казанлък. Това съобщиха от пресцентъра на  Агенция „Пътна инфраструктура“ .", "date": "2018.07.22", "title": "Стара Загора: Възстановено е движението по път I-6 Николаево - Казанлък при разклона за път III-5007"}
{"url": "http://www.focus-news.net/news/2018/07/22/2548336/dots-kostadin-nushev-bogoslov-mariya-magdalena-e-primer-za-mazhestveno-i-smelo-izpovyadvane-na-hristovata-vyara-bez-strah-ot-silnite-na-denya.html", "text": "Мария Магдалена е пример за едно мъжествено и смело изповядване на вярата в Исус Христос, на едно апостолско-мисионерско разпространение на християнската вяра без страх от земните управници, без страх от силните на деня, от човеците, които в момента имат някаква власт. Това каза богословът доц. Костадин Нушев в интервю за  Агенция „Фокус“  по повод деня, в който Православната църква прославя светата мироносица и равноапостолна Мария Магдалена. \r\n„Защото виждаме, че тя се е удостоила с това високо достойнство да бъде равноапостолна проповедничка на Христовата вяра, отивайки чак до римския император и проповядвайки му за първи път християнството. Това е нещо, което е положило основите на християнство в град Рим още преди там да отидат апостол Петър и апостол Павел, които са основали Римската църква“, каза още доц. Нушев и посочи, че ние днес трябва да следваме този пример и да се опитваме да оставаме винаги верни ученици на Спасителя и с достойнство да проповядваме истините на неговото евангелско учение. \r\nНа въпрос защо Мария Магдалена често е определяна като една от най-тайнствените жени в историята, богословът обясни: „Това се е получило така, защото Мария Магдалена произлиза от град Магдала – един от древните еврейски градове, и както в Евангелието се посочва, тя е имала някакво душевно страдание, някаква болест или, както е казано, Спасителя я е излекувал от седем нечисти духа. Някои тълкуватели считат, че това е било някакво физическо заболяване, а други - че тя е имала някакво душевно разстройство, свързано с обсебване от тъмни сили. Така че всъщност изцелението, което Спасителя дава на душата ѝ, е причината тя да се привърже към него и да стане една от най-ревностните му ученички и последователки. Тоест, тя е изпитала както страданието, така и изцелението и спасението на душата си и затова е могла с такава сила на духа, смелост и мъжество да свидетелства за божественото достойнство и за силата на Спасителя. От друга страна, тя е била винаги с апостолите и със света Богородица и тъй като Спасителя за първи път на нея ѝ открива истината за възкресението, затова и църквата я почита като жена, ученичка на Христос, равноапостолна и мироносица, която се е докоснала до божественото, до великите тайни на Христовото възкресение и на Божието царство. И затова нейният образ винаги е свързан, както и образът на свети Йоан Богослов, с образите на тези ученици, на които сам Спасителя е разкрил тайните на царството божие и които са проповядвали дълбоките духовни истини на християнската вяра по целия свят“, коментира доц. Нушев. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.07.22", "title": "Доц. Костадин Нушев, богослов: Мария Магдалена е пример за мъжествено и смело изповядване на Христовата вяра без страх от силните на деня"}
{"url": "http://www.focus-news.net/news/2018/07/22/2548338/burgas-intenziven-e-trafikat-i-po-avtomagistrala-trakiya-v-rayona-na-grada.html", "text": "Натоварен е трафикът по пътищата от южните и северните курорти в посока Бургас, предаде репортер на  Радио „Фокус“ – Бургас . Интензивно е движението по пътя към Поморие, Равда, Несебър и Слънчев бряг. Натоварено е движението по пътя към Атия, Черноморец и Созополи към Бургас. Интензивен е и трафикът и по автомагистрала „Тракия“ в района на Бургас. В останала част от областта движението се извършва с нормална интензивност. \r\nНормално се осъществява движението по централните улици и булевардите „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. Натоварено е движението към най-големия комплекс на града „Меден рудник“. \r\nДеница ДИМИТРОВА", "date": "2018.07.22", "title": "Бургас: Интензивен е трафикът и по автомагистрала „Тракия“ в района на града"}
{"url": "http://www.focus-news.net/news/2018/07/22/2548337/pregled-na-mezhdunarodnite-novini-do-18-chasa-agentsiya-fokus.html", "text": "В резултат на земетресението с магнитуд от 5,9 по скалата на Рихтер, едно от трите, които разлюля Иран, са пострадали най-малко 128 души, предава  Reuters . \r\nГубернаторът на провинция Керманшах, която бе ударена от два труса, поясни, че по-голямата част от ранените са получили медицинска помощ, но не се нуждаят от хоспитализация.  \r\nДържавните медии съобщиха, че две по-ранни земетресения, с магнитуд от 4,7 и 5,7 по скалата на Рихтер, са разрушили сгради в няколко села, без да взимат жертви. \r\nМортеза Салими, ръководител на местния клон на „Червения полумесец“, заяви, че щетите от земетресенията не са сериозни. „Докладите показват, че някои стени са се сринали, но не са докладвани големи щети\", поясни Салими.  \r\nИран претърпя няколко опустошителни земетресения през последните години. Миналия ноември земетресение с магнитуд от 7,3 удари провинция Керманшах в западната част на страната, убивайки най-малко 620 души и ранявайки хиляди други. \r\n***  Повече от 20 хил. германци излязоха на протест в баварската столица Мюнхен срещу „популизма“ на Християнсоциалния съюз (ХСС), воден от Хорст Зеехофер, съобщава  Die Sueddeutsche Zeitung , най-тиражираният вестник в страната.  \r\nПод мотото „Шокирани - Заедно срещу политиката на страха!\", участниците в демонстрацията изразиха несъгласието си с политиката на ХСС в областта на предоставянето на убежище. Първоначално полицията съобщи за 15 хил. участници, а организаторите – за около 18 хил. души. По-късно правоохранителните органи коригираха данните, като поясниха, че над 20 хил. са се включили в протеста. При това „тенденцията е броят им да се увеличи значително“, подчертаха властите. По последна информация на организаторите участниците са 25 хил. \r\n***  Министърът на външните работи на ФРГ Хайко Маас потвърди, че страната ще приеме на територията си членове на сирийската неправителствена организация „Белите каски“, съобщава националният ежедневник  Die Frankfurter Allgemeine Zeitung . \r\n„От началото на конфликта в Сирия „Белите каски“ са спасили повече от 100 хил. души“, подчерта първият дипломат на Берлин, като същевременно допълни, че поради тази причина членовете на тази организация заслужават уважение. С напредването на правителствените войски на Башар Асад доброволците са изложени на все по-голям риск за живота си. Затова е напълно човешко да им бъде оказана помощ. Съгласно думите на Маас, в Германия ще бъдат приети 50 от над 800-те спасени от Сирия членове на „Белите каски“, които към настоящия момент са на територията на Йордания. \r\n***  Турция ще излезе с инициатива за мирното разрешаване на ситуацията в сирийската провинция Идлиб, която ще бъде представена на предстоящата на 30-31 юли среща в Сочи. Плана предвижда разформироването на съсредоточените в северозападна Сирия незаконни въоръжени формирования, съобщи в неделя телевизионният канал Al Mayadeen, предава  ТАСС . \r\nСпоред неговата информация, Анкара разчита да предаде контрола над провинция Идлиб, където са съсредоточени множество различни военни групировки, на създадената от турските военни „Сирийска национална армия“. Освен това в региона трябва да бъде сформирана гражданска администрация. Реализацията на турския план ще бъде обсъдена скоро в Истанбул на съвещание на полевите командири от въоръжената опозиция, твърди телевизионният канал. \r\n„Ал Майадин“ смята, че турският президент Реджеп Таийп Ердоган се стреми да избегне въоръжен конфликт в Северозападна Сирия. \r\n***  Силна експлозия е разтърсила района в близост до международното летище в афганистанската столица Кабул малко след завръщането в страната на вицепрезидента Абдул Рашид Достум, съобщава  AFP . \r\nКореспондент на агенцията предаде, че инцидентът се е случил минути, след като Достум е напуснал летището. Властите допускат жертви и пострадали, но към настоящия момент не са в състояние да приведат конкретни данни. \r\nДостум, който е етнически узбек, бе посрещнат на летището в афганистанската столица като герой. Десетки високопоставени държавни служители и привърженици се събраха, за да приветстват завръщането му. Вицепрезидентът избяга от Афганистан преди повече от година заради разследване за изнасилване и тормоз на политически опоненти. \r\n***   Сръбска правителствена делегация ще бъде на посещение в САЩ в периода 23-26 юли, отбелязва скопското електронно издание  „Нова Македония“  . \r\nНачело на делегацията ще бъде министър-председателят Ана Бърнабич, която ще направи първа визита в САЩ като като ръководител на сръбското правителство. Във Вашингтон тя ще проведе срещи с високопоставени представители на администрацията на Доналд Тръмп, включително американския финансов министър Стивън Мнучин. В програмата на сръбския премиер са включени още разговори с представители на международни институции и компании, базирани в САЩ, сред които с президента на Световната банка Джим Йон Ким.Брьникч ще се срещне и с представители на научната и икономическата общност. \r\nСръбският премиер ще присъства и на церемония в Конгреса в САЩ във Вашингтон, посветена на стогодишнината от издигането на сръбското знаме в Белия дом. Освен нея, на събитието ще присъства също и министърът на външните работи на Сърбия Ивица Дачич. \r\n*** Безпилотни летателни апарати (БПЛА) на два пъти са се приближавали руската военновъздушна база в Сирия Хмеймим през почивните дни и са били унищожени от системите за противовъздушна отбрана (ПВО), съобщи представител на авиобазата, предава РИА Новости. \r\n„В събота, 21 юли 2018 година, с настъпването на тъмната част от деня, руските средства за ПВО на авиобазата Хмеймим са засекли още на голямо разстояние въздушна цел с малък размер (БПЛА), приближаваща се към руския военен обект. Щатните противовъздушни огневи средства на базата унищожиха въздушната цел. В неделя сутринта, 22 юли 2018 година, дежурните системи за ПВО, отново на голямо разстояние от летището, са унищожили неизвестен БПЛА, приближаващ се към Хмеймим от северозападна посока“, се казва в съобщението. \r\nУточнява се още, че и в двата случая няма пострадали или нанесени материални щети. Базата в Хмеймим функционира по план. \r\n***", "date": "2018.07.22", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/22/2548334/api-vavedeni-sa-obhodni-marshruti-na-pat--73-prez-selo-kalnovo-i-prez-aytoski-prohod-zaradi-katastrofata-v-rayona-na-smyadovo.html", "text": "Ограничено е движението по път II-73 Шумен - Карнобат (Ришки проход), в района на разклона за Смядово поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост по обходен маршрут:  \r\n- в посока от Карнобат към Шумен: през Смядово до път I-7 Велики Преслав - Шумен; \r\n- в посока Шумен - Карнобат: през село Ивански – село Кълново - село Партизани и през проход Айтоски.", "date": "2018.07.22", "title": "АПИ: Въведени са обходни маршрути на път II-73 през село Кълново и през Айтоски проход заради катастрофата в района на Смядово"}
{"url": "http://www.focus-news.net/news/2018/07/22/2548333/reuters-blizo-130-dushi-sa-postradali-v-rezultat-na-zemetresenieto-ot-59-po-rihter-v-iran.html", "text": "В резултат на земетресението с магнитуд от 5,9 по скалата на Рихтер, едно от трите, които разлюля Иран, са пострадали най-малко 128 души, предава  Reuters . \r\nГубернаторът на провинция Керманшах, която бе ударена от два труса, поясни, че по-голямата част от ранените са получили медицинска помощ, но не се нуждаят от хоспитализация.  \r\nДържавните медии съобщиха, че две по-ранни земетресения, с магнитуд от 4,7 и 5,7 по скалата на Рихтер, са разрушили сгради в няколко села, без да взимат жертви. \r\nМортеза Салими, ръководител на местния клон на „Червения полумесец“, заяви, че щетите от земетресенията не са сериозни. „Докладите показват, че някои стени са се сринали, но не са докладвани големи щети\", поясни Салими.  \r\nИран претърпя няколко опустошителни земетресения през последните години. Миналия ноември земетресение с магнитуд от 7,3 удари провинция Керманшах в западната част на страната, убивайки най-малко 620 души и ранявайки хиляди други. Тереза Герова", "date": "2018.07.22", "title": "Reuters: Близо 130 души са пострадали в резултат на земетресението от 5,9 по Рихтер в Иран"}
{"url": "http://www.focus-news.net/news/2018/07/22/2548339/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път-19 Симитли – Гоце Делчев. През деня няма регистрирани инциденти на пътя. Пътните настилки са сухи и нормално проходими. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода Предел. \r\nЛора КАЛЧЕВА", "date": "2018.07.22", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/22/2548335/stancho-rusev-td-trapezitsa-1902-chovek-ne-tryabva-da-izliza-sam-v-planinata-organiziranite-ni-izlizaniya-sred-prirodata-sa-s-grupi-ot-nad-20-choveka.html", "text": "В никакъв случай човек не трябва да излиза сам в планината. Това каза за  Радио „Фокус“ – Велико Търново  Станчо Русев, председател на Клуба по пешеходен туризъм към Туристическо дружество „Трапезица – 1902“. Той посочи, че организираните излизания сред природата на Клуба са с групи от над 20 човека. Организация се провежда три месеца преди провеждането на мероприятието. На всеки участник се разяснява маршрутът, а той се подготвя с необходимата екипировка. Правят се заявки за нощувките и транспорта до изходните места на определения маршрут. „Избягваме човек да излиза сам в планината. Не е за предпочитане човек да е сам. Дори и любителите на фотографията, които обичат да правят снимки на изгрев или на залез слънце, никога не са сами. Покрай тях винаги са техни приятели или колеги“, допълни Станчо Русев. \r\nТой посочи, че екопътеките в района на Велико Търново са в добро състояние. Още през пролетта са проведени необходимите мероприятия за тяхното почистване и подновяване на маркировката. „В района нямаме пътеки, които да са били маркирани, а не се поддържат. През пролетта или есента се минава по тях, за да се направи прочистване и поддържане“, допълни Станчо Русев. \r\nНадежда КРЪСТЕВА", "date": "2018.07.22", "title": "Станчо Русев, ТД „Трапезица 1902“: Човек не трябва да излиза сам в планината, организираните ни излизания сред природата са с групи от над 20 човека"}
{"url": "http://www.focus-news.net/news/2018/07/22/2548340/milka-harizanova-ruo-burgas-inovativnite-uchilishta-doprinasyat-za-povishavaneto-na-kachestvoto-na-obrazovanieto.html", "text": "Иновативните училища допринасят за повишаването на качеството на образованието. Това каза за  Радио „Фокус“ – Бургас  Милка Харизанова, зам.-началник на РУО – Бургас. По думите ѝ учителите разработват електронни уроци. „Самите те се обучават и споделят натрупания опит с колеги от други училища и по този начин успяха да разпространят идеята за иновативните училища. Тази година имаме 25 училища, които са кандидатствали и чиито проекти са одобрени, така че за следващата учебна година ще имаме 25 проекта“, каза още Харизанова. \r\nПо думите ѝ за миналата учебна година са били 11 училища с 12 проекта. Повечето са били от град Бургас, но е имало и едно от Карнобат и едно от село Росен (община Созопол). Към училищата в Бургас е било и училището в кв. „Горно Езерово“, което също е имало проект за иновация. \r\n„Иновативните училищата, които работиха през настоящата година, представиха своя опит пред директори, учители и други педагогически специалисти, за да им вдъхнат кураж, че не е страшно, а много полезно“, каза още Милка Харизанова. По думите ѝ е необходимо да се работи за промяна в училищата с оглед на постигането на по-високи резултати, на учениците в училище да им е интересно и училището да се доближи до изискванията на бъдещето. „Всички си дават ясна сметка, че днешните първокласници, когато завършат средното си образование, това ще бъде след около 11 години и по-голямата част от тях ще работят по професии, които все още не съществуват. Затова училището трябва да бъде организирано, за да ги подготви за този период от техния живот“, добави Харизанова. \r\nТя каза още, че новите проекти са на ПГРЕ „Г. С. Раковски“ и ОУ „Александър Г. Коджакафалията“. „Някои от училищата продължават проектите си, защото бяха само за 1 година и кандидатстваха за удължаването на дейността на проектите, така че за следващата година ще имаме възможност да проследим работата на повече училища в нашата област“, добави Харизанова. \r\nДеница ДИМИОТРОВА", "date": "2018.07.22", "title": "Милка Харизанова, РУО - Бургас: Иновативните училища допринасят за повишаването на качеството на образованието"}
{"url": "http://www.focus-news.net/news/2018/07/22/2548341/predstoyashti-sabitiya-v-stranata-za-23-yuli-agentsiya-fokus.html", "text": "*** \r\nОт 10.00 часа в зала „Джеймс Баучер“ на Института „Иван Хаджийски“ (адрес: булевард „Джеймс Баучер“ 23) „Галъп интернешънъл“ и clinica.bg организират дебат на тема „Прозрачност и здравеопазване“. Участие в дебата ще вземат д-р Дечо Дечев, управител на НЗОК, г-жа Жени Начева, председател на НС на НЗОК, д-р Бойко Пенков, зам.-министър на здравеопазването, представители на съсловните организации в здравеопазването, народни представители, експерти и лекари. \r\n*** \r\nОт 11.00 часа в Националния пресклуб БТА ще се проведе пресконференция на тема „Чумата в Странджа - ветеринарен и хуманитарен поглед. Процедури и изисквания, регламентирани в Европейските директиви“. Участие в нея ще вземат д-р Пламен Пасков – ветеринарен лекар, Владимир Павлов – организатор на протестите в Шарково, и Иво Чорбов – животновъд. \r\n*** \r\nОт 18.00 часа пред Паметника на Никола Вапцаров в градината на ул. „Московска“ \r\n(зад Националната художествена галерия-Двореца) ще бъде отбелязана годишнината от разстрела на Антон Иванов, Петър Богданов, Никола Вапцаров, Георги Минчев, Атанас Романов и Антон Попов. \r\n*** \r\nОт 18.30 часа на парка до Лидл в „Младост“ ще се проведе трети пореден протест срещу застрояването. \r\n*** \r\nОт 10.00 часа  в театралната зала „Карл Джераси“ в студентски център „Америка за България“, университетски комплекс „Скаптопара“ на АУБ, ще бъде открита най-голямата математическа олимпиада за студенти в света. \r\n*** \r\nОт 10.00 часа в централата на ГЕРБ, намираща се на ул. „Конт Андрованти“ 5 народният представител от ГЕРБ Иван Вълков организира приемна за граждани. \r\n*** \r\nОт 09.00 часа в района на Висшето военноморско училище ще се състои ритуал по полагане на венци и цветя по случай 76 години от гибелта на Никола Й. Вапцаров.  \r\n*** \r\nОт 20.00 часа на сцената на крепост „Баба Вида” ще се състои официално откриване на Фестивал на изкуствата „Дунавски вълни”. От 20.10 часа ще се проведе концерт Симфониета – Видин. \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления. \r\n*** \r\nОт 09.00 часа в Младежки център – Добрич ще се проведе Еко лято 2018 – спортни и занимателни игри, прожекции на филми, посещение на басейн. \r\n*** \r\nОт 10.30 часа в Художествена галерия – Добрич ще се проведе Лятна работилница за въображение. \r\n*** \r\nОт 18.30 часа в Огледална зала „Нели „Божкова“ ще се състои Концерт на CAUM - Академичен хор на университета Миньо в Брага, Португалия. \r\n*** \r\nОт 19.00 часа  с дефиле от Стара къща до сцената на пл. „Свобода“ и официален концерт ще бъде открит XVII Международен фолклорен фестивал „Фолклор без граници“. \r\n*** \r\nОт 11.00 часа пред паметника на Андрей Василев – Амира,  на площад  „Защитата на Каварна” ще бъдат поднесени венци и цветя повод 141 години от Каварненското въстание.  \r\n*** \r\nНародният представител от ГЕРБ Ирена Димова организира приемни в село Смоляновци и село Белотинци. С жителите на Смоляновци Димова ще разговаря от 10.00 до 12.30 часа в кметството на селото, а приемната в с. Белотинци ще се проведе от 13.30 до 15.00 часа. \r\n*** \r\nОт 9.00 часа в Учебния корпус на Медицински университет – Плевен ще се проведе третият последен кандидатстудентски изпит от редовната сесия по биология за бакалавърските специалности. \r\n*** \r\nОт 12.30 часа в Дом на културата „Борис Христов“ – конферентна зала президентът на КНСБ Пламен Димитров ще даде пресконференция. \r\n*** \r\nОт 11.30 часа кметът на Пловдив инж. Иван Тотев ще открие обновената музейна експозиция в къща музей „Христо Г. Данов”. \r\n***  \r\nОт 10.00 часа в Детски отдел на Градската библиотека ще се проведе Творческа работилница „Работливи ръчички” – изработване на фигурки и предмети от пластилин.", "date": "2018.07.22", "title": "Предстоящи събития в страната за 23 юли (Агенция „Фокус“)"}
{"url": "http://www.focus-news.net/news/2018/07/22/2548344/gd-granichna-politsiya-intenziven-e-trafikat-za-leki-avtomobili-na-vsichki-granichni-punktove-s-gartsiya.html", "text": "Интензивен е трафикът за леки автомобили на всички гранични пунктове с Гърция. Това съобщиха за  Агенция „Фокус”  от  ГД „Гранична полиция” . На българо-сръбската граница на ГКПП Калотина трафикът е интензивен за леки автомобили на вход и изход. На останалите гранични конторлно-пропускателни пунктове трафикът е нормален. \r\nНа българо-турската граница на ГКПП „Капитан Андреево” трафикът е интензивен за леки и товарни автомобили на изход .На ГКПП Лесово трафикът е интензивен за товарни автомобили на изход. \r\nНа българо-румънската граница на ГКПП „Дунав мост - Русе” и ГКПП „Дунав мост Видин” трафикът е интензивен на изход за товарни автомобили. На ГКПП „Дуранкулак” и ГКПП „Кардам” трафикът е интензивен на вход и изход за автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.22", "title": "ГД \"Гранична полиция\":  Интензивен е трафикът за леки автомобили на всички гранични пунктове с Гърция"}
{"url": "http://www.focus-news.net/news/2018/07/22/2548343/predstoyashti-mezhdunarodni-novini-za-23-yuli-agentsiya-fokus.html", "text": "Председателите на четирите най-големи партии в Македония се събират на нова среща в опит да постигнат споразумение за избирането на състава на ДИК. \r\n***  Сръбска правителствена делегация, водена от министър-председателя Ана Бърнабич, започва посещение в САЩ. \r\n***  Започва XXII Международна конференция за насърчаване на изследванията за СПИН. \r\n***  Германският външен министър Хайко Маас приема за среща италианския си колега Ензо Моаверо Миланези на фона напрежението около миграцията. \r\n***  Германският външен министър Хайко Маас приема за среща британския си колега Джереми Хънт за първи разговори след оставката на Борис Джонсън.  \r\n***  Държавният секретар на САЩ Майк Помпео ще изнесе реч по за Иран по време на среща с членове на иранско-американската общност в Калифорния. \r\n***  Върховният съд на ООН ще заседава извънредно по делото на Катар срещу Обединените арабски емирства.  \r\n***  Държавният глава на Филипините Родриго Дутерте ще направи годишното си обръщение към нацията, в което ще очертае политиките на кабинета за третата година от управлението му.  \r\n***", "date": "2018.07.22", "title": "Предстоящи международни новини за 23 юли (Агенция „Фокус“)"}
{"url": "http://www.focus-news.net/news/2018/07/22/2548342/ministar-rumen-porozhanov-umartveni-sa-vsichki-zhivotni-i-ot-poslednite-tri-ostanali-stada-v-selo-sharkovo.html", "text": "Умъртвени са всички животни и от последните три останали стада в село Шарково. Това каза на извънреден брифинг министърът на земеделието, храните и горите Румен Порожанов, предаде репортер на  Агенция „Фокус“ . „В село Шарково към момента трите стада – две по-малки с около 15 животни и това, което е с козите с около 140 животни, вече са умъртвени по хуманен начин и загробени“, каза още Порожанов и посочи, че се надява изолацията на Шарково вече да е приключила. „Едно от тези стада е на баба Дора и тя както всички, ще получи обезщетение. Това ще стане до една седмица, а за всички останали в Шарково, чиито животни преди това бяха умъртвени, изплащането ще стане утре“, обясни министърът. \r\nТой припомни, че в трите населени места – Шарково, Странджа и Краново, бяха потвърдени 22 положителни проби. „Което означава, че там независимо от това, че не всички стада са с положителни проби, поради контактност, трябваше да се подходи по този начин. Това е начин, потвърден като правилен от Европейската комисия, която беше при нас. В петък бяха платени обезщетенията в Краново и Странджа, а утре ще бъдат изплатени и в Шарково“, каза той. \r\nПорожанов обясни, че последните три двора, в които имаше животни, ще бъдат дезинфекцирани днес, а до дни ще започне и самото изчистване на оборите. \r\nЦветилена СИМЕОНОВА", "date": "2018.07.22", "title": "Министър Румен Порожанов: Умъртвени са всички животни и от последните три останали стада в село Шарково"}
{"url": "http://www.focus-news.net/news/2018/07/22/2548348/nikola-yankov-kontsesiyata-na-letishte-sofiya-e-nay-golyamata-sdelka-v-balgariya-ot-nachaloto-na-prehoda.html", "text": "Концесията на Летище „София” е най-голямата сделка в България от началото на прехода. Това каза Никола Янков, управляващ партньор в Експат Капитал, председател на Съвета на директорите на Експат Асет Мениджмънт в предаването  „Беновска пита”  по  „Радио К2”  и  „Канал 3” .  \r\nИлиана Беновска: Правим този запис в петък, 20 юли. Добър ден, г-н Янков! Тази седмица излезе позицията на БСП, която изисква да се спре концесията на Летище „София”. Вие бяхте заместник-министър на транспорта и практически концесионирахте летищата „Бургас” и „Варна”. Може ли да споделите становище – трябва ли да се спре концесията на Летище „София” и ако трябва – защо, ако не трябва – защо пък не? \r\nНикола Янков: Сделката за концесията на Летище „София” е най-голямата сделка в България за последните може би 20 години или даже от началото на прехода! Това е стратегически проект, който според мен лично трябва да се реализира със сигурност! Трябва да поздравим правителството все пак, че след дълги колебания и няколко опита, с прекъсване, удължаване и спиране на процедурите през последните няколко години, най-накрая се стартира отново съответната процедура. Този път със заявка да се довърши, надявам се! Аргументите на БСП, тези, които поне бяха изказани в Народното събрание тази  седмица, според мен са по-скоро в сферата на опозиционната риторика и по-малко свързани с експертна преценка и с целесъобразност! \r\nИлиана Беновска: Оборете ги експертно.  \r\nНикола Янков: Говори се, че държавата има някакъв стратегически интерес да държи контрол върху летищата. Разбира се по-големи и по-силни държави от България имат достатъчно развити летища, оперирани от частни оператори и това по никакъв начин не отслабва контрола на държавата! \r\nИлиана Беновска: Може ли да кажете малко имена на държавите, които са концесионирали своите летища? \r\nНикола Янков: Ние всички пътуваме много. Да започнем от няколко по-известни дестинации като Германия, Великобритания, Франция, Италия, Австрия, Швейцария и така нататък, тоест, Холандия, ако щете – по-развитите държави. Тези, към които се опитваме да се присъединим, да се интегрираме, имат такъв модел на управление на инфраструктурата! Това са частни компании, които оперират, забележете, държавна инфраструктура, тоест това не е приватизация! Собствеността на държавата автоматично се запазва! Тоест има една опозиционна реторика, че едва ли не държавата губи някакъв контрол – нищо не губи държавата, тя си е собственик!  \r\nИлиана Беновска: Да, БСП даже твърдят, че държавата ще губи печалба и ще даде един печеливш обект на някой друг да печели от него!     \r\nНикола Янков: Там риториката е, че никога не е добре да се приватизира или концесионира! Ако фирмата печели – да не я продавам, защото печели, ако фирмата губи – сега не е моментът, защото е губеща и така нататъка. Там темата е ясна, но забележете с няколко цифрички – за последните пет години Летище „София е спечелило общо около 21 милиона лева, само 21 милиона лева за пет години  забележете, това се по 4-5 милиона лева! \r\nИлиана Беновска: А колко са разходите, имате ли цифрички?  \r\nНикола Янков: Не, това е печалбата след разходите. \r\nИлиана Беновска: След приспадането? \r\nНикола Янков: Да, но в същото време концесионната процедура, както е заложена с параметрите на правителството, предвижда минимум 15 милиона лева концесионно възнаграждение, минимално забележете, плюс процент от приходите всяка година! Така че аргументът, че ще се пропуснат някакви пари и така нататъка, не е състоятелен! Същото не е състоятелно и за инвестициите, което се спомена! През последните пет години държавното Летище „София” инвестирало само 12,5 милиона лева, общо за 5 години, забележете, инвестиции, докато минималните изискуеми, по процедура, инвестиции са около 600 милиона евро, забележете! Освен това, забравихме да посочим, че концесионерът ще трябва да плати 550 милиона лева при подписване на концесионния договор, които, държавното Летище „София”, с темпа на печалба, който има в момента, никога няма да ги спечели тези пари, никога няма да ги даде на държавата като дивидент! Така че говорим за една риторика, която може би е интересна за част от населението по принцип, но тя не е експертно правилна! \r\nИлиана Беновска: БСП изразиха и аргументи по отношение на срока на концесията и на евентуалния концесионер. Не знам защо имаше страх – това да не е някоя, цитирам, „турска фирма”!  \r\nНикола Янков: Да, освен че има много сериозни квалификационни изисквания този път, в тази процедура има също така изисквания операторът да оперира в радиус от, мисля, че беше – 400 или 500 километра от друго летище около София, с цел да не бъде потенциален конкурент. Това в известен смисъл дисквалифицира директно турските участници. Дали това е направено конкретно заради тях? В интерес на истината – какво лошо ние виждаме в едни турски участници? \r\nИлиана Беновска: А защо се прави такова отстояние между едното и другото летище? \r\nНикола Янков: Логиката е, че ако един оператор е инвестирал достатъчно много пари, примерно френската компания Ванси наскоро концесионира Летище „Белград”, което е на 350 километра от София, ако те инвестират огромно количество пари там, те няма да инвестират същото количество пари или повече за развитие на конкурента му – софийското летище. В това има икономическа логика, в тези изисквания, така че това не е само по себе си лошо, но думата Турция явно е мръсна дума в България и продължава да бъде през последните години! От икономическа гледна точка – това не е така! \r\nИлиана Беновска: Добре, нека да не правим квалификации, защото пък знаете, че премиерът Борисов се гордее с това, че е осъществил добри, пълноценни връзки с президента на Турция Ердоган и благодарение на това спря емигрантския поток към Европа, но това е друга тема! Продължете, моля Ви, по параметрите на концесията и аргументите, с които може да оборите възраженията на БСП! \r\nНикола Янков: Единственият начин за развитие на Летище „София” е това да се случи с частни капитали! Този обект, който е лицето на държавата пред света, това всичко го знаем, изглежда в момента по един, меко казано, неподходящ начин и съвсем различно от големите летища в европейските държави, които изброих! \r\nИлиана Беновска: Все пак на фона на старото Летище „София” нека да се похвалим, че имаме по-добро от предишното! \r\nНикола Янков: Е, това беше много старо! \r\nИлиана Беновска: Това беше по времето, когато Вие бяхте и заместник-министър, нали?   \r\nНикола Янков: Точно така! Експлоатацията на новото летище стартира точно в края на мандата на царското правителство, но дори да не се връщаме към това време – просто има нужда от разширяване на това летище. В концесионната процедура в момента е заложено развитието на нов Терминал 3, чисто нов, изграждане на такъв, както и изграждането на втора голяма писта в средносрочен план. Ако държавата трябва да ги направи тези инвестиции – това са стотици милиони евра! Трябва да излязат от нашия джоб с Вас, по-добре да ги даде един частник, концесионен оператор, който да си ги възвърне с експлоатация! Тоест държавата ще си спести тази инвестиция, от една страна, от друга страна, ще вземе едни пари, които са в пъти, подчертавам, десетки пъти повече от това, което в момента взема като печалба от държавното управление! \r\nИлиана Беновска: Един, така, шеговит въпрос – аз съм режисьор по първо образование и снимах един филм, за който ми трябваше терен летище. Нямаше да ходим в чужбина да го снимаме и за да симулираме летище – избрахме един хубав, голям мол. Защо сегашното летище не е привлекателен център за присъствието на стоки, магазини, услуги и така нататък, както е навсякъде по света, виждали сме?  \r\nНикола Янков: Това е въпрос на ноу-хау, управленско ноу-хау на летищния оператор. Българска държавна фирма не разполага с такова ноу-хау. \r\nИлиана Беновска: Или може би нямаме достатъчно пътникопоток, който да пазарува? \r\nНикола Янков: Всъщност това не е вярно! За последните пет години пътникопотокът на Летище „София” се е увеличил от 3,5 милиона пътника през 2013 г. до 6,5 милиона пътника през 2017 година. София става интересно международно летище от всяка гледна точка! От икономическа гледна точка там има повече трафик, отколкото във всеки един софийски мол! Въпреки всичко летището не изглежда като софийските молове очевидно, но както казах управлението на търговските площи, изобщо търговската част на експлоатацията на летищните обекти, не е силата част на държавния бизнес! \r\nИлиана Беновска:Да, и тази теза, че държавата не е добър стопанин, тя се повтаря малко в упоение! Може би имат право тези, сигурно и Вие сега гледате вече търпеливо да кажете, че не е добър стопанин държавата, но защо да не е така? \r\nНикола Янков: Държавата има роля в определени сектори. Тя трябва да гарантира сигурността на гражданите, минимални жизнени равнища и други неща, свързани с публична инфраструктура, но от гледна точка на гаранция за безопасност и регулация, бизнес експлоатация на тези активи, е въпрос на частни оператори. Искам да кажа също така нещо, което не се казва от БСП или от опозицията – когато се инвестира в активи на Летище „София”, концесионерът ще добавя стойност върху държавния обект. Тоест всичките стотици милиони евра, които се инвестират като инвестиции там, ще са собственост на държавата в момента, в който бъдат направени. Тоест с всеки изминал ден, когато частният оператор инвестира пари в това летище, в неговата инфраструктура, в сградите, в пистите – това са пари подарени на българската държава. Това трябва да се знае! Тази собственост остава българска държавна собственост! \r\nИлиана Беновска: Добре, в крайна сметка кое е най-важното, което трябва да знаем ние гражданите на България по отношение на предимствата на концесията и по отношение на оборване на възраженията на БСП? \r\nНикола Янков: България има нужда от модерно летище, от модерна инфраструктура, транспортна! По принцип начинът това да се случи е като се привлекат големи частни капитали от чужбина, няма друг начин! Това е модерният, правилният начин да се случват нещата. България не може да си позволи милиардите за инвестиции в такива обекти в момента. Те няма да бъдат изхарчени ефективно, няма да бъдат направени по най-добрия начин нещата и най-накрая всички ние пак ще съжаляваме – „защо така стана?”. По-добре да привлечем първо класни летищни оператори от чужбина, с доказани обекти, с места, където ние можем да отидем, да видим какво са направили, да видим как се експлоатира това нещо. Аз лично не се съмнявам, че примерно една Германия или Англия, която концесионира своите летища, са по-глупави държави от България! Защо там това да може да става, а тук да не може? Всъщност тези държави са много по-силни като държави и като държавен контрол, отколкото една България в момента!  \r\nИлиана Беновска: Трябваше Летище „Пловдив” да бъде концесионирано от китайски инвеститори, единият, от които загина при нещастен случай, но въпреки това до сряда трябваше да се подпише договорът за концесия на Летище „Пловдив”. Чуха се аргументи, че това няма да стане, заради внесеното предложение от БСП за промени в Закона за концесиите и вкарването на пристанищата и летищата в забранителния списък. Чисто политически посланието е ясно, но експертно как ще го коментирате? \r\nНикола Янков: Неподписването на договора за Летище „Пловдив” няма нищо общо според мене с предложението на БСП. По-скоро китайската компания направи, до колкото разбрах вчера, едно изявление, че те не могат се справят във времето, което е отделено за подписването на този договор. Тоест те се отказаха практически. Отказът от тяхна страна няма нищо общо с българския фактор според мен! \r\nИлиана Беновска: Тоест трябва да се обяви нова процедура? \r\nНикола Янков: Или да се покани следващият подал документи, доколкото разбирам там има втори участник. Ако Министерството на транспорта реши, че това е целесъобразно, те могат да започнат преговори с него. Разбира се, ако този участник потвърди своя интерес, но алтернативата на такъв подход е обявяване на нова процедура. Летище „Пловдив” между другото е също един от обектите, които имат нужда от големи инвестиции, за да бъде развит като бизнес и държавата няма как да ги направи, освен в частно-публично партньорство.  \r\nИлиана Беновска: Може ли да кажете на какви Ваши занимания и дейности се базира експертната Ви оценка в момента, след като вече не сте заместник-министър нито на транспорта, нито на икономиката? В какво качество говорите сега? \r\nНикола Янков: Да, аз съм управляващ съдружник в Експат Капитал, която е най-голямата независима компания за управление на активи в България, но във всеки случай през годините, когато не съм бил част от публичната администрация, съм следял тези процеси. Все пак голяма част от концесионираните транспортни обекти в България бяха част от моя ресор в периода 2003 – 2005 г., включително повече от десет пристанища, двете големи международни летища на Черноморието и така нататъка. Така че това са едни неща, които продължават да ме интересуват и аз следя отблизо процесите, които текат в момента в правителството. Бих казал, че това е един от обектите, всъщност най-големият обект, по-голям от АЕЦ „Белене” като икономически ефект за България, който отдавна трябваше да бъде предложен за една добра сделка със стратегически инвеститор. Вместо да се подкрепя тази инициатива на правителството – виждаме опит да се спекулира, да се дават някакви краткосрочни, публични дивиденти. Това според мене е временно и то ще е краткосрочно, това няма да спре концесията! \r\nИлиана Беновска: Накрая пак шега, понеже бяхте в царското правителство, близко до него беше и ДПС и неговият лидер Ахмед Доган – подарявам Ви една книга, която сме направили с г-н Доган 1992 г., но тя още е валидна! Ще ми бъде много любопитно да чуя Вашата оценка! \r\nНикола Янков: Ще я прочета с интерес! Господин Доган при всички положения трябва да бъде най-малкото четен и към неговите коментари винаги човек трябва да се отнася сериозно, както се оказа!  \r\nИлиана Беновска: Да, вътре има много неща и за икономика, независимо че времето е било различно тогава! \r\nНикола Янков: С удоволствие, благодаря Ви! \r\nИлиана Беновска: И понеже сме малко в полеви условия – помогнете ми с една ръка да Ви подаря тениската на предаването „Беновска пита” и да Ви пожелая да знаете винаги отговора на въпроса на гърба, който е „Защо?”! \r\nНикола Янков: Защо трябва да се... \r\nИлиана Беновска: Концесионира Летище „София”? \r\nНикола Янков: Не, в случая – защо трябва да ги правим лесно нещата, като може, както винаги, да ги направим по трудния начин!? Това е за съжаление отговора на Вашия въпрос в момента! \r\nИлиана Беновска: Благодаря Ви! Символична ябълка, знаете, че ни обявиха за нация, пълна, в политиката и в съдебната система, и в други сфери, с гнили ябълки! Един френски посланик, няма да му спомена името... Подарявам Ви я с надежда да бъдете здрави, български, червени ябълки – Вие и Вашата фирма! \r\nНикола Янков: Благодаря Ви, г-жо Беновска! Това е..., оценяваме факта, но ние ще бъдем, въпреки че сме частна структура, всички ние сме активни граждани! Преди всичко следим какво става в публичната администрация, както и Вие. Ще се радваме да поддържаме връзка и да коментираме и за в бъдеще тези теми. \r\nИлиана Беновска: Благодаря Ви! Ще се радвам да се видим и в студиото! С лява ръка, позволете ми! Благодаря Ви за това интервю! \r\nНикола Янков: Благодаря още веднъж!", "date": "2018.07.22", "title": "Никола Янков: Концесията на Летище „София” е най-голямата сделка в България от началото на прехода"}
{"url": "http://www.focus-news.net/news/2018/07/22/2548347/stara-zagora-vremenno-e-ogranicheno-dvizhenieto-po-podbalkanskiya-pat-v-rayona-na-s-dabovo-poradi-patnotransportno-proizshestvie.html", "text": "Временно е ограничено движението по път I-6 Гурково - Мъглиж в района на Дъбово поради пътнотранспортно произшествие. Това съобщиха от пресцентъра на  Агенция „Пътна инфраструктура“ .  \r\nШофьорите да се движат с повишено внимание и съобразена скорост, спазвайки указанията на служителите на „Пътна полиция“ по обходен маршрут: в посока Гурково - по път I-5 Казанлък - Стара Загора до село Ягода, продължавайки до Николаево. В посока Мъглиж през Дъбово - Юлиево  - Шаново - I-5 Ягода - Казанлък.", "date": "2018.07.22", "title": "Стара Загора: Временно е ограничено движението по Подбалканския път  в района на с. Дъбово поради пътнотранспортно произшествие"}
{"url": "http://www.focus-news.net/news/2018/07/22/2548350/gabrovo-ogranicheno-e-dvizhenieto-po-pat-sevlievo-draganovtsi-poradi-izvarshvane-na-remontni-deynosti.html", "text": "Ограничено е движението по път Севлиево – Драгановци поради извършване на ремонтни дейности. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Това съобщиха за  Радио \"Фокус\" - Велико Търново  от Областното пътно управление - Габрово. Срокът за приключване на дейностите е 31 октомври 2018 г. Условията за пътуване в региона са нормални. Времето е предимно слънчево, без валежи. Настилките са сухи. Ремонтни дейности текат  в друга отсечка от път II-44  между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Остава в сила забраната за тирове над 12 тона в района на прохода  Шипка . Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август, информират още от Областно пътно управление – Габорово. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. \r\nМария НЕДЕВА", "date": "2018.07.22", "title": "Габрово: Ограничено е движението по път Севлиево – Драгановци поради извършване на ремонтни дейности"}
{"url": "http://www.focus-news.net/news/2018/07/22/2548352/aktsenti-v-sutreshniya-blok-dobro-utro-balgariya-po-radio-fokus-na-23-yuli-2018-g.html", "text": "България е богата на различни видове минерали. Те са част от живота от дълбока древност. Кои са най-разпространените и защо на територията ни няма находища на така жадуваните диаманти, ще разберем от колекционера Евгени Вулев. БСП представи проекта „Визия за България“, това ще повиши ли доверието на обществото към левицата?  Председателят на ПГ на ГЕРБ Цветан Цветанов попита откъде ще дойдат парите за предвидените реформи и обвини БСП в популизъм. Председателят на ПГ „Обединени патриоти“ Волен Сидеров призова да бъде оттеглен законопроектът, предложен от вицепремиера Валери Симеонов, който предвижда мерки срещу вдигането на шум по курортите. От своя страна депутатът от партията на Валери Симеонов Борис Ячев призова разногласията да бъдат уреждани в коалиционния съвет и в рамките на ПГ „Обединени патриоти“. Увеличава ли се пукнатината в малката коалиция, какво се случва в голямата, ще разговаряме с политическия анализатор проф. Александър Маринов. Интересът към билките е голям, особено като част от темата за здравословния начин на живот. Ще потърсим различните им приложения от председателя на Съюза на билкарите в България д-р Емил Елмазов. На 26 юли 2018 г. в Етнографския музей във Варна ще бъде открита изложбата „В света на фотографията у дома“. Повече по темата ще научим от Диана Тодорова, с която разговаря репортерът ни във Варна Диана Стоева. През изминалата седмицата се проведе пресконференция, на която бяха представена  предстоящата реконструкция на стадион „Пловдив“. Какви са етапите, ще разберем от репортажа на колегата Весела Кръстева от Радио „Фокус“ – Пловдив. \r\nТези и още теми - в сутрешния блок на Радио „Фокус“ „Добро утро, България“ от 06.00 до 10.00 часа с водещ Елеонора Чолакова.", "date": "2018.07.22", "title": "Акценти в сутрешния блок „Добро утро, България“ по Радио „Фокус“ на 23 юли 2018 г."}
{"url": "http://www.focus-news.net/news/2018/07/22/2548349/stara-zagora-tezhka-katastrofa-mezhdu-dva-leki-avtomobila-e-stanala-na-podbalkanskiya-pat-v-rayona-na-selo-dabovo.html", "text": "Тежка катастрофа е станала на Подбалканския път в участъка между Гурково и Мъглиж, в района на село Дъбово. Това съобщиха за  Агенция „Фокус“  от  ОДМВР – Стара Загора . Около 17.00 часа е станал инцидент, в който са участвали два леки автомобила. Все още няма информация дали има пострадали в пътнотранспортното произшествие и какъв е техният брой. На място има полицейски служители.   \r\nДеница КИТАНОВА", "date": "2018.07.22", "title": "Стара Загора: Тежка катастрофа между два леки автомобила е станала на Подбалканския път в района на село Дъбово"}
{"url": "http://www.focus-news.net/news/2018/07/22/2548345/ministar-rumen-porozhanov-v-bolyarovo-vse-oshte-ne-sa-vzeti-vtori-probi-ot-zhivotnite.html", "text": "В Болярово все още не са взети втори проби от животните. Това каза на извънреден брифинг министърът на земеделието, храните и горите Румен Порожанов, предаде репортер на  Агенция „Фокус“ . \r\n„За мен поведението на тези стопани в Болярово не е нормално. Лично гарантирах на хората, че заповедта за евтаназия ще бъде спряна, докато не се вземат втори проби. Те поискаха втори ветеринарен лекар – и това изпълнихме“, каза още министър Порожанов и посочи, че за него е непонятно, защо все още има стопани, които отказват втори проби. \r\nМинистърът обясни, че в Шарково, където днес бяха евтаназирани всички стада, предвид на риска на района, проби ще продължават да се взимат на всеки 20 дни. „Сега това става на зона от 10 км, като тя ще се разшири на 20 км“, посочи той. На въпрос кога жандармерията ще се изтегли от селото, Порожанов отговори: „В момента, в който се направи дезинфекцията на трите стопанства“. \r\nЗемеделският министър обясни още, че стопаните ще получат обезщетение дори и за нерегистрираните си животни. \r\nЦветилена СИМЕОНОВА", "date": "2018.07.22", "title": "Министър Румен Порожанов: В Болярово все още не са взети втори проби от животните"}
{"url": "http://www.focus-news.net/news/2018/07/22/2548353/sport-hamiltan-specheli-gran-pri-na-germaniya.html", "text": "Люис Хамилтън с Мерцедес спечели Гран при на Германия на пистата \"Хокенхайм\". Британецът триумфира, след като стартира от 14-о място, а основният му съперник за титлата Себастиан Фетел с Ферари беше лидер, но отпадна 20 обиколки преди края.  \r\nВтори завърши Валтери Ботас, с което Мерцедес записаха двойна победа. Трети остана Кими Райконен с Ферари.  \r\nУспехът помогна на Хамилтън да излезе начело в генералното класиране с 17 точки аванс пред Фетел.", "date": "2018.07.22", "title": "Спорт: Хамилтън спечели Гран при на Германия"}
{"url": "http://www.focus-news.net/news/2018/07/22/2548354/nimh-utre-na-mnogo-mesta-shte-ima-valezhi-i-gramotevichni-buri-maksimalnite-temperaturi-shte-sa-mezhdu-28-i-33.html", "text": "През нощта на места в Северна България и планинските райони ще превали и прегърми. Атмосферното налягане ще се понижава, ще е по-ниско от средното за юли.В сутрешните часове над по-голямата част от страната ще е предимно слънчево и топло. Над Северна България още преди обяд, а над Южна – по-късно през деня, ще се развива купеста и купесто-дъждовна облачност, на много места ще има валежи и гръмотевични бури. Ще има и градушки. Максималните температури ще са между 28° и 33°, в София около 28°. През нощта срещу вторник валежите ще продължат, в Източните Родопи ще са значителни. Такава е прогнозата на  Националния институт по метеорология и хидрология (НИМХ) при БАН , съобщи за  Агенция „Фокус”  дежурният синоптик Анна Дякова. \r\nНад планините около и след обяд ще се развива купесто-дъждовна облачност, ще има краткотрайни валежи и гръмотевици. По билата ще духа слаб до умерен западен вятър. Максимална температура на височина 1200 метра около 24°, на 2000 метра – около 17°. \r\nНад Черноморието около и след обяд ще се развива купесто-дъждовна облачност, ще има краткотрайни валежи и гръмотевици. Ще духа слаб югоизточен вятър. Максимални температури на въздуха ще са между 27°и 29°. Температурата на морската вода е 26-27°. Вълнението на морето ще бъде 2 бала.", "date": "2018.07.22", "title": "НИМХ: Утре на много места ще има валежи и гръмотевични бури, максималните температури ще са между 28° и 33°"}
{"url": "http://www.focus-news.net/news/2018/07/22/2548355/kathimerini-goreshtinite-v-gartsiya-nalozhiha-zatvaryaneto-na-akropola.html", "text": "Властите в Атина взеха решение да затворят за посещение един от символите на града – Акропола, заради високите температури, които превишиха 40 градуса по Целзий, съобщава електронното издание на гръцкия вестник  Kathimerini . \r\nАрхеологическият обект ще остане затворен и в понеделник, 23 юли, уточниха от Министерството на културата на южната ни съседка, като същевременно поясниха, че мярката се налага с цел защита на служителите и посетителите от опасността да получат топлинен удар. \r\nРешението остави разочаровани стотици туристи, закупили билети, за да разгледат един от най-големите исторически паметници в света, коментират от редакцията. Тереза Герова", "date": "2018.07.22", "title": "Kathimerini: Горещините в Гърция наложиха затварянето на Акропола"}
{"url": "http://www.focus-news.net/news/2018/07/22/2548351/the-washington-examiner-severna-koreya-vse-oshte-proizvezhda-yadreni-bombi.html", "text": "Северна Корея не е преустановила производството на материали, необходими за направата на ядрени бомби, съобщава американското издание  The Washington Examiner , като се позовава на информация от командващия войските на САЩ на Корейския полуостров генерал Винсънт Брукс. \r\n„Производствената им способност все още е непокътната\", увери командващият американските сили в Южна Корея, като същевременно призова да не се бърза с бурните реакции. Причината – производството на материалите и запазването на ядрените способности не може да повлияят на преговорите за денуклеаризация на Корейския полуостров, твърди ген. Брукс. \r\nНо неговите коментари бяха предшестване скептични излявления на редица влиятелни републиканци, които са убедени, че севернокорейският лидер Ким Чен-ун не е изпитал на гърба си достастъчно сериозен натиск, за да унищожи оръжията на Пхенян за масово поразяване.  \r\n„Това, което видях от Сингапур, всъщност не е максималният натиск, а по-скоро разхлабването на санкциите по отношение на принудителното изпълнение\", отбелязва председателят на Комисията по вътрешна сигурност на САЩ Майкъл Маккоул. \r\nМаккаул насочи повечето от критиките си към Китай и Русия, като отбеляза, че представители на САЩ са показали на Съвета за сигурност на ООН „ясни и убедителни доказателства\", че и двете страни помагат на Северна Корея да избегне санкциите. Според председателя на Комисията по вътрешна сигурност на САЩ президентът Доналд Тръмп също е допуснал грешка, като се е съгласил да прекрати военните учения в района на Корейския полуостров.  \r\nТой одобри заплахата на Тръмп да удари с „огън и гняв\" режима на Ким Чен-ун, ако Пхенян продължи с изпитанията си на ракети, като подчерта, че подобна реторика засилва „фактора на страха“ в съзнанието на севернокорейския диктатор.  „В края на краищата той трябва да усети заплахата от военната опция на масата за преговори. Не мисля, че трябва да правим отстъпки, докато не започнат да се движат напред по пътя за денуклеаризацията“, допълни Маккоул.  \r\nБрукс твърди, че американската армия в момента е „изпълнителят на примирието\" и „улеснението\" на дипломатическия процес. „Трябва да поемем известен риск, за да изградим доверие“, бе предложението, което той направи в рамките на продължаващия форум по сигурността в Аспен, щата Колорадо.  Тереза Герова", "date": "2018.07.22", "title": "The Washington Examiner: Северна Корея все още произвежда ядрени бомби"}
{"url": "http://www.focus-news.net/news/2018/07/22/2548356/haskovo-39-godishen-mazh-e-arestuvan-za-ubiystvoto-na-svoy-sased-s-uvrezhdaniya-v-topolovgrad.html", "text": "39-годишен мъж е арестуван за убийството на свой самотно живеещ съсед, който е с увреждания, в Тополовград, предаде  Дарик радио . Криминалистите от Хасково са установили, че той е удушен. Първоначално разследващите работили по версията за грабеж и отмъщение. Установено е, че задържаният мъж преди няколко дни е искал пари назаем от него, но той му отказал. При претърсването в дома на заподозрения са намерени пари, за които той признал, че са взети от дома на жертвата. \r\nУбийството е извършено след употреба на алкохол. Заподозреният вече е задържан под стража за 72 часа от прокурор.", "date": "2018.07.22", "title": "Хасково: 39-годишен мъж е арестуван за убийството на свой съсед с увреждания в Тополовград"}
{"url": "http://www.focus-news.net/news/2018/07/22/2548357/veliko-tarnovo-shiroko-populyarni-sa-letnite-festivali-v-grada.html", "text": "Жителите на Велико Търново сравнително често посещават културни събития, според анкетно проучване на  Радио „Фокус“ – Велико Търново . Част от анкетираните посочиха, че обичат да се разнообразяват с театрални и оперни постановки, както и с различни концерти. „Посещавам културни събития не само във Велико Търново, \r\nно често и на други места в страната, в зависимост от изпълнителите, репертоарните планове.  В тази връзка за големите рок концерти, които се правят в България, би могло да се помисли за организиране на подобни събития и на крепостта  Царевец“, каза един от запитаните. Той допълни, че  последно е посетил  мюзикъла „Зоро“ част от оперния фестивал „Сцена на вековете“. Жителка на старата столица сподели, че предпочита да посещава концерти на джаз и класически изпълнители. Тя добави, че следващия, на който планира да иде, ще се случи още тази вечер на паметника „Асеневци“ в старата столица. „Радвам се на всякакви културни събития и се старя да посещавам всичко, което е в града\", каза друга от запитаните.  Широка популярност сред анкетираните имат летните фестивали, които се провеждат във Велико Търново. \r\nМария НЕДЕВА", "date": "2018.07.22", "title": "Велико Търново: Широко популярни са летните фестивали в града"}
{"url": "http://www.focus-news.net/news/2018/07/22/2548360/pazardzhik-ot-400-do-800-lv-sa-vhodnite-taksi-za-letnite-baseyni-v-oblastta.html", "text": "На голяма посещаемост се радват плажовете в Пазарджишко, показа проверка на  Радио „Фокус“ – Пазарджик . Най-предпочитан заради удобствата си е плажът на кръстовището на главният път Пловдив – Пазарджик за село Мало Конаре. Той е посещаван и от много пловдивчани, тъй като се намира на главния път от Пловдив за Пазарджик и разполага с паркинг. Цената за вход е 6 лв., за деца 4 лв., като не се плаща допълнително за чадър и шезлонг. Входът на минералния плаж в Белово, който също се намира на главния път, и е с много посетители през почивните дни, е 8 лв. за възрастни и 4 лв. за деца до 14 години, като след 17.00 часа цената е 4 лв. за всички. Плажът разполага с голям басейн с олимпийски размери, два по-малки басейна, както и с водна пързалка, като се посещава и от множество столичани. Същите са цените и в друг минерален плаж в областта – в село Варвара. Той разполага с няколко басейна с различна големина и е удобен за семейства с малки деца. Един от най-евтините за посетители плажове е този в град Стрелча. Там посещенията за деца до 6 години са безплатни, за ученици входът е 2.50 лв., а таксата за възрастни е 4.50 лв. \r\nТеодора ДИМИТРОВА", "date": "2018.07.22", "title": "Пазарджик: От 4.00 до 8.00 лв. са входните такси за летните басейни в областта"}
{"url": "http://www.focus-news.net/news/2018/07/22/2548363/hurriyet-avstriya-zabrani-izpitite-za-shofyorska-knizhka-da-se-provezhdat-na-turski-ezik-za-da-nasarchava-izuchavaneto-na-nemski-ezik.html", "text": "Кандидат-шофьорите от турски произход, които са се записали на курс за придобиване на правоспособност за управление на МПС в Австрия, вече няма да могат да полагат теоретичния изпит на майчиния си език, съобщава вестник  Hurriyet . \r\nТранспортното министерство във Виена издаде забрана за провеждането на шофьорските изпити на турски език, като аргументира решението си с разточителните разходи, които се отделят за преводи.  От почти 300 000 теоретични теста, проведени миналата година, на турски език са положени 3,631, или 1,2% от общия брой. \r\nМинистерството, което в новото коалиционно правителство на Австрия е под ръководството на крайнодясната „Партия на свободата на Австрия“, заяви, че е твърде скъпо да се поддържа опция за тест, който полагат сравнително малък процент от обучаващите се.  \r\nВ Австрия има около 360 000 души с турски произход, включително 117 000 турски граждани. „Всеки допълнителен език за обучение струва на държавата петцифрена сума, която не е оправдана\", поясни австрийският министър на транспорта Норберт Хофер, като същевременно допълни, че в страната и занапред ще бъде позволено полагането на изпит за придобиване на правоспособност за управление на МПС на английски, хърватски и словенски език. „Това естествено е въпрос на разходи, но и за мен е от съществено значение ясно да се установи на кои езици е разумно да може да се полагат изпити\", подчерта Хоферт.  \r\nРешението на Виена е „насърчаване да се изучава немски език“, отбеляза още австрийският политик.  \r\n„Партия на свободата на Австрия“ има няколко министри в коалиционното правителство на канцлера Себастиан Курц, припомнят от редакцията. Тереза Герова", "date": "2018.07.22", "title": "Hurriyet: Австрия забрани изпитите за шофьорска книжка да се провеждат на турски език, за да „насърчава изучаването на немски език“"}
{"url": "http://www.focus-news.net/news/2018/07/22/2548358/ria-novosti-shestnadeset-dushi-sa-zaginali-pri-eksploziyata-v-blizost-do-letishteto-v-kabul.html", "text": "Шестнадесет души са загинали при експлозията, която разтърси района на международното летище в афганистанската столица Кабул, предава  РИА Новости . От Министерството на вътрешните работи на Афганистан съобщиха и за около 60 пострадали.  \r\nВзривът избухна около 17 часа местно време (15 часа българско време), малко след завръщането в страната на вицепрезидента Абдул Рашид Достум. Инцидентът се е случил минути, след като Достум е напуснал летището. Властите допуснаха жертви и пострадали, но първоначално не бяха в състояние да приведат конкретни данни. \r\nДостум, който е етнически узбек, бе посрещнат на летището в афганистанската столица като герой. Десетки високопоставени държавни служители и привърженици се събраха, за да приветстват завръщането му. Вицепрезидентът избяга от Афганистан преди повече от година заради разследване за изнасилване и тормоз на политически опоненти. Тереза Герова", "date": "2018.07.22", "title": "РИА Новости: Шестнадесет души са загинали при експлозията в близост до летището в Кабул"}
{"url": "http://www.focus-news.net/news/2018/07/22/2548362/plovdiv-chetirima-dushi-s-hiv-sa-diagnostitsirani-po-vreme-na-skriningova-aktsiya-v-grada.html", "text": "Четирима души с ХИВ са диагностицирани по време на скринингова акция в Пловдив за безплатно и анонимно тестване за сексуално преносими инфекции. Това съобщиха за  Радио „Фокус“ – Пловдив  организаторите на инициативата, проведена от 16 до 20 юли 2018 г. в града. Новодиагностицирани с ХИВ са 56- годишна жена и мъже на 26, 52 и 39 години. Двама от пациентите над 50 години никога не са се тествали, а други двама да си правили тест за ХИВ преди повече от 2 години. \r\nВ рамките на седмицата в скрининга са се включили общо 155 жители на Пловдив. Хепатит С е открит при двама пациенти над 50 години, които също си правят тестове за първи път, като до преди тестването не са знаели, че са носители на вируса. Положителни тестове за хепатит В са показали за 5 души – 4 мъже и една жена. Най-младият инфектиран с хепатит В е на 32 години, а най-възрастният – на 63 години. \r\nПритеснителна е тенденцията за пациентите със сифилис, съобщават още организаторите на скрининговата акция. От всички тествани пациенти, 8 са с положителен резултат за инфекцията. Сред заболелите има само една жена, която е коинфектирана и с ХИВ. Останалите със сифилис са мъже, като най-младият е на 21 години, а най-възрастният – на 60 години. Всички инфектирани със сифилис са мъже, които правят секс с мъже. \r\nВсички пациенти с положителни тестове за ХИВ, хепатит В и С и сифилис са насочени към специализираните здравни заведения, ангажирани с лечението им. На всички пациенти с положителни резултати за хепатит В и С е предложена подкрепа от хепатитен консултант. \r\nВ рамките на инициативата за безплатно и анонимно тестване са били извършени пълен пакет тестове на социални работници, работещи с рискови групи от държавни служби и нестопански организации, както и на стоматолози и лекари. \r\nТони МИХАЙЛОВ", "date": "2018.07.22", "title": "Пловдив: Четирима души с ХИВ са диагностицирани по време на скринингова акция в града"}
{"url": "http://www.focus-news.net/news/2018/07/22/2548359/premierat-boyko-borisov-podnese-ventsi-pred-voynishkiya-pametnik-na-peti-polk-v-shumen.html", "text": "Днес преди отпътуването си от Шумен министър-председателят Бойко Борисов отдаде почит на героите от войните за национално обединение. Заедно с кмета на Шумен Любомир Христов и управителя на „Джи Пи Груп” Владимир Житински премиерът е поднесъл венци пред войнишкия паметник на Пети полк. Това съобщиха от пресцентъра на  Община Шумен .  \r\nВчера посещението на Борисов в Шумен започна именно от този паметник. „Важно е да съхраним паметта за тези хора, отдали живота си за Отечеството, защото те изумиха тогавашна Европа с подвига си и без тяхната саможертва България нямаше да я има на картата. И нека това, че на територията на този славен полк се построи именно спортна зала, бъде послание, че епохата на войните трябва да остане в миналото и съперничеството да бъде само на спортния терен”, каза министър-председателят.", "date": "2018.07.22", "title": "Премиерът Бойко Борисов поднесе венци пред войнишкия паметник на Пети полк в Шумен"}
{"url": "http://www.focus-news.net/news/2018/07/22/2548361/a1-on-makedoniya-prishtina-prizova-mezhdunarodnata-obshtnost-da-razsledva-dali-sarbiya-prodava-orazhiya-na-teroristi.html", "text": "Министерството на външните работи на Косово изрази безпокойство заради появилата се информация от „достоверни източници“ като неправителствената организация „Амнести Интернешънъл“, съгласно която Сърбия продава оръжия на терористични организации, предимно в страните от Африкa, предава скопската електронна медия  A1 On . \r\nВ изявлението на външнополитическото ведомство в Прищина се посочва, че трябва да се проверят твърденията, че оръжие, произведено в Сърбия, се използва „в някои африкански държави, които системно нарушават човешките права, така и от членовете на терористичната организация „Боко Харам\". \r\n„Министерството на външните работи призовава международната общност да засили контрола, проверките и надзора върху подобно поведение и действия на сръбската държава на африканския континент, които косвено допринасят за нарушаването на основните човешки права и представляват сериозна заплаха за мира и сигурността“, се казва в изявлението от МВнР на Косово. \r\nСпоред Прищина Белград използва нелегалната търговия с оръжие в дипломатическата война срещу признаването на независимостта на Косово. \r\n„МВнР смята, че с публикуването на тези данни (от „Амнести Интернешънъл“), се засилва убеждението, че Сърбия е използвала и продължава да използва продажбите на оръжие като дипломатическо средство, за да накара страните от африканския континент, които все още не са признали Република Косово, да не предприемат такава стъпка в бъдеще“, се казва още в разпространения текст.  Тереза Герова", "date": "2018.07.22", "title": "A1 On (Македония): Прищина призова международната общност да разследва дали Сърбия продава оръжия на терористи"}
{"url": "http://www.focus-news.net/news/2018/07/22/2548364/lyati-ananov-galabovad-porodata-galabi-teksani-e-edna-ot-nay-izvestnite-otglezhdani-za-meso-v-sveta.html", "text": "Породата гълъби „Тексани“ е една от най-известните отглеждани за месо в света, а отскоро вече и в България, каза за  Радио „Фокус”-Пазарджик  Ляти Ананов, председател на Сдружението на гълъбовъди, зайцевъди и природолюбители в Ракитово. Той добави, че породата е създадена в Тексас през 50-те години от свтосексинговия кинг и пепеляво-червеникавата модификация на Френския моден-други две интересни породи гълъби. „Интересното при породата е, че се различават по пол още на еднодневна възраст. Тялото на мъжките е голо и покрито с много къси пухени влакна, докато тялото на женските гълъбчета е добре покрито с пух. При създаването на породата е била да се получи гълъб за месо с добри икономически показатели. Тексанът е порода със средно голямо тяло, поради което за изхранването на гълъбите е необходимо сравнително голямо количество фураж”, каза Ананов и уточни, че оптималната маса на птиците е 730-800г. без особена разлика при двата пола. „Размножителната способност на този гълъб е уникална. Цикълът на снасяне е 28-35 дни като в елитни развъдни ферми се получават по 14 приплода годишно. Ценните телесни части (гърди, бутове) са първокачествени от гледна точка на преработвателната и кулинарната промишленост”, каза Ананов. \r\nРадослава МУРДЖЕВА", "date": "2018.07.22", "title": "Ляти Ананов, гълъбовъд: Породата гълъби „Тексани“ е една от най-известните отглеждани за месо в света"}
{"url": "http://www.focus-news.net/news/2018/07/22/2548367/sport-machat-za-superkupata-na-ispaniya-shte-se-igrae-v-maroko.html", "text": "Испанската футболна федерация обяви официално на сайта си, че мачът за Суперкупата на Испания между Барселона и Севиля ще се проведе на 12 август от 23:00 часа българско време в мароканския град Танжер, на “Стад ибн Батута”, като е с капацитет 45 000 зрители и още с откриването си е свързан с испанските клубове - първият изигран мач на него през 2011-а е с участието на Атлетико (Мадрид).  \r\nОт федерацията уточняват, че финалът за Суперкупата ще е само един, въпреки изричното желание на Севиля двубоите да са два и да се проведат на територията на Испания.", "date": "2018.07.22", "title": "Спорт: Мачът за Суперкупата на Испания ще се играе в Мароко"}
{"url": "http://www.focus-news.net/news/2018/07/22/2548366/stara-zagora-edin-chovek-e-zaginal-a-drugi-dvama-sa-raneni-pri-katastrofata-na-podbalkanskiya-pat-v-rayona-na-selo-dabovo.html", "text": "Един човек е загинал, а двама са ранени при катастрофата на Подбалканския път в района на село Дъбово. Това съобщиха за  Агенция „Фокус“  от  ОДМВР – Стара Загора . Пострадалите са настанени в Казанлъшката болница. Няма яснота за състоянието им. Инцидентът е станал около 17.00 часа и в него са участвали два автомобила.  \r\nДеница КИТАНОВА", "date": "2018.07.22", "title": "Стара Загора: Един човек е загинал, а други двама са ранени при катастрофата на Подбалканския път в района на село Дъбово"}
{"url": "http://www.focus-news.net/news/2018/07/22/2548369/sofiya-vremenno-e-ogranicheno-dvizhenieto-po-patya-dolno-kamartsi-pirdop-zaradi-paten-intsident-v-selo-chelopech.html", "text": "Временно е ограничено движението по път I-6 Долно Камарци - Пирдоп в село Челопеч поради пътнотранспортно произшествие. Това съобщиха от пресцентъра на Агенция „Пътна инфраструктура”. Трафикът се пренасочва по уличната мрежа на Челопеч. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2018.07.22", "title": "София: Временно е ограничено движението по пътя Долно Камарци - Пирдоп  заради пътен инцидент в село Челопеч"}
{"url": "http://www.focus-news.net/news/2018/07/22/2548373/makfaks-makedoniya-losho-vreme-s-prolivni-dazhdove-i-gradshuki-udari-rayona-na-priedor-i-banya-luka.html", "text": "Лошо време с проливни дъждове и градушки удари в района на Приедор и Баня Лука, разположени в Република Сръбска, една от двете съставни части на Босна и Херцеговина, предава македонската информационна агенция  „Макфакс“. \r\nБурята в Приедор e продължила около половин час, оставяйки след себе си счупени клони, повредени автомобили и покриви на няколко къщи, съобщиха местни медии. Пожарникарите са работили на пълен работен ден, за да изпомпват вода от мазетата на домовете.  \r\nВ няколко населени места около столицата на Република Сръбска - Баня Лука, са паднали градушки с размерите на орех и дори ябълка, допълва агенцията. Тереза Герова", "date": "2018.07.22", "title": "„Макфакс“ (Македония): Лошо време с проливни дъждове и градшуки удари района на Приедор и Баня Лука"}
{"url": "http://www.focus-news.net/news/2018/07/22/2548370/stara-zagora-vazstanoveno-e-dvizhenieto-po-podbalkanskiya-pat-v-uchastaka-mezhdu-gurkovo-i-maglizh.html", "text": "Възстановено е движението по път I-6 Гурково - Мъглиж. Това съобщиха от пресцентъра на  Агенция „Пътна инфраструктура” .", "date": "2018.07.22", "title": "Стара Загора: Възстановено е движението по Подбалканския път в участъка между Гурково и Мъглиж"}
{"url": "http://www.focus-news.net/news/2018/07/22/2548374/afp-izrael-nanese-novi-vazdushni-udari-v-siriya.html", "text": "Израелските ВВС нанесоха нови въздушни удари срещу военни цели на сирийския режим, разположени в западната част на страната, предава  AFP . \r\n„Една от нашите военни позиции стана мишена на израелската агресия“, предаде държавната информационна агенция на Сирия -  SANA , позовавайки се на източник от военните кръгове на Дамаск. \r\nДруга информация за ударите не се съобщава към момента.  Тереза Герова", "date": "2018.07.22", "title": "AFP: Израел нанесе нови въздушни удари в Сирия"}
{"url": "http://www.focus-news.net/news/2018/07/22/2548372/ministar-rumen-porozhanov-chumata-se-politizira-a-narodni-predstaviteli-prechat-na-efektivnite-ni-deystviya.html", "text": "Чумата се политизира, а народни представители пречат на ефективните ни действия. Това каза Румен Порожанов, министър на земеделието и храните, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ . Чумата удари ли правителството? Циганите, протестите и Нинова – какво се случва? \r\nБеновска посрещна министъра на земеделието и храните и веднага му зададе въпроса – „Ще тръшне ли чумата правителството, г-н Порожанов?“. Порожанов отговори, че не би следвало да се задава такъв въпрос, тъй като чумата е тежко заболяване, срещу което трябва да се борим, защото може да нанесе големи икономически щети. Министърът обяви, че са действали със стандартни мерки по отстраняването на проблема и заяви, че където има заразени стада или стада влезли в контакт със заразата – трябва да бъдат убити по „хуманен“ начин. Водещата попита госта си дали има актуална информация за случващото се в Странджа, в Шарково, и вярно ли е, че е започнало умъртвяването на заразените животни. Порожанов потвърди, че процесът е започнал, а в селото са останали 3 стада едно, от които е на популярната баба Дора. Стадото е от 150 животни, но само половината са регистрирани. По думите на министъра след обеззаразяването на последните 3 стада в Шарково от Агенцията по безопасност на храните, ще се помогне на земеделците с почистване на техните обори във всички 6 населени места. „Вярно ли е това, което разпространяваше опозицията, че цигани под визуално прикритие – бели дрехи, са били пуснати от Вас или са се самономинирали, и са умъртвявали животните?“ попита Беновска. Порожанов подчерта, че само двама са докторите, които могат да евтанизират животните, а другите държат животното. Беновска доуточни въпроса си – дали тези хора са ангажирани от съответната институция, или са случайно дошли. Министърът каза, че не може да даде конкретен отговор, но е видял групата, която е била от 10 човека – доктор и помагащи лица, които може и да са от ромски произход, но по негови думи в това няма нищо лошо. Той подчерта, че за тази дейност се изисква освен желание и сила, а и воля, защото процесът не е приятен и именно това е предизвикало съчувствие у страна на гражданите. Порожанов обясни, че след излизането на клиповете миналата седмица той е отишъл да провери какво се случва и много хора са говорили с него, за да разберат каква е болестта, колко е сериозна и какви мерки трябва да се предприемат. Според него хората са разбрали сериозността на ситуацията. „Вярно ли е, че след умъртвяването на животните и след тяхното заравяне цигани са разравяли и са изваждали останките на животните?“ попита Беновска. Министърът на земеделието опроверга да има такава информация, въпреки слуховете. Той обясни, че в четвъртък кметът на село Болярово е отрекъл да има такива случаи, а в действителност мястото на заравяне е слегнало, но в последствие са насипали още пръст.  \r\nБеновска попита какво е неговото мнение за тезата на ГЕРБ, че Корнелия Нинова е участвала в подбуждането на протестите в Странджа, а за доказателство са показали видео от фейсбук профила на един от главните организатори – Тодор Атанасов, в което той казва – „всички, които пътувате натам – спирате по пътищата. Току-що говорих с Корнелия Нинова – тя каза – „кой, където го спрат, там да остава, няма да се връщате, всички да остават там, където ги спрат“. Тъй каза тя“. След като показаха видеото в ефир Беновска попита госта си това самопризнание ли е на организатора или е фалшива новина, която злепоставя лидера на БСП, и обясни, че Нинова вчера категорично е отказала да отговаря на въпроси дали е участвала в манипулацията на протестите. Порожанов отговори, че не разбира от теория на конспирациите, но процесът е бил възпрепятстван миналата неделя, когато народни представители са се появили в село Шарково. Министърът поясни, че протестът в сряда не е бил свързан с действията срещу чумата в Странджа, но след като депутати са посетили протеста – темата е била повдигната. Порожанов подчерта, че в понеделник са направили щаб и с министър Радев са поискали и на председателски съвет и в пленарна зала да бъдат изслушани, за да обяснят всичко, което се случва. Министърът подчерта, че парламентарният подход в случая създава предпоставки за неефективно справяне с проблема.  Пропуски в работата на БАБХ и кой е виновен?; Обезщетенията и има ли недоволни?; Историята с баба Дора \r\nБеновска попита министъра дали той е напълно невинен, както и министерството на земеделието и храните и агенцията по безопасност на храните, която не е под ръководството на министерството. Порожанов обясни, че агенцията по безопасност на храните е второстепенен разпоредител към министерството на земеделието и храните. Водещата веднага попита каква е причината и спомена, че ДАНС е такава агенция. Министърът обясни, че така е по закон – животинската и растителната агенция са се обединили в една, а той като министър има определени задачи. По негово мнение заедно с министър Радев са изпълнили своите задачи и са издали заповед за контролни функции съгласно закона за ветеринарните дейности и още в същия ден са публикували съобщение, че законът е спазен и всички заповеди по конкретния случаи в Странджа са изцяло съобразени със закона. Беновска уточни, че Порожанов може да предложи конкретно лице за началник на агенцията, но министър-председателят го назначава и затова попита кой е принципалът на агенцията в такъв случай. Министърът посочи, че може би Томислав Дончев е ресорен на агенцията. „Защо искаха Вашата оставка? Вие не ръководите тази агенция?“ попита водещата. Порожанов каза, че не знае какви са мислите на тези, които искат оставката му, но потвърди, че Беновска е посочила слабостите в работата и обясни, че миналия месец в първите две населени места са имали проблеми с комуникацията и агенцията не е обяснила на скотовъдите какво е заболяването, какви са пробите и защо се налага вземането им. Беновска го прекъсна и сподели, че не е отглеждала животни, но преди да започне каквато и да било дейност се информира какво се прави при различните ситуации и затова не разбира как хора, които имат стада не са запознати, че ако възникне епидемия се предприемат определени действия. Водещата попита госта си дали тези хора за пръв път разбират, че в ситуация на епидемия се умъртвяват животните. Министърът на земеделието и храните каза, че най-вероятно не чуват за първи път, защото опасните болести са няколко, но за пръв път се появява чума в ЕС и в България. По негово мнение трябват много обяснения, тъй като тези хора нямат много високо образование. Беновска каза, че и хора с нисък образователен ценз си позволяват да отглеждат деца, но въпреки това трябва да са информирани какво ще се случи – същото е и с отглеждането на животни. Порожанов каза, че темата за животновъдството е комплексна – къде ще се реализира продукцията, на какви цени, кои ще компенсира при определени ситуации и т.н. Беновска попита дали това означава, че по-скоро тук проблемът е печалбата, а не условията на грижа. Министърът обясни, че това е наистина тежка дейност, но всеки трябва да е запознат с особеностите на работата и сподели, че козовъдната организация е споделила своите притеснения, че в 5 области няма кой да купува козе мляко, но в случая никой не е карал хората да отглеждат тези стада при положение, че има проблем с реализация на пазара. „Работата на министъра е да се направи така, че тези хора да получат адекватни, разумни, а в конкретния случай и отгоре на тези два епитета, обезщетения и помощи“ каза Порожанов и обясни, че няма как да го упрекват, че не помощите не са като в другите европейски държави, защото има различни породи животни с различна пазарна оценка – „ние плащаме доста над пазарната оценка както за животните под селекция, така и за животните, които не са под селекция. В момента гарантираме, че оценката не може да е по-ниска от 190 лева, за селекционния контрол не по-ниска от 250 лева“. Министърът разказа, че от село Воден и село Кости са дошли хора, за да благодарят за обезщетенията, а в понеделник ще бъдат изплатени на скотовъдите от село Шарково. Беновска отвори темата за баба Дора, но Порожанов я прекъсна и обясни, че в събота е говорил с нея и тя вече се е била примирила, но в неделя положението е било друго. Водещата попита каква е причината и вярно ли е, че не са правени два пъти проби, че някои са антидатирани и фигурират друг вид животни. Министърът на земеделието и храните обясни, че в стадото на баба Дора няма положителни проби, но в селото има и това е изнесено в парламента – затова няма как действията да са други. Той сподели, че е казал на баба Дора, че скотовъд от Калоферския балкан ще ѝ дари сто кози, независимо от факта, че ще се изплати обезщетението, но въпреки това е имало хора, които непрекъснато са я нахъсвали и тя е отказала категорично.  Изводите от чумата \r\nБеновска направи извода, че трябва по-силна предварителна информационна кампания и дори във всичките отрасли в ресора, за да се разясни превантивно. Водещата предложи да се направи задължителен пул с участието на държавата и застрахователните компании, които да задължава застраховането на животни, посеви и т.н., за да не бъде виновен министърът като падне градушка, стане наводнение или тръгне друга епидемия. Порожанов каза, че това е модерен способ и в момента се правят първи стъпки в пакета за борбата с градушките и тези, на които ще бъдат покрити земите да внасят по 50 стотинки във фонд, заедно с държавата, който да финансира борбата с градушките. „ Хайде да коригираме термина евтаназия – евтаназия е осъзнат акт на същество със съзнание да прекрати своя живот.“ каза Беновска и попита защо се използва при умъртвяването на животни. Порожанов обясни, че се има предвид „умъртвяване по хуманен начин“.", "date": "2018.07.22", "title": "Министър Румен Порожанов: Чумата се политизира, а народни представители пречат на ефективните ни действия"}
{"url": "http://www.focus-news.net/news/2018/07/22/2548365/rumyana-glavcheva-ekspert-seizmolog.html", "text": "Тази сутрин в 9:34-9:37 местно време сеизмична активност в провинция Хормозган, Южен Иран, обезпокои населението. Това съобщава  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nВ интервал от три минути се случиха две земетресения последователно с магнитуд 4.6 и 5.4 според Европейския център и Американската геоложка служба, 4.7 и 5.7 според Сеизмологичния център на Иран. Тези земетресения, според Ирански медии, са повредили сгради в някои села близо до епицентъра, без да причинят човешки загуби. Там активизацията е в рамките само на 13 ½ чáса – началото е снощи няколко минути преди 23 часá местно време и последното регистрирано земетресение е днес, неделя, в 12:21. Дълбочините на земетресенията от серията са до 22 километра (км). През 20-ти век и досега най-силните земетресения в района са с магнитуд 6.7 и 6.8; ставали са през годините 1956, 1961 и 1977. На 6 ноември 1990 г земетресение с магнитуд 6.4-6.6 (оценки по различни скáли) се съпровожда с образуване на ко-сеизмична руптура, видима по земната повърхност. Тези земетресения са в южните участъци на Загроските планини – “Висока Загрос зона”. \r\nВ 14:37 още по-силно земетресение стана в район близо до границата на Иран с Ирак. Магнитудът на това земетресение е оценен на 5.8 в Европейския център и на 5.9 от Американски геоложки проучвания, както и от Иранския сеизмологичен център. Най-силно земетресение в същия огнищен район за времето от началото на 20-ти век до днес е земетресението с магнитуд 7.3, станало на 12 ноември 2017. С нанесените щети – 630 човешки жертви, над 8100 ранени и повече от 70 хиляди останали бе покрив – това земетресение  е най-пагубно за цялата 2017 година. Днешното земетресение показва, че повече от осем месеца районът е все още активен. И както обикновено, силен афтершок създава условия за собствени вторични трусове. Така и днешният силен трус, според информация на Иранския институт по геофизика, досега е последван от 40 по-слаби събития с магнитуд 2.5 и повече (илюстрация); максималният е с магнитуд 3.9. Всички тези трусове създават осезаеми сътресения. Активността е в комплексна зона на континентална колизия между Арабската и Евроазийската плочи, простираща се по дължината на Загроските планини. Според оценки, направени в споменатите по-горе сеизмологични центрове, зоната на днешната активност засяга дълбочини  между 5 и 20 километра, поради което могат да се очакват и сериозни последствия в близост на епицентъра. По подразбиране, станалите  земетресения причиняват щети в граничните области между Иран и Ирак. Те са застроени с твърде уязвими къщи. Държавната телевизия на Иран съобщава, че досега 50 къщи в 7 села са повредени и 128 души ранени; управителят на провинция Керманшах дава изявление за 90 ранени в областта Салас Бабаяни (37 хиляди жители). В Ирак има повредени най-малко 10 къщи. В засегнатия район земетресенията причиняват и вторични щети чрез свличане на земни маси. В столиците основното земетресение е усетено в Багдад на 210 км юг-югозапад от епицентъра и не е усетено в Техеран  на 470 км в северна посока.", "date": "2018.07.22", "title": "Румяна Главчева, експерт-сеизмолог: Земетръсната активизация в Иран е по разломи в планините Загрос"}
{"url": "http://www.focus-news.net/news/2018/07/22/2548375/iliya-kusev-urednik-muzeyat-na-solta-v-pomorie-mnogo-se-promeni-prez-godinite.html", "text": "Музеят на солта в Поморие много се промени през годините. Това каза за  Радио „Фокус“ – Бургас  Илия Кусев, един от уредниците в музея. „Осъществихме един голям проект по европейска програма със съдействието на Община Поморие. Облагороди се районът около музея, превърна се не само в културна дестинация, но и в място за отдих и релаксация. Територията извън сградата на музейната сбирка също е изключително посещавана вече“, каза още Кусев. \r\nПо думите му мястото има не само много интересна история, но и се намира на границата между бялото и черното злато. „Бялото злато е солта, а черното - лечебната кал. Но като цяло солта е нашата атракция“, допълни Кусев. \r\nТой обясни, че тази година туристите не са имали много възможност да видят добива на сол, поради факта че лятото е дъждовно и водата разбива солта. \r\n„Все пак ние полагаме всички усилия да дадем точна и изчерпателна информация на всеки посетител за историята и технологията на солопроизводството и да им обясним как се получава лугата, която се използва от много хора за лечението на определени заболявания“, каза още Кусев. \r\nВеселина НИКОЛОВА", "date": "2018.07.22", "title": "Илия Кусев, уредник: Музеят на солта в Поморие много се промени през годините"}
{"url": "http://www.focus-news.net/news/2018/07/22/2548377/dots-kostadin-nushev-bogoslov-mariya-magdalena-parva-e-izpolzvala-chervenoto-yaytse-podnasyayki-go-na-rimskiya-imperator-s-dumite-hristos-voskrese.html", "text": "Мария Магдалена първа е използвала червеното яйце, поднасяйки го на римския император с думите „Христос Воскресе“. Това каза богословът доц. Костадин Нушев в интервю за  Агенция „Фокус“  по повод деня, в който Православната църква прославя светата мироносица и равноапостолна Мария Магдалена. \r\nДоц. Нушев обясни, че църквата почита света Мария Магдалена като равноапостолна и мироносица. „Тя е била една от последователките на Исус Христос и една от жените мироносци, които са останали заедно със Спасителя по време на неговото разпятие на кръста. За разлика от другите апостоли те не са го оставили, а са останали заедно със света Богородица и свети Йона Богослов до последния миг, до последния момент от земния му живот и кръстната му смърт. А след това – след възкресението, е била заедно с другите жени мироносци и първа се е удостоила да види възкръсналия Христос, отивайки на неговия гроб, за да помаже тялото му. Ето защо църквата в образа на света Мария Магдалена ни се посочва, от една страна, пример за мъжеството, за смелостта на неговите ученици. А след това и примера на една жена, която не се е изплашила да защитава своята вяра. И макар че е живяла в древния свят, в който жените са били, така да се каже, непълноправни на мъжете, се е удостоила да бъде една от близките последователки и ученички на Спасителя“, каза още той.  \r\nКато втория важен момент от житието на света Мария Магдалена богословът посочи това, че тя заедно с апостолите отива да разпространява християнството. „Тя достига до столицата на Римската империя – до Рим, като съобщава истината за възкресението на самия император Тиберий. И така император Тиберий, по времето на когото е живял Исус Христос на земята, е чул истината за възкресението на Спасителя именно от света Мария Магдалена. Църковното предание ни посочва, че тя за първи път е използвала червеното яйце, поднасяйки го на император Тиберий с думите: „Христос Воскресе“. Така че от това събитие, свързано със св. Мария Магдалена, идва и традицията в Православната църква за Великден да се поздравяваме с червени яйца, боядисани с цвета на Христовата кръв, която е изкупителната жертва, дадена от Спасителя за спасението на човешкия род“, обясни доц. Нушев. \r\nЦветилена СИМЕОНОВА Пълния текст на интервюто четете в „Мнение”", "date": "2018.07.22", "title": "Доц. Костадин Нушев, богослов: Мария Магдалена първа е използвала червеното яйце, поднасяйки го на римския император с думите „Христос Воскресе“"}
{"url": "http://www.focus-news.net/news/2018/07/22/2548379/nimh-zhalt-kod-za-valezhi-i-gramotevichni-buri-e-obyaven-za-21-oblasti-v-stranata-za-23-yuli.html", "text": "Жълт код за валежи и гръмотечвични бури е обявен за 21 области в страната за 23 юли. Това показва справка на сайта на Националния институт по метеорология и хидрология (НИМХ) при БАН. Предупреждението е в сила за областите Перник, София-град, Софийска област, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Ямбол, Стара Загора, Хасково, Кърджали, Смолян, Пловдив и Пазарджик. Ще има валежи, с гръмотевици и локални градушки. Очаквани количества до 20-25 л./кв.м., в отделни райони и повече. Валежите ще продължат и през нощта срещу вторник и ще са значителни.", "date": "2018.07.22", "title": "НИМХ: Жълт код за валежи и гръмотевични бури е обявен за 21 области в страната за 23 юли"}
{"url": "http://www.focus-news.net/news/2018/07/22/2548376/faz-ispanskata-bregova-ohrana-e-spasila-okolo-400-migranti-v-sredizemno-more.html", "text": "Испанската брегова охрана е спасила около 400 мигранти, бедстващи в западната част на Средиземно море, съобщава германският национален ежедневник  Die Frankfurter Allgemeine Zeitung . С тях броят на спасените от петък насам мигранти достигна до 1100 души, поясниха испанските медии.  \r\nСъгласно разпространената информация, мигрантите са пътували на повече от 50 лодки в посока към Гибралтарския проток. По първоначални данни те идват от магребските страни (Алжир, Тунис, Мароко) и от африканските държави, разположени на юг от пустинята Сахара.  \r\nСпасените мигранти са транспортирани до няколко различни пристанища в автономната област Андаулсия. Тереза Герова", "date": "2018.07.22", "title": "FAZ: Испанската брегова охрана е спасила около 400 мигранти в Средиземно море"}
{"url": "http://www.focus-news.net/news/2018/07/22/2548380/sport-slaviya-i-beroe-zavarshiha-naravno-11.html", "text": "Славия завърши наравно 1:1 с гостуващия Берое на Националния стадион \"Васил Левски\" в мач от първия кръг на Първа лига. Гостите от Стара Загора поведоха с гол на Мартин Камбуров  в 29-ата минута. 37-годишният нападател вкара с глава своя 204-и гол при юбилейния си мач № 350 в елита. След почивката резервата Милчо Ангелов изравни в 50-ата минута, а след това Галин Иванов пропусна да направи пълен обрат в мача, след като в 74-ата минута излезе сам срещу вратаря Перниш, отразил удара му. \r\nДимитър Бербатов изгледа мача от трибуните. \r\nВенцислав ДРАГОМАНОВ", "date": "2018.07.22", "title": "Спорт: Славия и Берое завършиха наравно 1:1"}
{"url": "http://www.focus-news.net/news/2018/07/22/2548399/reuters-anarhisti-sa-zameryali-s-boya-sgradata-na-mvnr-na-gartsiya.html", "text": "Гръцката анархистка организация „Рубикон“ е замеряла с червена боя фасадата на външното министерство в Атина и е разпръснала листовки на улицата пред него, предава   Reuters. \r\nОколо 10 души са участвали в проявата в неделя вечерта. Няма пострадали. Един човек е задържан. В свое заявление, публикувано в интернет, „Рубикон“ съобщи, че проявата е свързана с палестинско-израелския конфликт.  \r\n„Рубикон“, която се появи по време на финансовата криза в Гърция, е организирала вече няколко подобни атаки с боя срещу политици, бизнесмени и правителствени сгради.  Виктор Турмаков", "date": "2018.07.22", "title": "Reuters: Анархисти са замеряли с боя сградата на МВнР на Гърция"}
{"url": "http://www.focus-news.net/news/2018/07/22/2548397/mvnr-na-rusiya-problemat-s-kosovo-mozhe-da-se-reshi-edinstveno-s-priemlivi-za-sarbiya-usloviya.html", "text": "В публикуван в МВнР на Русия коментар е посочено, че диалогът между Белград и Прищина в рамките на разрешаването на косовския въпрос се осъществява в съответствие с резолюцията на ООН от 9 септември 2010 при посредничеството на ЕС. Документът е издаден в отговор на питане на сръбски медии относно позициите на Москва по диалога между Белград и Прищина, предава  Eurasia Daily. \r\n„Позицията на Русия се заключва в това, че въпросът опира на международното право и крайъгълния документ по разрешаването на косовския конфликт – резолюция №1244 на Съвета за сигурност на ООН, според която Автономният край Косово е съставна част от Сърбия“, подчертава МВнР на Русия в коментара си.  \r\nМинистерството уточнява, че руско-сръбските отношения носят характер на стратегическо партньорство. „Контактите между Москва и Белград, в това число и на висше равнище, са интензивни. Ситуацията около Косово, редом с другите актуални теми на двустранния и международен дневен ред са предмет на системно обсъждане“, напомня се в коментара. \r\nРусия решително се обявява срещу изкуствените срокове в диалог между Белград и Прищина, пише в съобщението на руската медия. „Изхождаме от това, че решението на косовския проблем може да се приеме изключително при приемливи за Сърбия условия“, подчертава се в отговора на въпроса към сръбските медии.  Виктор Турмаков", "date": "2018.07.22", "title": "МВнР на Русия: Проблемът с Косово може да се реши единствено с приемливи за Сърбия условия"}
{"url": "http://www.focus-news.net/news/2018/07/22/2548400/tsska-pobedi-lokomotiv-pd-s-20-na-armiyata.html", "text": "ЦСКА победи Локомотив Пловдив с 2:0 в мач от първи кръг на Първа лига. Двубоят се игра на стадион „Българска армия“ и бе дебют в шампионата за новия треньор на „червените“  - Нестор Ел Маестро. Дебют за домакините в първенството направиха Мауридес и Жоржиньо, които отбелязаха по един гол, Борис Секулич и Жанио Бикел, като титуляри. В края на второто полувреме се появи още един дебютант - Стивън Перейра. От привлечените през лятото в игра не се появиха вратарят Данте Стипица и Пламен Гълъбов. \r\nСледващият мач на ЦСКА е в четвъртък във втория квалификационен кръг на Лига Европа срещу австрийския Адмира Вакер от 20:00 часа.", "date": "2018.07.22", "title": "ЦСКА победи Локомотив Пд с 2:0 на „Армията“"}
{"url": "http://www.focus-news.net/news/2018/07/22/2548396/politico-frenskiyat-finansov-ministar-prizova-donald-tramp-da-prekrati-targovskata-voyna-po-zakona-na-dzhunglata.html", "text": "Френският министър на финансите Бръно Льо Мер призова САЩ да „бъдат разумни“ и да прекратят търговската война, която водят срещу ЕС и Китай, предава   Politico. \r\n„Световната търговия не може да се основава на закона на джунглата, а едностранното увеличаване на митата е именно според законите на джунглата, което може да доведе до загуба за всички. Това ще забави ръста, ще заплаши най-уязвимите страни и ще има катастрофални политически последствия“, заяви Льо Мер по време на срещата на финансовите министри от Г-20, провела се в Буенос Айрес. Допълнително той уточни, че ЕС и Франция няма да водят преговори „с опрян в тила пистолет“. \r\nГерманският финансов министър Олаф Шолц също призова САЩ да защитят основаната на правила търговия.  \r\nНа свой ред американският им колега Стивън Мнучин заяви, че „ако Европа вярва в свободната търговия, САЩ са готови да сключат споразумение без мита, без извънмитнически бариери и без субсидии“.   Виктор Турмаков", "date": "2018.07.22", "title": "Politico: Френският финансов министър призова Доналд Тръмп да прекрати търговската война „по закона на джунглата“"}
{"url": "http://www.focus-news.net/news/2018/07/22/2548404/futbol-tsska-pobedi-lokomotiv-plovdiv-slaviya-stigna-do-ravenstvo-sreshtu-beroe.html", "text": "ЦСКА победи Локомотив Пловдив с 2:0 в мач от първия кръг на първенството. На стадион „Българска армия“ дебют в шампионата направи  новия треньор на „червените“  - Нестор Ел Маестро. Дебют за домакините направиха още Мауридес и Жоржиньо, които отбелязаха по един гол. С тази голова разлика ЦСКА оглави класирането преди последния мач утре на Верея и Септември от 20:30 часа. \r\nПо-рано днес Славия завърши наравно 1:1 с гостуващия Берое на Националния стадион \"Васил Левски\". Мартин Камбуров  отбеляза своя 204-и гол при юбилейния си мач № 350 в елита, но след почивката резервата Милчо Ангелов изравни.  \r\nДимитър Бербатов изгледа мача от трибуните.", "date": "2018.07.22", "title": "Футбол: ЦСКА победи Локомотив Пловдив, Славия стигна до равенство срещу Берое"}
{"url": "http://www.focus-news.net/news/2018/07/22/2548371/the-jerusalem-post-sasht-i-kanada-sa-prizovali-izrael-da-predprieme-deystviya-za-izvezhdaneto-na-belite-kaski-ot-siriya.html", "text": "Ден, след като около 800 членове на организацията „Белите каски“ бяха евакуирани от Сирия, министър-председателят на Израел Бенямин Нетаняху разкри, че е получил международен призив от страна на САЩ, Канада и други държави „за важната хуманитарна стъпка“, пише вестник  The Jerusalem Post . \r\n„През последните няколко дни, държавният глава на САЩ Доналд Тръмп, канадският министър-председател Джъстън Трюдо и няколко други лидера ме помолиха за помощ в подпомагането на стотици сирийски „бели каски\". Това са хора, които са спасили живота на стотици хиляди и сега самите те са попаднали под заплаха за живота си. Затова позволих тяхното прехвърляне през Израел в други държави, като важна хуманитарна стъпка\", се казва в изявление, разпространено от пресслужбата на израелския премиер.  \r\n„Успоредно с това, ние няма да спрем да действаме в Сирия срещу опитите за военно укрепване на Иран в страната\", се казва още в текста.  \r\nСирийският режим даде старт на голяма офанзива през юни, в която бяха превзети зоните на опозиционните сили на Дамаск в Дераа и Кунейтра, граничещи с Йордания и Голанските възвишения. Сирийските бунтовници се съгласиха на примирие с режима в петък и контролираните от тях райони бяха предадени на правителствените сили в събота. \r\nВеликобритания приветства евакуацията на „Белите каски“, заявявайки, че и други съюзници са помолили за нея. „Фантастични новини, ние - Великобритания и приятели - осигурихме евакуация на „Белите каски“ и техните семейства - благодарим на Израел и Йордания, че действаха толкова бързо по наше желание\", коментира новият британски външен министър Джеръми Хънт. \r\nГерманското седмично списание Bild, което първо разкри новината за евакуацията и публикува кадри от автобусите, използвани за транспортиране на сирийците през Голанските възвишения, съобщи, че 50 от тях ще получат убежище от Берлин. \r\n„Хуманизмът диктува много от тези смели доброволци сега да намерят закрила и убежище, включително в Германия\", цитира изданието думите на първия дипломат на Берлин Хайко Маас. Говорител на германското министерство на вътрешните работи поясни, че Берлин ще предостави закрила на осем членове на „Белите каски“ и техните семейства.  \r\nВ изявление на канадското външно министерство бе подчертано, че „Белите каски“ „са свидетели на порочни зверства, извършени от режима на (сирийския президент Башар) Асад и неговите поддръжници. Ние чувстваме дълбока морална отговорност към тези смели и безкористни хора\", се казва в разпространения по-рано текст от Канада.  Тереза Герова", "date": "2018.07.22", "title": "The Jerusalem Post: САЩ и Канада са призовали Израел да предприеме действия за извеждането на „Белите каски“ от Сирия"}
{"url": "http://www.focus-news.net/news/2018/07/22/2548403/tass-broyat-na-postradalite-pri-zemetresenieto-v-zapaden-iran-dostigna-do-287.html", "text": "Най-малко 287 души са пострадали при земетресението, регистрирано в западната иранска провинция Керманшах. По-рано се съобщаваше за 128 пострадали, предава  ТАСС. \r\nПо-рано Европейският-средиземноморски сеизмологичен център съобщи за земетресение с магнитуд 5,9 по скалата на Рихтер на 76 км. западно от град Керманшах. \r\nСпоред данните на губернатора на провинцията Хушанга Базванд осем от ранените са в тежко състояние и са настанени в болница.  Виктор Турмаков", "date": "2018.07.22", "title": "ТАСС: Броят на пострадалите при земетресението в Западен Иран достигна до 287"}
{"url": "http://www.focus-news.net/news/2018/07/22/2548378/nikos-kotsiyas-usloviyata-za-postigane-na-dogovora-za-imeto-byaha-nazreli.html", "text": "Условията за постигане на договор за името на Македония бяха назрели. Това увери министърът на външните работи на Гърция Никос Коцияс в интервю за държавната информационна агенция АНА-МПА, цитирано от македонската информационна агенция  „Макфакс“ . \r\n„Някои твърдят, че прибързахме, но условията бяха нарели. В такъв момент трябва да продължите напред с това, което можете да направите\", коментира гръцкият министър. \r\nЗапитан дали това е най-добрата сделка, която може да бъде постигната, Коцияс отговори, че всичко ще бъде по-лесно, ако договорът не беше предшестван от 25 години на спорове между Атина и Скопие. \r\nГърция се нуждае от приятелска страна, а не от такава, която ще бъде под турско влияние в бъдеще, подчерта Коцияс. „Искаме бивша югославска република Македония, която е под турско влияние или бивша югославска република Македония, която е в приятелски отношения с нас? Това е въпросът, на който трябваше да отговорим и затова се насочихме към постигането на споразумението. Искаме ли БЮРМ, която, в която се развива славянски фундаментализъм и ще се създават условия за появата на терористична заплаха за гръцката област Македония на север, или искаме да елиминираме тези заплахи? Искаме ли страна, която ще се стабилизира и ще бъде свързана с нас финансово, географски и социално, или държава, която ще ни счита за враг и ще търси сътрудничество с други страни?“, бе поредицата от въпроси, с които Коцияс се опита да защити договора за името.   Тереза Герова", "date": "2018.07.22", "title": "Никос Коцияс: Условията за постигане на договора за името бяха назрели"}
{"url": "http://www.focus-news.net/news/2018/07/22/2548398/ria-novosti-federika-mogerini-obyavi-prinosa-na-es-v-osiguryavaneto-na-sigurnostta-na-belite-kaski.html", "text": "Върховният представител на ЕС по въпросите на външните работи и политиката на сигурност Федерика Могерини заяви, че редица страни от ЕС са допринесли за осигуряването на сигурността на няколкото стотин членове на организацията „Белите каски“, които са евакуирани от Сирия, предава   РИА Новости. \r\nПо-рано Израел съобщи, че е евакуирал от Сирия членове на „Белите каски“ заедно със семействата им по молба на САЩ, Канада и европейските държави. Организацията, получила широка подкрепа от Запада, е обявила за своя цел спасяването на цивилното население в зоните на бойните действия, но се обвинява от сирийските власти , че поддържа връзки с екстремисти и водене на пропагандна дейност. \r\n„Спасението на около 800 „Бели каски“ и техните семейства от Сирия е важен хуманитарен жест. След скорошната ескалация на насилието в Югозападна Сирия животът им е пряко застрашен. Европейският съюз признава важните усилия на Израел и Йордания, а също така и на другите страни, включително редица членове на ЕС, които внесоха своя принос в доставянето на „Белите каски“ и техните семейства на безопасни места“, пише в официално заявление на Могерини. \r\nТя отново потвърди призива на ЕС към „незабавно прекратяване на бойните действия и пълния хуманитарен достъп до всички нуждаещи се сирийци“.  Виктор Турмаков", "date": "2018.07.22", "title": "РИА Новости: Федерика Могерини обяви приноса на ЕС в осигуряването на сигурността на „Белите каски“"}
{"url": "http://www.focus-news.net/news/2018/07/22/2548401/afp-g-20-preduprezhdava-che-zasilenite-targovski-i-geopoliticheski-naprezheniya-predstavlyavat-risk-za-ikonomicheskiya-rast.html", "text": "Финансовите министри от Г-20 предупредиха, че „засилените търговски и геополитически напрежения“ представляват риск за глобалния икономически ръст, предава   AFP. \r\nМинистрите заявиха в заключителното си комюнике след среща, провела се в Буенос Айрес, доминирана от страха от ескалиращите търговски войни, за  „необходимостта от диалог и действия за намаляване на риска и засилването на увереността“. \r\nВ заявлението САЩ не са споменати, а те са в центъра на редица търговски спорове.  Виктор Турмаков", "date": "2018.07.22", "title": "AFP: Г-20 предупреждава, че засилените търговски и геополитически напрежения представляват риск за икономическия ръст"}
{"url": "http://www.focus-news.net/news/2018/07/22/2548402/dominik-raab-britanski-ministar-po-vaprosite-svarzani-s-brekzit-velikobritaniya-nyama-da-plati-smetkata-za-razvoda-bez-targovsko-sporazumenie.html", "text": "Британският министър на въпросите, свързани с Брекзит Доминик Рааб  заяви, че Великобритания няма да плати „сметката за развода“, ако ЕС не се съгласи на търговско споразумение, предава  Politico. \r\n„Член 50 от Договора на ЕС изисква, докато преговаряме споразумението за излизане, да се изгради рамка за бъдещите ни отношения. Двете неща са свързани“, заяви Рааб. „Не може едната страна да изпълнява своята част от договореното, а другата не, или да го прави бавно. Затова и смятам, че има някаква връзка между двете“, допълни министърът. \r\nРааб посети Брюксел тази седмица и се срещна с главния преговарящ на ЕС по Брекзит Мишел Барние, за да обсъдят плановете по излизането на Великобритания от ЕС. \r\n„В момента топката е от страната на ЕС. Не ме тълкувайте погрешно, ще има още много преговори. Дадох ясно да се разбере, че, ако покажат същото равнище на амбиция, енергия и прагматизъм, това споразумение ще се сключи след 12 седмици“, допълни Рааб, който зае поста по-рано този месец.  Виктор Турмаков", "date": "2018.07.22", "title": "Доминик Рааб, британски министър по въпросите, свързани с Брекзит: Великобритания няма да плати сметката за развода без търговско споразумение"}
