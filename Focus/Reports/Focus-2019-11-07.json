{"url": "http://www.focus-news.net/news/2019/11/07/2717443/ministar-desislava-taneva-shtastliva-sam-che-dnes-imah-vazmozhnostta-da-posreshtna-v-kabineta-si-studenti-uchastvashti-v-kampaniyata-menidzhar-za-edin-den.html", "text": "Щастлива съм, че днес имах възможността да посрещна в кабинета си студенти, участващи в кампанията „Мениджър за един ден”. Това написа във  \"Фейсбук\"  страницата си министър Десислава Танева.  \"Да ги запозная с отговорностите ми като министър и с политиката на Министерството. Младите мениджъри за един ден бяха Маринела Костадинова, студент в Аграрен университет – гр. Пловдив, Джесика-Александра Туджарова от Лесотехнически университет, Костадин Патрашков от Университета по национално и световно стопанство и Денис Иванов от Химикотехнологичен и металургичен университет - София. Обясних им, че в земеделския сектор има място за млади и амбициозни хора, защото България е аграрна страна с традиции. Имаме много добри земеделски производители, които са конкурентоспособни и с опит. Нашата цел е чрез подпомагане да ги направим устойчиви и да продължат да работят в сектора\", пише още министър Танева.", "date": "2019.11.07", "title": "Министър Десислава Танева: Щастлива съм, че днес имах възможността да посрещна в кабинета си студенти, участващи в кампанията \"Мениджър за един ден\""}
{"url": "http://www.focus-news.net/news/2019/11/07/2717477/bbc-kozi-pomognaha-za-opazvaneto-na-prezidentskata-biblioteka-na-ronald-reygan-ot-gorski-pozhar.html", "text": "Стадо гладни кози са помогнали за опазването на президентската библиотека на бившия държавен глава на САЩ Роналд Рейгън от бушуващите горски пожари в американския щат Калифорния, предава британската медия  BBC . \r\nПо-рано служители на библиотеката са пуснали стадото да опасе сухите треви около комплекса като превантивна мярка, в случай на горски пожари. \r\nКозите са опасли тревите, което впоследствие е забавило пожара, който е избухнал в близост до библиотеката и така пожарникарите са успели да реагират навреме. \r\n\"Един от пожарникарите ни каза, че смята, че забавянето на пожара е направил работата им по-лесна\", заяви Мелиса Гилър, говорител на библиотеката.  \r\n \r\n  Теодор Пенев", "date": "2019.11.07", "title": "BBC: Кози помогнаха за опазването на президентската библиотека на Роналд Рейгън от горски пожар"}
{"url": "http://www.focus-news.net/news/2019/11/07/2717446/nimh-utre-shte-bade-toplo-s-maksimalni-temperaturi-mezhdu-20-i-25.html", "text": "Утре ще бъде топло с максимални температури между 20° и 25°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . Над по-голямата част от страната облачността ще е разкъсана, често намаляваща през нощта до ясно, през деня – до слънчево време. Предимно облачно ще е над крайните северозападни райони и Рило-Родопската област и там ще има превалявания от дъжд. В Източна България ще духа умерен южен вятър, като на места северно от планините ще се проява като фьон – временно силен и поривист. Минималните температури ще са предимно между 7° и 12°. Атмосферното налягане малко ще се понижи, но ще се задържи по-ниско от средното за ноември.  \r\nНад Черноморието ще е предимно слънчево, с временни увеличения на облачността. Ще духа умерен южен вятър. Максимални температури между 19° и 23°. Температурата на морската вода е около 17°,  на север от н. Калиакра - около  14-15°. Вълнението на морето ще е 2 бала.  \r\nНад планините облачността ще е значителна, с превалявания от дъжд главно в Рило-Родопския масив. На отделни места там е възможно да прегърми. Над Странджа-Сакар и Източна Стара планина ще има временни разкъсвания на облачността и повече слънце. Ще духа умерен до силен юг-югоизточен вятър. Максимална температура на височина 1200 метра – около 15°, на 2000 метра – около 7°.  \r\nПрез почивните дни ще има променлива облачност, отново по-топло и с повече слънце на изток, където вятърът ще се задържи от юг, а в западните и южните райони на места ще превали дъжд, с по-голяма вероятност в неделя. Дневните температури ще са с градус-два по-ниски. В понеделник южният пренос временно ще отслабне и температурите още малко ще се понижат. Минималните ще бъдат между 4° и 9°, в югоизточните райони и по Черноморието до 12°-13°, а дневните - между 17° и 22°. Облачността ще бъде предимно висока и средна.", "date": "2019.11.07", "title": "НИМХ:  Утре ще бъде топло с  максимални температури между 20° и 25°"}
{"url": "http://www.focus-news.net/news/2019/11/07/2717441/angela-merkel-evropa-oshte-ne-e-reshila-kak-shte-otgovori-na-deystviyata-na-iran.html", "text": "Европа още не е взела решение за това как ще отговори на действията на Иран да продължи да обогатява уран, което е в противоречие с Договора за неразпространение на ядрени оръжия, но всяка стъпка, която Техеран прави усложнява ситуацията, заяви германският канцлер Ангела Меркел, предава  Reuters . \r\nПо-рано Иран заяви, че ще продължи да обогатява уран в своята подземна ядрена инсталация във Фордо, което отдалечава допълнително страната от сделката от 2015 г. със световните сили, от която САЩ се изтегли.  \r\n„Все още не сме взели окончателно решение“, заяви Меркел по време на съвместната си пресконференция с генералния секретар на НАТО Йенс Столтенберг.  \r\n„Но с всяка стъпка, която Иран прави, ситуацията естествено става по-трудна“, добави тя.  \r\n \r\n Теодор Пенев", "date": "2019.11.07", "title": "Ангела Меркел: Европа още не е решила как ще отговори на действията на Иран"}
{"url": "http://www.focus-news.net/news/2019/11/07/2717447/parvan-simeonov-sotsiolog-prezidentat-plevneliev-ne-pravi-dobra-usluga-na-borisov-s-izkazvaniyata-si-za-generalski-sblasak.html", "text": "Президентът Плевнелиев не прави добра услуга на Борисов с изказванията си за генералски сблъсък. Това каза за обзорното предаване „Това е България“ на  Радио „Фокус“  социологът Първан Симеонов във връзка с изказване на президента в периода 2009 – 2011 г. Росен Плевнелиев. По думите му при евентуален генералски сблъсък на президентските избори през 2021 г. Борисов едва ли би спечелил. Според Симеонов мерило между Борисов и Радев би бил личния рейтинг. „В момента рейтингът на Борисов е на човек, който се занимава с ежедневна политика. Той е висок, но не и блестящ. Рейтингът на президента Румен Радев е на човек, който е успял да се опази от калта на ежедневната политика и все още пази високите нива. Ако Борисов ще се кандидатира за президент, той ще трябва да излиза от калта. В българския политически живот това е много трудна работа. Малцина са успявали и един от тях е Борисов, макар и далеч във времето. От днешна гледна точка генералски сблъсък на президентските избори се очертава да бъде интересен, но няма никакви гаранции, че именно Борисов би го спечелил“, коментира той. Според Парван Симеонов премиерът Бойко Борисов знае, че рано или късно народът, който го е избрал и обичал, ще бъде склонен да го пенсионира. Лидерът на ГЕРБ вижда, че се развива следизборна кампания и разследвания за това, как са гласували цигански секции. Ако този сюжет продължи още няколко дни, победата на изборите ще изглежда като кражба. Според социолога Борисов си дава сметка, че победата му е пирова и именно за това си изпусна нервите в речта си на работната среща на ГЕРБ.  \r\nЦоня СЪБЧЕВА", "date": "2019.11.07", "title": "Първан Симеонов, социолог: Президентът Плевнелиев не прави добра услуга на Борисов с изказванията си за генералски сблъсък"}
{"url": "http://www.focus-news.net/news/2019/11/07/2717442/tass-sasht-zayaviha-che-primirieto-v-severna-siriya-kato-tsyalo-se-spazva.html", "text": "Прекратяването на военните действия в Северна Сирия „като цяло“ се спазва, въпреки че все още се наблюдават „относително малки“ стълкновения между воюващите страни, заяви пред журналисти представителят на Комитета на началник щаба на американските военноморски сили контраадмирал Уилиам Бърн.  \r\n\"По принцип прекратяването на огъня се спазва. Имаше схватки, сравнително незначителни, но очевидно всички страни се придържат към правилата\", каза той. \r\n \r\n \r\n \r\n \r\n Теодор Пенев", "date": "2019.11.07", "title": "ТАСС: САЩ заявиха, че примирието в Северна Сирия „като цяло“ се спазва"}
{"url": "http://www.focus-news.net/news/2019/11/07/2717445/ria-novosti-stoltenberg-otgovori-na-dumite-na-makron-za-mozachnata-smart-na-nato.html", "text": "Генералният секретар на НАТО Йенс Столтенберг не споделя мнението за \"мозъчната смърт\" на Алианса и смята, че той остава силен, а САЩ и Европа продължават да укрепват колективната си защита чрез съвместни действия, предава  РИА Новости . \r\nПо-рано френският президент Еманюел Макрон каза в интервю за  The Economist , че НАТО напълно е загубила координация в рамките на съюза и е изпаднала в състояние на „мозъчна смърт“.  \r\nПо време на пресконференция в Берлин с германския канцлер Ангела Меркел, която също обяви, че не споделя оценката на френския лидер, Столтенберг заяви, че е съгласен с нея. \r\n\"Съгласен съм с канцлера Меркел. Съюзът е силен, САЩ, Северна Америка и Европа, ние работим заедно от десетилетия. Осъществяваме най-голямата колективна отбрана след Студената война. Европейските съюзници увеличават своята готовност като инвестират повече в отбраната. САЩ увеличават присъствието си в Европа\", каза той, в коментар към думите на Макрон. \r\nСпоред генералния секретар на НАТО „реалността е, че правим повече заедно, засилихме отбраната в отговор на все по-непредсказуема ситуация в света“. \r\nКоментирайки разногласията относно ситуацията в Североизточна Сирия, Столтенберг отбеляза, че съюзниците се консултират по този въпрос. \r\n\"Ситуацията в Сирия е проблем за всички нас. Съюзниците в рамките на НАТО редовно се консултират по тази тема. Ясно е, че те имат различни гледни точки, но ние сме съгласни, че успехите, постигнати съвместно в борбата срещу общия враг „Ислямска държава“ не могат да бъдат подкопавани\" каза той пред репортери. \r\n \r\n Теодор Пенев", "date": "2019.11.07", "title": "РИА Новости: Столтенберг отговори на думите на Макрон за \"мозъчната смърт\" на НАТО"}
{"url": "http://www.focus-news.net/news/2019/11/07/2717449/kostadin-valchev-ekspert-wwf-balgariya-nova-gora-na-28-dka-shte-bade-sazdadena-po-bregovete-okolo-mosta-na-reka-maritsa-kray-grad-stamboliyski.html", "text": "Нова гора на 28 дка ще бъде създадена на бреговете около моста на река Марица в началото на град Стамболийски. Това съобщи за    Радио „Фокус“   Костадин Вълчев, експерт в Природо-защитното сдружение WWF-България. Залесяването ще стане към края на месеца и ще бъде с този тип растителност, която е характерна за района. „Тя издържа на заливания и наноси, даже подпомага отлагането им, не увеличава риска от наводнения, а напротив - предпазва от ерозия и от сваляне на нивото на реката, с типичните топола, върба и черна елша, която е приоритетен вид, според Европейското законодателство и Директивата за местообитанието и видовете“, по думите на Костадин Вълчев, който каза още, че в момента, залесяването е тестово - с контейнерни фиданки. „Планирани са 7-8 дървесни вида, всичките са типични за  крайречна растителност и за този район на страната. Семената ги събрахме основно от района, за да е местен произхода“, поясни още природозащитникът и добави, че възстановяването на крайречна гора, която е рядко местообитание, е много важно. „Важно е както за биоразнообразието, така и за намаляван на риска от наводнения, предпазване от ерозии на речните брегове. Корекциите на реките, както и изземането на инертни материали – пясък и чакъл, води до вкопаване на реките до спадане на нивото на подпочвените води, пресъхване на кладенци и други много негативни последици, посочи Вълчев. „Целта ни е ведно с опазването на биоразнообразието, подобряване на условията за птиците - за гнездене, хвърляне на хайвер на рибите. Целта ни е и да опазим бреговете от ерозия и съответно спадане на нивото на подпочвените води“.Засаждането на нова гора ще подобри местната среда за живеене.„Желанието на хората, на местните особено, е да подобрят средата, в която живеят, защото досега това си беше един вид нерегламентирано сечище. Ведно с  ползите от гората, за които споменах, се предвижда и поставяне на пейки, може би, беседка - да е и кът за отдих. Да подобрим условията на живот, най-вече на местните хора, които редовно са там“По-добре е да имаме паркове и зелени зони, отколкото сметище в близост до къщите, подчерта  природозащитникът. „Ние сме много активно да протестираме на места, където се отварят нови сметища. В същото време някои хора са склонни да превърнат в сметище околностите на населените места или съвсем недалеч от къщите, където живеят, въпреки че то се ползва активно и от рибари. Надяваме се това да се промени и след няколко години да имаме една зелена зона и прекрасно място за отдих и риболов“. Местната власт в Стамболийски е предоставила общинския терен от 28 дка за залесяването на гората.„Имаме голяма подкрепа от общината – от кмета и заместник-кмета, както и от  служителите. Общината предостави общински терен за залесяване и възстановяване на крайречните гори. Освен това, помагат и логистично, включва се и местния бизнес“, посочи още Костадин Вълчев. \r\nДарина ДЕЕНИЧИНА", "date": "2019.11.07", "title": "Костадин Вълчев, експерт WWF-България: Нова гора на 28 дка ще бъде създадена по бреговете около моста на река Марица край град Стамболийски"}
{"url": "http://www.focus-news.net/news/2019/11/07/2717450/31-godishen-mazh-e-zadarzhan-vav-varna-za-krazhbi-ot-knizharnitsa-i-magazin-za-tehnika.html", "text": "31-годишен мъж е задържан във Варна за кражби от книжарница и магазин за техника. Това съобщават от пресцентъра на  Областната дирекция на МВР  в града. Сигнали за кражбите са подадени вчера. Книжарницата и магазинът за техника, от които е задигната стока са разположени в търговски център в града. След проведени незабавни действия по разследване на случая и оперативно – издирвателни дейности е установено, че извършител на деянията е 31-годишният мъж, който е с инициали П.Ш. Той е местен жител, известен на МВР. По случая е образувано досъдебно производство, уведомен е прокурор от Районната прокуратура. Вещите, обект на кражбите, са издирени и върнати. По данни на ОД на МВР, на 1-ви ноември е подаден сигнал за кражба на преносим компютър от магазин за компютърна техника, намиращ се във Варна. След проведени действия по разследване на случая и оперативно – издирвателни дейности е установено, че извършител на деянието е 32-годишен русенец, също известен на МВР и осъждан. По случая е образувано досъдебно производство, уведомен е прокурор от Районна прокуратура – Варна.  Мъжът е задържан за срок до 24 часа.", "date": "2019.11.07", "title": "31-годишен мъж е задържан във Варна за кражби от книжарница и магазин за техника"}
{"url": "http://www.focus-news.net/news/2019/11/07/2717444/predstoyashti-sabitiya-v-stranata-za-8-noemvri-agentsiya-fokus.html", "text": "*** \r\n \r\nОт 11.00 часа държавният глава Румен Радев ще присъства на честването на празника на храм „Св. Архангел Михаил” в село Славяново. \r\n \r\n*** \r\n \r\nОт 09:00 часа ще се проведе заседание на Народното събрание.  \r\n \r\n*** \r\n \r\nПремиерът Бойко Борисов ще участва в лидерската среща „Стратегически диалог за Западните Балкани“. \r\n \r\n*** \r\n \r\nОт 09:00 часа в Аулата в Ректората на Софийския университет “Св. Климент Охридски” ще се проведе научно-практически форум “Креативност и иновации в образованието”. \r\n \r\n*** \r\n \r\nОт 09.00 часа в Унгарския културен институт, ще се проведе Пета юбилейна Международна конференция по право. \r\n \r\n*** \r\n \r\nОт 10:00 часа на ул. „Гургулят“-1, по повод на 99-годишнината от окупацията, Гражданския комитет „Западни покрайнини\" организира конференция, която е под надслов „100 години от Ньойския диктат и съдбата на нашите сънародници в Западните покрайнини\". \r\n \r\n*** \r\n \r\nОт 11:00 часа в ГДНП ще се състои честване на Празника на полицията. Ще присъства ръководството на МВР, директори на дирекции и структури в министерството. \r\n \r\n*** \r\n \r\nОт 14:30 часа в конферентната зала на Информационния център на МО, Съюзът на европейските федералисти и Европейското младежко движение съвместно с Бюрото на ЕП организират граждански форум на тема „Ще дадат ли обновените европейски институции нов импулс на европейския проект”. На форума ще присъстват: Андрей Ковачев, заместник-председател на групата на ЕНП, Цветелина Пенкова, ПЕС, Искра Михайлова, заместник-председател на групата „Обнови Европа”, както и Ивайло Калфин, съветник на еврокомисаря Гюнтер Йотингер и Светослав Малинов, политолог, бивш член на ЕП. \r\n \r\n*** \r\n \r\nОт 18:00 часа в клуб „Перото“ ще се проведе церемонията по раздаване на тазгодишните награди \"Перото\". \r\n \r\n*** \r\n \r\nОт 18:00 часа в Гьоте-институт ще се проведе среща с Реза Афисина и Исуанто Хартоно от колектива ruangrupa, който ще курира следващото издание на едно от най-престижните събития за изкуство в света – Документа в Касел, Германия. \r\n \r\n*** \r\n \r\nОт 18:30 часа в клуб „Книгата“, ще се състои премиерата на книгата „Гръцкият лекар“ на гръцката писателка Каролина Мерминга. \r\n \r\n*** \r\n \r\nОт 08:45 часа, Зала 2, Районен съд – Бургас ще проведе разпоредително заседание по дело за лично укривателство и държане на огнестрелни оръжия и боеприпаси, по което подсъдим е Бенчо Б. \r\n \r\n*** \r\n \r\nOт 9.30  до 11:00 часа в Първа аудитория в сграда Ректорат ще се проведе лекция под егидата на Медицински университет-Варна на тема: „Защо 98% от стартъпите се провалят или как да стартираме бизнес правилно?\", \r\n \r\n*** \r\n \r\nОт 9.30 ч. в зала 1 на Икономически университет – Варна в рамките на традиционната за катедра „Правни науки“ есенна научна сесия ще се проведе национална научна конференция „Правото и бизнесът в съвременното общество“.  \r\nИдеята на форума е да даде поле за дебати, дискусии и презентация на научни разработки в сферата на публичното и частното право, различните проблеми на икономиката и икономическата наука, касаещи правна регулация на отделни икономически взаимовръзки. \r\n \r\n*** \r\n \r\nОт 13.00 часа в района на Военноморския музей, бул. „Приморски” № 2, ще се състои военен ритуал за полагане на венци и цветя пред кораба-музей „Дръзки” и бюст-паметника на капитан І ранг Димитър Добрев. \r\n \r\n*** \r\n \r\nОт 16:00 часа, на спортните площадки в общински спортно-развлекателен комплекс „Младост“, ще се проведат спортните състезания за студенти за купа \"8-ми декември\". \r\n \r\n*** \r\n \r\nОт 18:00 часа в Градската художествена галерия „Борис Георгиев“, ще бъде открита изложба живопис „Сънища отдалече“. \r\n \r\n*** \r\n \r\nОт 10.00 часа в Клуб на пенсионера и инвалида в с. Самоводене ще се проведе Дванадесети общински празник на художественото слово на тема „Мой роден край“. \r\n \r\n*** \r\n \r\nОт 11.00 часа в Музей „Възраждане и Учредително събрание“ ще се проведе награждаване на финалистите в националния ученически конкурс \"140 години Търновска конституция\", иницииран от Национален клуб \"Родолюбие\". \r\n \r\n*** \r\n \r\nОт 10:30 часа в заседателната зала на 6 ет. в сградата на Общинската администрация ръководството на Община Видин през мандат 2015-2019 г. ще даде заключителна пресконференция. \r\n \r\n*** \r\n \r\nОт 12:00 часа, на площад „Бдинци“ ще се проведе комплексно занятие с показ на въоръжение и възстановка на мобилизация на Трети пехотен Бдински полк. \r\n \r\n*** \r\n \r\nОт 18.00 часа в спортна зала „Фестивална“, временно изпълняващият длъжността кмет на Община Видин инж. Цветан Асенов ще бъде гост на благотворителния концерт под наслов „За Ками“, в подкрепа на Камелия Цолова, ученичка в СУ „Цар Симеон Велики“. \r\n \r\n*** \r\n \r\nОт 10.00 часа в Заседателната зала на Общината ще бъдат отворени офертите за обществена поръчка с предмет: „Доставка и монтаж на кухненско оборудване и обзавеждане на Домашен социален патронаж“. \r\n \r\n*** \r\n \r\nОт 19.00 часа в салона на Драматично-куклен театър ,,Иван Радоев\" ще се състои концерт юбилеен концерт на Северняшки ансамбъл за народни песни и танци ,,Иван Вълев\". \r\n \r\n*** \r\n \r\nОт 19.30 часа в зала ,,Балканстрой\" ще се състои концерт с участието на Дичо, DMS Pleven и други. \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Илиян Р.,обвинен в убийството на годеницата си.  \r\n \r\n*** \r\n \r\nВ 09.30 часа в зала 11 на Районния съд ще се проведе заседание по делото срещу Рангелина Н. и Владимир К., обвинени в измама с парични средства.  \r\n \r\n*** \r\n \r\nВ 10.30 часа в зала 11 на Районния съд ще се проведе заседание по делото срещу Александрина Г., обвинена за това, че при условията на продължавано престъпление, с цел да набави за себе си имотна облага, възбудила заблуждение у различни лица, като с това им причинила имотна вреда в общ размер на 93725.00 лв. \r\n \r\n*** \r\n \r\nВ 18.00 часа в Арт галерия Пловдивски културен институт ще бъде открита фотоизложбата „Реката“. \r\n \r\n*** \r\n \r\nОт 11:00 часа в зала „Свети Георги“ на Областната администрация ще се проведе обучение за длъжностни лица по защита на личните данни в публичния сектор. \r\n \r\n*** \r\n \r\nОт 10:00 часа на спортна база \"Гнездо на орли\" ще се състои футболна среща между ОДМВР - Разград и ОДМВР-Велико Търново. \r\n \r\n*** \r\n \r\nОт 19:00 часа в залата на Народно читалище „Просвета 1888”, ще се състои премиерата на спектакъла „Албена“ на Йордан Йовков.  \r\n \r\n*** \r\n \r\nОт 10:00 часа в сесийната зала, ще се състои тържественото заседание на ОбС. \r\n \r\n*** \r\n Смолян.  \r\nОт 13,00 часа в зала 247 в Общинска администрация – Смолян ще се проведе брифинг с участието на учениците, които ще участват в инициативата „Мениджър за един ден”. \r\n \r\n*** \r\n   \r\nОт 14.00 часа през зала 304 на общината председателят на Общинската избирателна комисия адв. Василина Кънчева ще връчи на Любомир Христов удостоверението на ОИК-Шумен, издадено на база на решение на комисията от 3-ти ноември, съгласно което той е избран за кмет на Община Шумен.", "date": "2019.11.07", "title": "Предстоящи събития в страната за 8 ноември (Агенция „Фокус“)"}
{"url": "http://www.focus-news.net/news/2019/11/07/2717451/voice-of-america-pompeo-podcherta-vazhnostta-na-nato-po-vreme-na-vizitata-si-v-germaniya.html", "text": "Държавният секретар на САЩ Майк Помпео и германският външен министър Хейко Маас подчертаха важността на НАТО, като допълниха, че трансатлантическото сътрудничество е било жизненоважно за падането на Берлинската стена пред 30 години и още е нужно днес, предава американската медия  Voice of America . \r\nТехните изявления идват след коментарите на френския президент Еманюел Макрон за това, че НАТО е в състояние на „мозъчна смърт“ в резултат на липсата на лидерство от страна на Вашингтон.  \r\nПо време на съвместна пресконференция с Маас, Помпео заяви пред репортери, че именно „забележителната работа“ на демократичните нации е „създала свободата“ и е предизвикала падането на Берлинската стена и е извела „милиони хора от много трудни ситуации“.  \r\n„Смятам, че НАТО остава важна, критическа, вероятно исторически най-важното стратегическо партньорство в историята“, заяви Помпео пред репортери в Лайпциг.  \r\nМаас също се намеси, като добави, че „не смята, че НАТО е в мозъчна смърт“ и каза, че „изцяло вярва в международното сътрудничество“.  \r\nПомпео започна своя ден като посети американските войски в южната част на Германия в региона, в който той самия е служил по време на Студената война. \r\nДържавният секретар е служил като командир на танков взвод на границата с Чехословакия и Източна Германия през 80-те години. Той си поговори с войниците и присъства на военно упражнение преди да продължи с програмата си.  \r\nСтотици хиляди американци бяха разположени в Източна Германия по време на Студената война и страната беше един от най-близките съюзници на САЩ през тези години. Тези взаимоотношения продължиха след падането на стената, но последно време връзките Вашингтон-Берлин са обтегнати, заради редица проблеми, които започнаха в началото на президентството на Доналд Тръмп.  \r\nПомпео е на двудневно посещение в Германия. В Берлин той ще изнесе реч и ще подчертае значението на САЩ за прекратяването на студената война и падането на Желязната завеса, според Държавния департамент. \r\nОсвен това той ще открие и статуя на Роналд Рейгън в американското посолство.  \r\n \r\n Теодор Пенев", "date": "2019.11.07", "title": "Voice of America: Помпео подчерта важността на НАТО по време на визитата си в Германия"}
{"url": "http://www.focus-news.net/news/2019/11/07/2717452/ministar-temenuzhka-petkova-ocherta-stapkite-za-priemaneto-na-mehanizmite-za-kapatsitet-v-perioda-na-prehod-kam-niskovaglerodna-ikonomika-obzor.html", "text": "Министърът на енергетиката Теменужка Петкова откри кръгла маса, посветена на механизмите за капацитет и въглищните региони в преход. Форумът е организиран от Института за енергиен мениджмънт.  Акцент на събитието бяха перспективите и предизвикателствата пред сигурността на електроенергийната система през следващите години, както и основните стъпки за въвеждане на механизми за капацитет в страната в периода на преход към нисковъглеродна икономика.  Министър Петкова подчерта, че въвеждането на механизъм за капацитет е естествена временна мярка за гарантиране сигурността на електроенергийната система в периода на преход към нисковъглеродна икономика. По думите на министъра на енергетиката, предприетите целенасочени стъпки за въвеждането на механизъм за капацитет ще гарантират непрекъсваемост на доставките, осигурявайки финансов ресурс за операторите при конкурентни и прозрачни условия. Пред участниците в дискусията Петкова очерта основните стъпки за въвеждането на мярката у нас. Тя припомни сключения от „Български енергиен холдинг“ ЕАД договор с международен консултант, който оценява състоянието на електроенергийната система и трябва да аргументира въвеждането на подходящ вариант на механизъм за капацитет в страната. „За нас е по-подходящо да се ориентираме към използването на пазарен механизъм за капацитет“, подчерта Петкова. Тя уточни, че на централите, които ще участват в търговете, ще бъдат покрити условно постоянните разходи, а променливите им разходи (емисии СО2, гориво и други) ще формират цената, с която те ще излязат на пазара.  „Въвеждането на механизъм за капацитет ще бъде съпътствано с редица необходими реформи, които да гарантират пълна либерализация на електроенергийния пазар и прозрачни, недискриминационни условия за всички участници. Пред нас стои важната задача да дерегулираме пазара на дребно по начин, който да гарантира сигурност и защита на българските потребители“, каза още енергийният министър. Петкова изрази своето очакване всички мерки да бъдат своевременно обсъждани с Европейската комисия с цел бързото и успешно нотифициране и въвеждане на механизма за капацитет в страната.  \r\nТеодора ПАТРОНОВА", "date": "2019.11.07", "title": "Министър Теменужка Петкова очерта стъпките за приемането на механизмите за капацитет в периода на преход към нисковъглеродна икономика (ОБЗОР)"}
{"url": "http://www.focus-news.net/news/2019/11/07/2717440/administrativniyat-sad-kardzhali-ne-e-ustanovil-pogreshno-neotcheteni-byuletini-za-bsp-ot-oik-kirkovo.html", "text": "Административният съд-Кърджали не е установил погрешно неотчетени бюлетини за БСП, предаде кореспондент на   Радио „Фокус“  . Днес сутринта и следобед продължи в две заседания работата на Административния съд по жалбата на БСП-Кирково относно съмнението, чe между големия брой недействителни бюлетини има валидни, подадени за партията. 14 чувала с бюлетини  от 14 СИК в селата Чакаларово, Дрангово, Чорбаджийско, Бенковски и Тихомир от Кирковска община бяха повторно преброени в присъствието на председателя на Административния съд Ангел Момчилов. Нарушения, касаещи жалбата, не са били открити. Имало е разминаване в броя на наличните невалидни бюлетини по списък и реално съдържащите се в някои чували. \r\nДарина ДЕЕНИЧИНА", "date": "2019.11.07", "title": "Административният съд - Кърджали не е установил погрешно неотчетени бюлетини за БСП от ОИК-Кирково"}
{"url": "http://www.focus-news.net/news/2019/11/07/2717112/predstoyashti-sabitiya-v-stranata-za-7-noemvri-agentsiya-fokus.html", "text": "*** \r\n \r\nOт 12.00 часа държавният глава Румен Радев ще се срещне на „Дондуков“ 2 с министъра на външните работи на Великото херцогство Люксембург Жан Аселборн.  \r\n   \r\n \r\n*** \r\n \r\nOt 14.30 часа президентът ще приеме заместник министър-председателя и министър на отбраната на Република Северна Македония Радмила Шекеринска.  \r\n \r\n   \r\n*** \r\n \r\nОт 17.00 часа президентът Радев ще се срещне с делегация на Венецианската комисия, която е на посещение у нас. \r\n \r\n \r\n*** \r\n \r\nОт 09.30 Вицепремиерът и министър на външните работи Екатерина Захариева и Жан Аселборн, министър на европейските и външните работи и министър на имиграцията и убежището на Великото Херцогство Люксембург, ще имат среща на четири очи в Министерството на външните работи. В 09.50 ч.  ще започне пленарна среща между двете делегации.  В 11.00 ч. министрите ще направят изявление пред медиите. \r\n \r\n*** \r\n \r\nОт 09:00 часа ще се проведе заседание на Народното събрание.  \r\n \r\n*** \r\n \r\nОт 09.00 часа в Централния военен клуб, ще се проведе международната конференция „Европейската отбрана – една цел, много предизвикателства“. \r\n \r\n*** \r\n \r\nОт 09.30 часа в зала „Средец“ на София Хотел Балкан, ще се проведе кръгла маса на тема: „Въглищните региони и механизмът за капацитети като част от бъдещия пазарен модел на България“. На събитието ще бъде министърът на енергетиката Теменужка Петкова.   \r\n \r\n*** \r\n \r\nОт 11:00 часа в Интер Експо Център, зала Панарома заместник-министърът на земеделието, храните и горите Вергиния Кръстева ще вземе участие в дискусионен клуб „От зрънцето до хляба“ . \r\n \r\n*** \r\n \r\nОт 9.30 часа в заседателната зала в сградата на Висшия съдебен съвет, ще се проведе заседание на ВСС. \r\n \r\n*** \r\n \r\nОт 10.30ч., в залата на администрацията на УМБАЛ „Александровска“, в присъствието на изпълнителните директори (на „Български пощи“ - г-н Деян Дънешки и на УМБАЛ „Александровска“ - доц. Костадин Ангелов) ще бъде валидирана юбилейна пощенска марка „140 години Александровска болница”. \r\n \r\n*** \r\n \r\nОт 09:30 часа в Представителството на ЕК в България, ще се проведе Европейският ден на предприемача. \r\n \r\n*** \r\n \r\nОт 10:00 часа в зала „Рубин“ на хотел „Рамада“, заместник-министърът на образованието и науката Деница Сачева ще участва в националния форум на мрежата от Глобални библиотеки в България „Библиотеките днес“. \r\n \r\n*** \r\n \r\nОт 11:00 часа в сградата на Национална компания „Железопътна инфраструктура“, София, бул. „Мария Луиза“ 110, Генералният директор на Национална компания „Железопътна инфраструктура“ инж. Красимир Папукчийски ще подпише договора за модернизация на железопътен участък Оризово-Михайлово. \r\n \r\n*** \r\n \r\nОт 11:00 часа в Софийска градска художествена галерия ще се проведе дискусията „Музеят – възможен или невъзможен”. \r\n \r\n*** \r\n \r\nОт 11:00 часа в Националния пресклуб на БТА, Политическа партия МИР ще даде пресконференция на тема: \"ПП МИР с пробив на местните избори: Анализ на резултатите\". \r\n \r\n*** \r\n \r\nОт 12:00 часа в зала „Люмиер“ ПП ГЕРБ ще проведе национална среща на партията.   \r\n \r\n*** \r\n \r\nОт 12.30 часа в зала „Опера“, хотел InterContinental Sofia, ще се проведе семинар за журналисти на тема: „Поеми си дъх - за по-бърза диагноза и по-добра прогноза за рака на белия дроб“. \r\n \r\n*** \r\n \r\nОт 13:15 часа в Националния институт по метеорология и хидрология ще стартира образователната дейност по програма \"Образование с наука\". Институтът ще посрещне 60 ученика от 51-во СОУ, които ще се запознаят с работата на метеоролозите и хидролозите и ще видят как се правят измервания в метеорологичния парк. \r\n \r\n*** \r\n \r\nОт 14:00 часа в зала „Проджект лаб“, ще се проведе дискусия-среща, организирана от Камарата на архитектите в България КАБ за бъдещата Национална детска болница. \r\n \r\n*** \r\n \r\nОт 18:00 часа в Регионалния исторически музей, ще бъде открита изложбата „Манифестиращата идеология 1944 – 1989“. \r\n \r\n*** \r\n \r\nОт 18:30 часа в Унгарския културен институт ще се проведе клавирен концерт на Дьорд Клебницки. \r\n \r\n*** \r\n \r\nОт 18:30 часа в Зала „Оборище“-5, ще се състои груповата изложба на петимата финалисти на конкурса за Българско Съвременно Изкуство ‘МОСТ”. \r\n \r\n*** \r\n \r\nОт 19.30 ч., зала „Диамант“ на хотел „Рамада“ ще бъдат връчени третите Годишни награди на Фондация „Глобални библиотеки – България“. \r\n \r\n*** \r\n \r\nОт 20:00 часа в Комеди Клуб на едно място ще се съберат най-добрите стендъп комедианти от България и света. \r\n \r\n*** \r\n \r\nОт 19.00 часа във Фестивален център Варна ще се състои премиера на мюзикъла от Иглика Пеева \"Мене ме, мамо, Змей люби\". С участието на Коцето Калки, Петя Буюклиева, Жени Лечева, Тодор Мадолев, родената във Варна актриса Таня Карбова и др. \r\n \r\n*** \r\n \r\nОт 19.00 часа в Зала „Аула\" на Икономически университет – Варна, ще бъде представена благотворителната постановка „Репетиции на Мечо Пух\" на театър „Инфаркт\". Постановката се поставя със съдействието на Студентски съвет към Медицински университет – Варна и Студентски съвет на Икономически университет – Варна. \r\n \r\n*** \r\n \r\nОт 10.00 часа в Областна дирекция на МВР – Велико Търново ще бъдат наградени участниците в турнирите по футбол и по стрелба по случай професионалния празник на българската полиция – 8 ноември.  \r\n \r\n*** \r\n \r\nОт 11.00 часа в пресклуба на БТА Валентин Николов ще представи нов вариант на „Ромео и Жулиета”. Авторът вече е патентовал своята версия и ще предостави повече подробности на всички регионални и национални медии.  \r\n \r\n*** \r\n \r\nОт 14.00 ч. в читалнята на Централна университетска библиотека на ВТУ „Св. св. Кирил и Методий“ ще бъде представена книгата на Наталия Бояджиева „Светлина от Изтока“ (разкази за Китай).  \r\n \r\n*** \r\n \r\nВ 15.30 ч. в Читалнята на Регионална библиотека „Петко Р. Славейков“ ще се състои на среща на писателката Ива Георгиева с медиите във връзка с дебютния й роман „Нарисувай есента в очите ми“ на Ива Георгиева. Премиерата е от 18.00 ч.  \r\n \r\n*** \r\n \r\nОт 12:00 часа в зала „Чуждоезикова читалня“ към Регионална библиотека „Михалаки Георгиев“ ще  се проведе пресконференция по проект BG05SFOP001-2.009-0167 „Повишаване на гражданското участие в местните политики по управление на отпадъците“, финансиран по Оперативна програма „Добро управление” и изпълняван от Сдружение „България в Европа“. \r\n \r\n*** \r\n \r\nОт 10.00 ч. в ОДМВР-Враца ще бъде проведен редовния месечен брифинг.  \r\n \r\n*** \r\n \r\nОт 17.30 ч. в НЧ „Пробуда -1904“ в кв. Калтинец ще се отбележат 115 години НЧ „Пробуда-1904“.  \r\n \r\n*** \r\n \r\nОт 18.00 ч. в Зала 1 на Общината Българска асоциация на онкоболните – Горна Оряховица организира благотворителен концерт с участието на Балет „Етна“, Балет „Грация“, Танцов фолклорен клуб „Балканика“, Мъжка певческа група „Георги Измирлиев“, Вокална група.  \r\n \r\n*** \r\n   \r\nОт 12.00 часа пред Часовниковата кула ще се проведе концерт на ПФА „Добруджа“, посветен на 40 години от основаването на АЕМО „Стария Добрич“. \r\n \r\n*** \r\n \r\nOт 15:00 часа в заседателна зала на Общината, ще се проведе заседание на Общинския съвет.  \r\n \r\n*** \r\n \r\nОт 09.30 часа в залата на Община Кюстендил ще се проведе първо заседание на новоизбрания Общински съвет. \r\n \r\n*** \r\n \r\nОт 10:00 часа в залата на читалище „Пробуда“ ще проведе първата сесия на Общинския съвет. \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Светослав К., обвинен в умишлено убийство.  \r\n \r\n*** \r\n \r\nВ 09.00 часа в зала 6 на Окръжния съд ще се проведе заседание по делото срещу Николай Б. и Стефан К., обвинени в притежание и разпространение на високорискови наркотични вещества.  \r\n \r\n \r\n*** \r\n \r\nВ 10.00 часа в зала 5 на Окръжния съд ще се проведе заседание по делото срещу Пенчо Д., обвинен че при управление на МПС е нарушил правилата за движение и по непредпазливост е причинил смъртта на 74-годишния И. Г. \r\n \r\n*** \r\n \r\nОт 11:00 часа в Регионалния етнографски музей в Пловдив ще се проведе открит урок по Околен свят за втори клас. На събитието ще присъстват заместник-министърът на образованието и науката Таня Михайлова и заместник-министърът на културата Амелия Гешева.  \r\n \r\n*** \r\n \r\nОт 11:00 часа в Палата №13 на Международен панаир, вицепрезидентът Илияна Йотова ще бъде гост на откриването на международното изложение за текстилна техника и продукти „ТексТейлър Експо 2019“. \r\n \r\n*** \r\n \r\n \r\nОт 18.00 часа в Арт залата на Регионална библиотека ,,Христо Смирненски\" ще се състои предствянето на книгата ,,Хроника на духа\" от Татяна Любенова. \r\n \r\n \r\n*** \r\n \r\n \r\nОт 19.00 часа в Драматично-куклен театър ,,Иван Радоев\" ще се играе постановката ,,Изборът на Марта\" от Жорди Галсеран, гостуване на Драматичен театър ,,Стоян Бъчваров\"- Варна. \r\n \r\n*** \r\n \r\n \r\nот 14:00 ще се проведе пресконференция в кабинета на инж. Иван Витанов - управител на ВиК - Перник. \r\n \r\n*** \r\n \r\nОт 13:30 часа в ОДМВР ще се проведе Ден на отворените врати.  \r\n \r\n*** \r\n \r\nОт 14:00 часа на открито стрелбище СК \"Дръзки\" ще се проведе празничен турнир по стрелба с боен пистолет за служители на РУ и ОДМВР. \r\n \r\n*** \r\n \r\nOт 09:00 часа, в зала \"П. Р. Славейков\" на Общината ще започне тържествената сесия на Общинския съвет. \r\n \r\n*** \r\n \r\nОт 09:00 часа в спортната зала на СУ\" Йоан Екзарх Български\", ще се проведат двубои по борба и футбол във връзка с празника на полицията.", "date": "2019.11.07", "title": "Предстоящи събития в страната за 7 ноември (Агенция „Фокус“)"}
{"url": "http://www.focus-news.net/news/2019/11/07/2717453/parvan-simeonov-sotsiolog-slagayki-vsichkite-si-oponenti-v-edin-otbor-premierat-boyko-borisov-dopusna-politicheska-greshka.html", "text": "Слагайки всичките си опоненти в един отбор, премиерът Бойко Борисов допусна политическа грешка. Това каза за обзорното предаване „Това е България“ на  Радио „Фокус“  социологът Първан Симеонов. „Борисов винаги е печелил от употребата на емоция, от говоренето на човешки език и правейки всички съпричастни. Дозираната емоция работи, но когато сложиш всичките си опоненти в един отбор, е политическа грешка. Няма нищо по-опасно от това да скубчиш опонентите си заедно, номерът е да ги разделяш. Идеята да нахокаш едновременно президента, Корнелия Нинова, Мая Манолова, Слави Трифонов и Демократична България е прекалена емоция, която не е политически продуктивна“, коментира той. Според Парван Симеонов премиерът скоро ще осъзнае грешката си. Прави впечатление, че слоганът на кампанията за местни избори на ГЕРБ беше директно адресирана срещу противника, а именно „Променяме София с работа, а не с думи“, което издаваше предстоящата битка. Въпреки победата на ГЕРБ в местните избори, лидерът й не изглежда сигурен.  \r\nЦоня СЪБЧЕВА", "date": "2019.11.07", "title": "Първан Симеонов, социолог: Слагайки всичките си опоненти в един отбор, премиерът Бойко Борисов допусна политическа грешка"}
{"url": "http://www.focus-news.net/news/2019/11/07/2717454/prof-todor-tagarev-vazmozhno-e-evropa-da-varvi-na-poveche-skorosti-i-v-oblastta-na-otbranata-no-ne-e-yasno-kak-stranata-ni-shte-ya-nastigne.html", "text": "Възможно е Европа да върви на повече скорости и в областта на отбраната, но не е ясно как страната ни ще я настигне. Това каза за обзорното предаване „Това е България“ на  Радио „Фокус“  бившият министър на отбраната проф. Тодор Тагарев във връзка с провелата се в София Международна конференция \"Европейската отбрана - една цел, много предизвикателства\". В бюджета на ЕК за следващия програмен период ще има близо 4 млрд. евро за научни изследвания в областта на отбраната. 13 млрд. евро са предвидени за общи проекти за разработване на въоръжение, въпреки, че той още не е приет. Очаква се средно годишно близо 5 млрд. евро да бъдат давани за тези  цели от страните членки. Тагарев  коментира и българското стратегическо партньорство в тези амбициозни проекти.  \r\n„Това не е въпрос само на държавните структури, а и на личен капацитет за провеждане на научни изследвания и в отбранителната индустрия. Имаме да наваксваме страшно много пропуснато време за последните две десетилетия, дори преди да станем членове имахме достъп до някои от тези механизми. Подхождаме много плахо към използването им във времето и не е ясно дали ще успеем да наваксаме пропуснатото през последните години“, каза той. За последните няколко години ЕС е направил повече, от колкото за изминалите 50 г. в сферата на сигурността и отбраната, каза още проф. Тодор Тагарев. \r\nЦоня СЪБЧЕВА", "date": "2019.11.07", "title": "Проф. Тодор Тагарев: Възможно е Европа да върви на повече скорости и в областта на отбраната, но не е ясно, как страната ни ще я настигне"}
{"url": "http://www.focus-news.net/news/2019/11/07/2717114/danachnite-zakoni-minaha-na-parvo-chetene-obzor.html", "text": "Парламентът прие промени в Закона за корпоративното подоходно облагане на първо четене. „За“ промените гласуваха 104 народни представители, „против“ - 81 и „въздържали се“ 3, с което те бяха приети. С проекта се измениха и много данъчни закони, сред които Законът за местни данъци и такси, Законът за ДДС, Законът за счетоводството и други. Законът за корпоративното подоходно облагане е изготвен във връзка с необходимостта от пълно въвеждане в националното данъчно законодателство на европейски директиви. С текстовете се въвежда специфична данъчна регулация за неутрализиране на случаите на хибридни несъответствия и на несъответствия с данъчно задължено лице, което е местно лице за данъчни цели на повече от една юрисдикция. Текстовете дефинират и понятието хибридни несъответствия. Става въпрос за тези несъответствия при хибридни образувания и инструменти, които могат да доведат до приспадане без включване, което означава намаление на данъчния финансов резултат в юрисдикцията на платеца, без да е налице увеличение на данъчния финансов резултат в юрисдикцията на получателя, или двойно приспадане, което означава намаление на данъчния финансов резултат в юрисдикцията на платеца и едновременно с това намаление на данъчния финансов резултат в юрисдикцията на инвеститора. В законопроекта е направено предложение за намаляване на административната тежест и улесняване при ползване на данъчните облекчения за лица с намалена работоспособност, за деца с увреждания и за лични вноски за осигурителен стаж при пенсиониране. В преходните и заключителни разпоредби на Закона за корпоративното подоходно облагане се правят изменения в Закона за местните данъци и такси. Текстовете предвиждат при безвъзмездно придобиване на имущества, различни от недвижими имоти, ограничени вещни права върху недвижими имоти и моторни превозни средства, да се подава данъчна декларация за облагане с данък. В тези случаи в общината ще има информация за придобитото имущество, като органите по приходите ще могат да определят данъка и да упражняват контрол. Предвижда се при наличие на основания за ползване на данъчно облекчение собствениците на автобуси, извършващи обществен превоз на пътници по редовни автобусни линии в градовете и в слабо населените планински и гранични райони, които се субсидират от общините, да уведомяват общината, като подават данъчна декларация в двумесечен срок от настъпване на обстоятелствата. С проекта се изменя и Закона за ДДС. Текстовете уреждат случаите, в които физически лица и едноличните търговци, трябва да се облагат с патентен данък.В рамките на дебата от опозицията обвиниха управляващите, че отново се опитват на тъмно в буквалния и преносния смисъл да направят цялата приходна част на държавата.  Заместник-председателят на ПГ на „БСП за България“ Драгомир Стойнев  разкритикува управляващите ,че не участват в дебата.  „Уважаеми г-н председател, уважаема г-жо Дариткова, не е нормално, когато се гледат данъчните закони, които са в основата на един бюджет, управляващите да мълчат. Искате да имаме конструктивен диалог и да се грижим за рейтинга на Народното събрание и в същото време да говори само и единствено опозицията. В крайна сметка не стига, че нарушавате и правилника и вкарвате текстове в преходни и заключителни разпоредби, в същото време не излизате и не ги защитавате. Срам ли ви е?, попита още Стойнев. Той призова председателя да призове ПГ на ГЕРБ да се изкажат, за да има дебат. „Не е нормално в една държава членка на ЕС да говори единствено и само опозицията“, подчерта Стойнев. Народният представител от БСП Жельо Бойчев отчете, че с  данъчните закони се дава изключително неприятен сигнал към цялата бизнес среда, към българските и чуждите инвеститори.  \r\nОт своя страна  председателят на Бюджетна комисия и депутат от ГЕРБ Менда Стоянова  коментира, че  Законът за корпоративното подоходно облагане в 90 % транспонира европейски директиви, за които цялата зала трябва да е съгласна. \"Уважаеми колеги, ще се изкажа съвсем кратко. Този законопроект и законопроектите, които са в преходни и заключителни разпоредби в 90 % от обема си транспонират директиви. 6 броя европейски директиви. Освен текстовете, които транспонират новите неща в директивите има няколко разпоредби, които касаят намаляване на административната тежест на данъкоплатците, което всички в тази зала трябва да подкрепим и няколко разпоредби, които правят корекция с цел да се предотвратят възможностите за избягване на данъчни плащания, които са основно в Закона за ДДС и може би тази разпоредба в Закона за местните данъци и такси. Не съм съгласна с това, че е нямало достатъчно време за обсъждани и за вземане на различни мнения. Законът е гледан в Комисия по бюджет и финанси на 9 октомври. Днес сме 6 ноември - един месец по-късно. Мисля, че всеки, който искаше да търси различни мнения и обсъждания на текстовете, можеше да го направи. От тази трибуна не чухме някакви конкретни неща, с които колегите не са съгласни и имат различно мнение и предложения\", каза още Стоянова. Тя посочи, че законопроектът има две важни части. \"Първата от тях е оценката на въздействието, където се намират числата и цифрите, които показват какво очакваме като въздействие върху бизнеса и бюджета. Още по-важно е една голяма, дебела таблица, в която е цялото обществено обсъждане, което се е случило по всеки един текст и там съмненията и становищата както на бизнеса, на различни НПО и физически лица, които са решили да вземат отношение, така и отговорът на администрацията по тях, в никакъв случай не съм съгласна, че не е имало обсъждане\", допълни още Стоянова.  \r\nДеница КИТАНОВА", "date": "2019.11.07", "title": "Данъчните закони минаха на първо четене (ОБЗОР)"}
{"url": "http://www.focus-news.net/news/2019/11/07/2717115/pregled-na-osnovnite-temi-v-ruskiya-pechat-agentsiya-fokus.html", "text": "Иран намалява задълженията си по Съвместния всеобхватен план за действие (СВПД), без да нарушава Договора за неразпространение на ядрени оръжия, а всички стъпки на Техеран се проверяват от Международната агенция за атомна енергия (МААЕ), пише московското издание  ”Российская газета“ . \r\nТова заяви руският външен министър Сергей Лавров. \r\n„Всички стъпки на Иран за намаляване на тези задължения се извършват след уведомяването на МААЕ и в присъствието на техни инспектори, без да се нарушават разпоредбите на Договора за неразпространение на ядреното оръжие“, подчерта Лавров. \r\nПо неговите думи, руската страна добре разбира защо Техеран не спазва своите задължения от договора. Иран намалява нивото на изпълняваните задължения, което в съответствие с резолюциите на Съвета за сигурност на ООН се явява доброволно и е пряко обвързано със задълженията на други държави и осигурява законните икономически интереси на Техеран.  \r\nПо-рано президентът на Иран Хасан Роухани заяви, че от 6 ноември неговата страна ще продължи да не изпълнява задълженията си по ядрената сделка и за четвърти път ще действа в противоречие на клаузите й. Той заяви, че Техеран ще започне да обогатява уран в съоръжението „Фордо“, което ще се случи в присъствието на инспектори на МААЕ. Роухани отбеляза, че всички действия на страната му са обратими. \r\n*** \r\n \r\n  Преди седем години, на 6 ноември 2012 година, Сергей Шойгу стана министър на отбраната на Русия. За разлика от поздравленията, които всеки държавен деятел получава на рождения си ден, годишнината от встъпването в длъжност обикновено се оценява съвсем по друг начин – според успехите или неудачите на човека като ръководител. Какви са резултатите от дейността на Шойгу, пише руското издание  „Взгляд“  в материал, представен без редакторска намеса. \r\n \r\nФормално реформата на руската армия започна четири години преди издигането на Шойгу на поста министър на отбраната на страната. \r\nСлед военния конфликт в Абхазия и Южна Осетия през август 2008 година стана ясно, че руската армия като цяло може да се бори с външни заплахи, произтичащи от някои съседи. Но в същото време войната от 08/08/08 разкри много проблеми, свързани с недостатъците на все още съветската система за командване и контрол, с остарелите оръжия, техника и комуникации. Стигна се до смешен момент- офицерите контролираха войските чрез отворени мобилни комуникации, което би било равнозначно на самоубийство, ако врагът разполага с достатъчно оборудване за радиоелектронна борба и радиоприхващане. Всъщност победата във войната през август 2008 г. на руската армия в никакъв случай не беше осигурена от нейната сила, а от откровената слабост на грузинските въоръжени сили и грубите грешки на грузинската страна. \r\nПървоначалният етап на военната реформа протичаше по традиционно руския начин за справяне с проблема - мобилизиране на всички сили, наливане на пари в проблема, объркване, както и връчване на награди на тези, които не бяха замесени и наказание за невинните. По руски маниер принудително на острието на военната реформа се оказа Анатолий Сердюков на принципа „трябва да сърбаш това, което си надробил“. Тъй като с непредубеден анализ на събитията в Южна Осетия става ясно, че неговата отрицателна роля за многото загуби и жертви е била решаваща. \r\nФормулировките, които бяха озвучени през 2012 г., с оставката на Сердюков, вече бяха напълно адекватни. Министърът изобщо не беше отстранен заради грешки в първата година и половина от мандата си, а заради откровен срив и хаос в организирането на работа по започналата в резултат от конфликта реформа. \r\nИма основание да се смята, че тогавашният скандал с „Оборонсервис“ беше само удобна причина за оставката на Сердюков, а истинските причини бяха много по-сериозни. \r\nЗа четири години Сердюков така и не успя да организира превъоръжаването на армията, макар че от края на 2008 година държавата започна да отделя за руската войска и нейната реформа действително прилични пари. Именно в този процес министърът на отбраната трябваше да стане свързващото звено между реалните потребностите на армията, исканията на войската, ограниченията на бюджета и възможностите на предприятията от военно-промишления комплекс. Но Сердюков, както се оказа, не подхождаше за тази роля. \r\nВместо това военното ведомство изпадна в ситуация на непрекъснато нарушаване на сроковете на поръчките, вечни кавги между клиентите от армията и представители на „отбранителната промишленост”, а също така бяха направени необясними покупки на чуждестранна военна техника. Погрешността на този подход стана очевиден много бързо, през 2014 година, когато конфликтът с Украйна доведе до това, че придобиването на вертолетоносците „Мистрал“ от Франция и италианските бронирани автомобили Lynx, които бяха поръчани при Сердюков вместо руските „Тигри“, внезапно станаха недостъпни за Русия. \r\nГигантските пари, около 20 трилиона рубли, които би трябвало да бъдат изразходвани за превъоръжаване на армията, всъщност влязоха в един вид „черна дупка“. Разбира се, такъв министър на отбраната не би могъл да задоволи руското политическо ръководство. \r\n \r\n Какво реши Шойгу?  \r\n \r\nЗа да се анализират настъпилите през последните 7 години промени в руската армия ще са нужни доста цифри. Ще се постараем да ги придружим с максимално разбираем коментар. \r\nКато начало, именно при Шойгу руската армия най-накрая стана до голяма степен професионална. Призивната армия е добра за голяма война, но масата конфликти с ниска интензивност, с които е изпълнен съвременният свят, изискват съвсем различна армия - мобилна и постоянно мобилизирана. Освен това призивната армия има още един недостатък - за всеки следващ конфликт успешно „забравя“ всички постижения на предишния и следователно прави същите грешки. Хората винаги се бият с различни противници, а „генетическата“ памет на армията трябва да бъде обезпечена от офицерите, които просто не могат да предават ефективно своя опит чрез такива „зелени“, като редовите, сержантите и старшините. \r\nБроят на призивните военнослужещи през 2012 година беше 280 хиляди души, а тези по договор бяха 160 хиляди. Към 2018 година ситуацията се промени кардинално – по призив в армията са били 245 хиляди души, а 380 хиляди са дошли да служат във войската по договор. По този начин числеността на военнослужещите по контракт се е увеличила практически два и половина пъти. \r\nНай-накрая се справихме и с добре известните проблеми с щаба и организационната структура на управление на войските. Дори през 2012 година структурата на армията, както и по-рано, бе ориентирана към „индустриални“ конфликти – с тотална мобилизация, дълга фронтова линия и многомилионни армии. В същото време новите конфликти подразбираха „по-плоска“ система за управление на войските, с превеждането им на бригадна основа и с премахването на дивизионните и полковите звена, разположени „по-високо“ и „по-ниско“ от мобилната бригада. \r\nЗа да не се изпусне контролируемостта на войските при такова съкращаване на структурите на управление, вместо шест военни окръга бяха създадени пет оперативно-стратегически командвания (ОСК): „Запад“, „Изток“, „Център“, „Юг“ и „Север“ („Северният флот“). Например, на базата на Северния флот, както и някои части и подразделения от Западния, Централния, Южния и Северния военни окръзи, се формира ОСК „Север“. В неговия състав влезе общовойскова армия, танкова армия, армия на ВВС и ПВО, четири армейски корпуса, 25 съединения, повече от 150 военни части и организации, както и 38 военни части и подразделения от безпилотната авиация. Ако до този момент флотът бе принуден да „моли“ за поддръжка бреговата ПВО, а армейците – да искат удар по брегови цели от командването на флота, то сега взаимодействието се осъществява в рамките на единна структура. \r\nПри това тази, както изглежда на пръв поглед, доста тромава и сложна структура на ОСК, но създадена на основата на географията на разполагане на войските, се оказа много ефективна. Например, през 2014 година в Крим на основата на ОСК „Юг“ бе създадена оперативно самодостатъчна групировка от войски, която гарантира защитата на територията на полуострова и интересите на Русия в Черно море, а тромавата украинска армия на практика не успя да противопостави нищо на бързите действия на руската армия. В резултат конфликтът в Крим („Кримската пролет“) завърши практически безкръвно – украинската страна просто загуби управлението над войските в бързо променящата се обстановка. \r\nВпоследствие същата ефективност на ОСК беше демонстрирана по време на конфликта в Сирия, когато беше сформирано Оперативното командване в далечната морска зона, което осигуряваше контрола над корабите, самолетите и войските, изпълняващи мисии в Средиземно море. \r\nВажно е да се подчертае, че реформата на армията премина своя „пик“ именно при Шойгу. Това се вижда нагледно при анализ на военния бюджет. През 2012 година в постоянни цени той беше около 54 милиарда долара. Към 2016 година бяха достигнати максималните военни разходи: бюджетът за отбрана беше 69,2 милиарда долара, което се равняваше на 5,3% от руския БВП. Оттогава разходите за армията постоянно намаляват. Фактически днес се изразходват повече усилия за превъоръжаване на армията и поддържане на бойната готовност, отколкото за нейните структурни реформи, които вече до голяма степен са завършени. \r\nВ цифри и в нови модели военна техника този процес също изглежда внушително: за периода бяха разработени и/или приети на въоръжение абсолютно нови модели, като универсалната бойна платформа „Армата“, изтребителите от пето поколение Су-57, крилатата ракета „Калибър“, междуконтиненталната балистична ракета „Сармат“, авиационната хиперзвукова противокорабна ракета „Кинжал“, хиперзвуковите системи „Авангард“ и „Циркон“. \r\nНивото на оборудване с нови модели военна техника е нараснало драстично - от 15–52% през 2012 г. до почти 70–90% през 2018 г. \r\nНо в същото време никой не забрави и за формално старата техника. Например, споменатата „Армата“ и досега не е постъпила масово в армията, а това не се отрази на бойната готовност на армията – модернизацията на танковете Т-72Б3, Т-80 и Т-90 обезпечава съответствието на танковите подразделения на руската армия на най-съвременното ниво. Същото се отнася и за стратегическата бомбардировъчна авиация. Независимо от това, че разработката на новия бомбардировач ПАК-ДА върви с пълна сила, основата на стратегическата авиация и днес остават самолетите Ту-95 и Ту-160 , но те са подложени на постоянна модернизация, което поддържа бойните им способности и ги прави страхотни оръжия. По-специално, заслужава да се спомене модернизацията на тези самолети за използването на новата крилата ракета X-101. \r\nГлобалното сдържане, както и преди, е в основата на руската военна доктрина. За тази цел се използват както ядрени, така и неядрени сили. В допълнение към стратегическата авиация, ракетните подводници изпълняват непрекъснато бойно дежурство, включително под леда на Арктика. \r\nНеядреното възпиране се осъществява от високоточни оръжия с голям обсег, заради което за войските започна серийна доставка на оперативно-тактически ракетни системи „Искандер-М“, както и подводни и надводни кораби с ракетни системи „Калибър“. Броят на носителите с наземно, морско и въздушно базиране се увеличи десетки пъти от 2012 година, което позволи да бъдат създадени пълноценни групировки от носители на високоточно оръжие, които са способни да използват ракети срещу цели на разстояние до четири хиляди километра. Нова реалност в това отношение създава излизането на САЩ от Договора за ликвидация на ракетите със среден и малък обсег (ДРСМО), но засега Русия не се е отказала от доктрината за предимно неядрено сдържане на всички локални театри на бойните действия. \r\nВ същото време глобалното ядрено възпиране също се прилага изцяло. По-специално, през последните години в резултат на модернизацията окончателно бяха ликвидирани дупките в полето на радарите в северната и южната част на страната. Днес във всички стратегически аерокосмически направления се осигурява уверено откриване на балистични ракети по всякакви траектории на полета. \r\n \r\n Защо на Русия й е нужна армия \r\n \r\nНеобходимостта Русия да има съвременна армия се потвърди от развитието на събитията. За последните 10 години Русия вече три пъти практически бе принудена да участва във военни конфликти – с Грузия, Украйна в Крим и по време на операцията в Сирия. \r\nВъпреки многостранния характер на тези конфронтации, геополитическите оценки на резултатите от които могат да бъдат диаметрално различни, всичко е съвсем ясно от гледна точка на военното дело. И през 2008 г. в Южна Осетия и Абхазия, и през 2014 г. в Крим, и през 2015-2019 г. в Сирия, руската армия показа най-добрата си страна. Всички тези конфликти бяха спечелени от Русия военно - и, което емного показателно, с възможно най-малки загуби. \r\nНай-накрая руската армия се научи да воюва, пaзейки максимално живота на своите войници и офицери. Днес руските военнослужещи отиват на война, на първо място, за да побеждават, а да умират само при крайна и неизбежна необходимост. Този нов подход към военното строителство и участието на Русия във военни конфликти може само да бъде приветстван: тоталната война днес не е нужна никому, а за Русия тя е изцяло противопоказна. \r\n*** \r\n \r\n  В сирийската столица е пристигнал временно поверен в делата на Унгария, което ознаменува първия етап от възстановяването на дипломатическите отношения между двете държави. За пристигането на европейския дипломат съобщава опозиционното издание Enab Baladi. Според информацията на медията, дипломатическата мисия на страната-членка на ЕС ще бъде открита в най-скоро време, а към нея трябва да се присъедини и Кипър, пише руското издание  „Независимая газета“ . \r\nEnab Baladi съобщава за пристигането на временно поверения в делата на Унгария като се позовава на думите на заместник-министъра на външните работи на Сирия Айман Сусан, който уточнява, че посолството на Будапеща ще започне работа в най-скоро време. Унгарският дипломат вече е посетил сирийското МВнР през тази седмица. Унгария засега не е потвърдила официално за пристигането на неин представител в Дамаск. По думите на сирийски дипломати, в най-скоро време трябва да бъде открита и дипломатическа мисия на Кипър в Сирия. \r\nПрез септември тази година унгарският външен министър Петер Сиярто защити намерението на Будапеща да възстанови дипломатическото си присъствие в сирийската столица. „Ако проблемът е, че унгарският дипломат ще идва там няколко пъти годишно, какво да кажем за нашите приятели в Централна Европа, чиито посолства все още работят?“ - попита началникът на унгарската дипломация. „Нека не се придържаме към политика на двойни стандарти“. В западните столици решението на унгарското ръководство се разглежда като опит за легитимация на сирийското правителство, отношенията с които бяха прекратени след активната фаза на въоръжения конфликт в Сирия поради използването на сила срещу опозицията. \r\nНамерението на Унгария да изпрати дипломати в Дамаск преди беше критикувано не само от САЩ, но и от европейските страни. Будапеща обаче мотивира решението си с необходимостта да извършва консулска работа, както и да продължи хуманитарните проекти.", "date": "2019.11.07", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/07/2717116/blizo-1400-globi-i-nad-500-nakazatelni-postanovleniya-za-velosipedisti-v-parviya-etap-ot-aktsiya-zima-obzor.html", "text": "\"Пътна полиция\" провежда акция „Зима“, която се състои от три кампании. В момента в ход е първата, която акцентира върху засилен контрол над водачите на велосипеди. Гл. инспектор Илия Георгиев от \"Пътна полиция\" разясни докъде е стигнала акцията. По думите му за изминалите 10 месеца на настоящата година са наложени глоби с фиш на почти 1400 водачи на велосипеди. Издадени са и повече от 500 наказателни постановления. Гл. инсп. Георгиев заяви, че според статистиката 21 водачи на велосипеди са загинали при пътнотранспортни произшествия, а 327 са били ранени през тази година. Той припомни, че всички би трябвало да се съобразяват с велосипедистите и да проявяват толерантност на пътя.  \r\nГл. инсп. Георгиев обърна особено внимание на необходимото оборудване – фар, светлоотразители по спиците и в задната част на велосипеда. „Използването на светлоотразителна жилетка е задължително в тъмната част от денонощието, както и при управление на велосипед извън населено място и при намалена видимост“, посочи още той и допълни, че е важно всички водачи на велосипеди да знаят, че е необходимо да се движат в колона един зад друг, а не един до друг. По думи на гл. инспектор Илия Георгиев при управление на велосипед, водачите не трябва да махат ръцете си от кормилото, не трябва да освобождават педалите и най-вече е добре да се грижат за собствената си безопасност. Той препоръча използването на предпазни каски, както и водачите на велосипеди да са достатъчно концентрирани за случващото се около тях. Гл. инсп. Георгиев поясни, че когато се констатира нарушение от страна на водач на велосипед, се налага глоба с фиш, която варира от 10 до 20 лв, в зависимост от конкретното нарушение.  \r\nТой допълни, че следващият етап от акция „Зима“ ще акцентира на подготовката на превозните средства за зимното време и обърна внимание на всички водачи за проверка на гуми, светлини, чистачки и др. По думи на гл. инсп. Георгиев ще се осъществява контрол и върху пешеходците и от „Пътна полиция“ ще се постараят всички участници в движението да бъдат подготвени да спазват правилата. Той посочи, че вторият етап на акцията започва от 15 ноември и ще продължи до края на месеца.  \r\nЗорница КОСТАДИНОВА", "date": "2019.11.07", "title": "Близо 1400 глоби и над 500 наказателни постановления за велосипедисти в първия етап от акция „Зима“ (ОБЗОР)"}
{"url": "http://www.focus-news.net/news/2019/11/07/2717113/api-vazstanoveno-e-dvizhenieto-po-pat-i-1-montana-vidin-v-rayona-na-medovnitsa.html", "text": "Възстановено е движението по път I-1 Монтана – Видин в района на Медовница. Това съобщиха от  пресцентъра на Агенция \"Пътна инфраструктура\" .", "date": "2019.11.07", "title": "АПИ: Възстановено е движението по път I-1 Монтана – Видин в района на Медовница"}
{"url": "http://www.focus-news.net/news/2019/11/07/2717448/reuters-vashington-tvardi-che-pechalbite-ot-siriyskite-petrolni-nahodishta-shte-otivat-za-siriyskite-demokratichni-sili-ne-za-sasht.html", "text": "Вашингтон заяви, че печалбите от петролните находища в Североизточна Сирия ще отиват за „Сирийските демократични сили“ (СДС), съюзници на Белия дом, а не към САЩ, предава  Reuters . \r\n„Печалбите от това няма да отиват към САЩ, те ще са за СДС“, заяви говорителят на Пентагона Джонатън Хофман пред репортери.  \r\nТой освен това добави, че САЩ очаква Турция да търси отговорност от своите съюзници в региона, които са обвинени във военни престъпления. \r\n \r\n \r\n \r\n \r\n Теодор Пенев", "date": "2019.11.07", "title": "Reuters: Вашингтон твърди, че печалбите от сирийските петролни находища ще отиват за „Сирийските демократични сили“, не за САЩ"}
{"url": "http://www.focus-news.net/news/2019/11/07/2717119/mestni-izbori-2019-4210-izbiratelna-aktivnost-i-7-zhalbi-za-kupuvane-na-glasove-na-vtoriya-tur-obzor.html", "text": "С 42.10% избирателна активност и 7 жалби за купуване на гласове приключи вторият тур на местните избори. Това съобщи на брифинг говорителят на Централната избирателна комисия (ЦИК) Александър Андреев, който представи официалните данни след официалния край на местните избори. Общият брой на избирателите на втори тур е 1 674 147.  По данни на ЦИК най-висока активност е отчетена в Белене – 83.3% и в Георги Дамяново – 83.33%. Най-ниската е в Пловдив – 28.91% и във Варна – 28.97%.  \r\n44% от българите са се възползвали от възможността да изберат преференция в листите за общински съветници,  като в абсолютно число това са общо 1 363 183 избиратели. Най-много с преференции е гласувано в Симитли – 92% и в Челопеч – 86%. Най-малко – в Черноочене – 3%, Якоруда – 4%, Хитрино – 8%. В Столична община от преференциалния вот са се възползвали 21% от избирателите, в Пловдив – 36%, а във Варна – 45%. В другите по-големи градове използването на преференции варира между 40 и 50%, като вследствие на този вид вот в 16 от листите има пренареждане на кандидатите.    \r\nОбщият брой на жалбите и сигналите, извън тези, които са получени в двата изборния дни – 27 октомври и 3 ноември, е 348 – това са жалбите и сигналите, които през времето от насрочването на изборите до днешния ден са получени извън двата изборни дена. 78 от тях са срещу решения на общинските избирателни комисии (ОИК), 137 са относно регистрацията на кандидати, партии и коалиции. 18 от тях са за повторно преброяване. В изборния ден – на 3 ноември, са постъпили общо 129 жалби и сигнали, от които 62 във връзка с нарушения на организацията в изборния ден: най-често сигнали относно СИК във връзка с откриването на изборния ден, допускането на застъпници и представители в изборните помещения или други нарушения на цялостната организация на изборите в секциите. 16 са жалбите и сигналите във връзка с нарушения на избирателните права. Това най-често е свързано с недопускане на избиратели да гласуват, тъй като нямат уседналост в даденото населено място. 44 са сигналите и жалбите за предизборна агитация в изборния ден, като 20 от тях са свързани с публикуването на резултати от социологическите проучвания, по които ЦИК е взела решения, установила е нарушението и оттук нататък следва съставянето на акт за нарушение и впоследствие решение за налагането на предвидената административно-наказателна санкция. Наказанието е имуществена санкция или глоба. Мярката е срещу общо 9 медии, които са публикували данни в страниците си или по друг начин по време на изборния ден.  7 са жалбите за купуване на гласове, които са постъпили в ЦИК. По отношение на такива сигнали ЦИК и ОИК нямат компетентност и те са препратени към органите на прокуратурата и МВР за извършване на необходимите проверки и предприемане на наказателни преследвания, ако се установи, че наистина е извършено престъпление.  \r\nОтносно казуса с изборите в Шумен, Александър Андреев заяви, че във връзка с данните, които са въведени в ЦИК от протоколите, не са били установени такива грешки, които  да могат по някакъв начин да повлияят върху обявения от общинската избирателна комисия резултат в Шумен. Той посочи, че ако има спор по отношение на това дали правилно са отчетени, или  не протоколите, това е въпрос, който следва да бъде поставен пред административния съд.  \r\nАндреев коментира и друг възникнал казус – с кмета на Несебър, който продължава да е в ареста, въпреки че е избран за нов кметски мандат в общината. Той посочи, че решаването на проблема  не е в правомощията на ЦИК и с него трябва да се заеме областният управител на Бургас Вълчо Чолаков. ЦИК ясно е дала отговор, в който се посочва, че трябва областният управител да прецени всички приложими разпоредби в Закона за местното самоуправление във връзка с встъпването в длъжност на кмета на Община Несебър.  \r\nТеодора ПАВЛОВА", "date": "2019.11.07", "title": "Местни избори 2019: 42.10% избирателна активност и 7 жалби за купуване на гласове на втория тур (ОБЗОР)"}
{"url": "http://www.focus-news.net/news/2019/11/07/2717120/ministarat-na-zemedelieto-hranite-i-gorite-desislava-taneva-otkri-mezhdunarodni-izlozheniya-na-hranitelnata-i-riteyl-industriyata-obzor.html", "text": "Министърът на земеделието, храните и горите Десислава Танева откри международните специализирани изложения Месомания, Светът на млякото, Булпек, Салон на виното, Интерфуд & Дринк и #Retail Show '2019 в Интер експо център.  Министър Танева  каза по време на откриването, че много се радва, че ще може да се наслади на новите постижения на всички производители. Тя подчерта, че това международно изложение стана едно от най-големите в Югоизточна Европа. Министърът каза още, че производството на месо и месни продукти бележи ръст с 6.7% през 2018 г. спрямо предходната 2017 г. Тя допълни, че малко над 3% е и увеличението при произведените и продадените мляко и млечни продукти. „Такъв тренд се регистрира и за първите девет месеца на 2019 г. Увеличено производство и износ се наблюдава и при птичите яйца“, допълни още министър Танева. Тя подчерта, че нивата във всяко едно от хранителните производства в България се запазва или бележи ръст. По думите й, въпреки трудностите в ежедневието данните за обмена със селскостопански стоки са положителни. „България отчита ръст при износа на селскостопански продукти всяка година.  Основен партньор в търговията за страната ни остава Европейският съюз с близо 75% от стокообмена. „Имаме положително търговско салдо от стокообмена със селскостопански стоки в размер на 600 млн. евро“, каза още Десислава Танева. Министърът на земеделието изрази надежда, че тази тенденция за ръст в производствата ще се запази. „Това, което зависи от нас, от нашия екип, ще положим усилия да се направи. България има прекрасна храна, прекрасни производители с прекрасни предприятия. Радвам се, че това изложение е възможност да се представят и пред чуждестранни партньори, да намират нови такива и да постигат все по-добри резултати“, подчерта Танева. \r\nМинистър Танева връчи награди в Националния конкурс за най-добра опаковка „Приз Пак“ на ученици от Националната гимназия за приложни изкуства „Св. Лука“ в София. За разширяване на достъпа до добра храна бяха наградени и проф. Йордан Гогов и шеф Виктор Ангелов.  \r\n Омбудсманът на Република България Диана Ковачева  благодари на националния браншови съюз на хлебарите и сладкарите за работата и усилията, които ежедневно полагат, за да развиват българското производство на световно ниво. „Аз съм тук в качеството си на омбудсман, за да изразя своята подкрепа и за да каже, че през годините Институцията на омбудсмана също не веднъж е срещала подкрепата на браншовите организации, които представлявате. Заедно сме реализирали редица благородни каузи и инициативи в полза на най-уязвимите групи в обществото и заедно се борехме за падането на ДДС върху дарените храни, защитавахме родния вкус пред Европейския парламент в кампанията срещу двойните стандарти при храните. Опитахме се да възпитаваме култура на хранене при младите хора“, подчерта омбудсманът.  \r\n Мариана Кукушева, председател на Управителния съвет на Националния браншови съюз на хлебопроизводителите и сладкарите в България , съобщи, че тази година голямата инициатива на браншовия съюз се нарича „От зрънцето до хляба“. „За поредна година сме тук, за да се уверим в качеството, богатия асортимент, в невероятния вкус на храните, произвеждани в България. Това са храни, които са символ на традиционното хранене. Храни, които носят вкуса на миналото, храни, които вече са стъпили в бъдещето“, допълни тя.  \r\nТази година в изложенията участват повече от 550 български и чуждестранни фирми на площ от над 16 000 кв. м. Производители и преработвателни ще покажат храни и напитки , опаковки и опаковъчни системи, нови машини, оборудване, иновации в производствените процеси и технологии за хранително-вкусовата промишленост, търговско оборудване. Международните изложения ще продължат до 9 ноември. \r\nТеодора ПАТРОНОВА", "date": "2019.11.07", "title": "Министърът на земеделието, храните и горите Десислава Танева откри международни изложения на хранителната и ритейл индустрията (ОБЗОР)"}
{"url": "http://www.focus-news.net/news/2019/11/07/2717121/pregled-na-mezhdunarodnite-novini-do-600-chasa-agentsiya-fokus.html", "text": "Турският президент Реджеп Тайип Ердоган ще пътува до столицата на САЩ Вашингтон, за да се срещне със своя американски колега Доналд Тръмп, сред повишаващото се напрежение между двете страни, предава  AFP . \r\nТова се казва в съобщение на турското президентство.  \r\nВ телефонен разговор, „двамата лидери потвърдиха, че ще се срещнат във Вашингтон в сряда, 13 ноември, по покана на президента Тръмп“, се казва в съобщението.  \r\nЕрдоган по-рано заплаши, че ще отмени визитата си заради конфликта между Анкара и Вашингтон във връзка с турската операция в Северна Сирия, както и заради декларацията на Камарата на общините, която признава арменския геноцид. \r\n*** \r\n \r\n  Премиерът на Великобритания Борис Джонсън започна официално предизборната кампания на управляващата Консервативна партия, която е изправена пред хаос, пише лондонската редакция на  Huffington Post . \r\nМинистър-председателят заяви, че е посетил кралицата на Великобритания Елизабет II и тя се е съгласила от разпусне парламента преди изборите, насрочени за 12 декември. \r\nВ своя реч в началото на кампанията, произнесена пред резиденцията на правителството, Джонсън заяви, че не е имал избор, но да предложи изборите, за да „осъществи Брекзит“, като се зарече да се бори с „протакането и забавянето“ на опозиционния лидер и ръководител на Лейбъристката партия Джереми Корбин.  \r\n„Току що посетих Нейно величество кралицата и тя се съгласи да разпусне парламента за изборите“, каза той. \r\n„И искам да знаете, разбира се, че аз не желая предсрочни избори и никой не иска избори през декември, но стигнахме до етап, където нямаме избор, защото нашият парламент е парализиран, той е в задънена улица от три и половина години“, добави премиерът.  \r\nНеговото изявление дойде малко след като Британският министър за Уелс Алън Кеърнс подаде оставка, след като беше замесен в скандал, свързан със съдебно дело, а лидера на Камарата на общините Джейкъб Рийс-Мог коментира, че жертвите от пожара в лондонската кула Гренфел са действали неразумно, което предизвика призиви за неговата оставка. \r\nВъпреки това Джонсън се опита да насочи фокуса на кампанията към Брекзит.  \r\n„Ако се върна с работно мнозинство, тогава ще направя така, че парламентът да работи за вас“, заяви той, като се зарече, че Брекзит повече няма да бъде бавен.  \r\nДжонсън добави, че според него е било твърде объркващо, че депутатите са гласували за неговата сделка, а след това са отказали да предоставят график, за да може тя да бъде обсъдена.   \r\n„И аз се страхувам, (...) че ако парламентът получи своето, тогава тази страна няма да напусне (ЕС) на 31 януари и това, разбира се, е лошо за демокрацията, това е бедствие за вярата в политиката“, добави премиерът. \r\n„Защо депутатите просто решават, че могат да отменят резултатите от референдума?“, добави министър-председателят, като имаше предвид референдума за Брекзит във Великобритания от 2016 г. \r\nДжонсън добави, че единственият начин да се избегне „кошмара“ на плана на Корбин е да се гласува за „умерено и съчувствено“ консервативно правителство. \r\n„И аз ще направя тази страна най-доброто място за живеене, за отглеждане на семейство, за започване на бизнес“, добави премиерът.  \r\nДжонсън отказа да направи допълнителни коментари пред журналистите, след края на речта си. \r\n*** \r\n \r\n  „Сирийските демократични сили“ (СДС) обявиха, че са възобновили сътрудничеството си с войските на международната коалиция за борба с терористичната групировка „Ислямска държава“, предава  РИА Новости . \r\n“В резултат на срещи с лидерите на коалицията, СДС възобновиха съвместната работа с нея в борбата с „Ислямска държава“ и подсигуряването на инфраструктурата на Североизточна Сирия, в съответствие с (...) последните събития в региона“, твърди в свое съобщение в социалната мрежа „Туитър“ главнокомандващият кюрдските сили Мазлум Абди. \r\nПо-рано САЩ и коалицията под тяхното ръководство обявиха изтеглянето на част от войските си от Сирия на фона на турската операция „Извор на мира“, която започна на 9 октомври с нападения срещу кюрдски цели.  \r\nОсвен това стана ясно, че президентът на САЩ Доналд Тръмп е одобрил военна мисия за защитата на сирийските нефтени находища. \r\nСпоред информацията, решението на американския президент предполага присъствието в Сирия на стотици американски военнослужещи, въпреки факта, че по-рано Тръмп обяви изтеглянето на силите на Вашингтон от региона. Според новия план американските военни ще защитават значителна част от територията, контролирана от сирийските кюрди. Отбелязва се, че точният размер на територията остава да се определи. \r\n*** \r\n \r\n  Държавният секретар на САЩ Майк Помпео отлетя към Германия за посещение, което ще отбележи 30 години от падането на Берлинската стена и за да подчертае нуждата от подсилването на трансатлантическото партньорство между двете страни, предава американската медия  Voice of America . \r\nВизитата на Помпео идва само дни, след като Дания даде разрешение за построяването на тръбопровода „Северен поток-2“, свързващ Русия и Германия.  \r\nВисш държавен служител от Белия дом заяви, че САЩ все още са загрижени за енергийната сигурност на своите европейски партньори и нарече газопровода „основно политически инструмент“ на Русия и „не изцяло комерсиален проект“.  \r\n„Често сме изразявали нашите притеснения. Виждаме това като инструмент, чрез който Русия иска да използва енергийните си ресурси, за да подпомогне своите геополитически цели“, заяви той.  \r\nДържавният служител добави, че според него „Северен поток-2“ заплашва енергийната сигурност, като „прави европейските страни и наши съюзници по-зависими от една държава“.  \r\nГермания е най-големият потребител на газ в Европа, тъй като сама произвежда много малко подобни ресурси и е много зависима от вноса му. Тамошните държавни служители отхвърлят притесненията на Вашингтон по отношение на безопасността и геополитиката.  \r\nВ друг ход, пренебрегващ предупрежденията на Вашингтон, Германия не изключи китайската компания „Хуауей“ от това да вземе участие в изграждането на 5G интернет мрежата в страната.  \r\nДруг държавен служител заяви, че САЩ е призовала всички държави и особено своите съюзници и партньори внимателно да обмислят дългосрочно сътрудничество с неблагонадеждни търговски партньори, които имат достъп до важна инфраструктура.  \r\nМайк Помпео ще участва в честванията за края на Студената война. Той освен това ще се срещне с германския външен министър Хейко Маас, за да обсъдят трансатлантическото партньорство и заплахите от Русия, Китай и Иран, според информация на Държавния департамент на САЩ.  \r\nПо-късно дипломатът ще се срещне и с германския канцлер Ангела Меркел и други държавни служители в Берлин, за да проведат разговори за двустранните отношения и притесненията на Вашингтон. \r\n*** \r\n \r\n  Специалният представител на Белия дом за Сирия Джеймс Джефри и други американски служители ще посетят Анкара и Истанбул, за да преговарят с турското ръководство, както и с посланици на сирийската опозиция, предава  TACC , като се позовава на пресслужбата на Държавния департамент на САЩ. \r\nСпоред информацията Джефри ще води делегацията, която ще посети Турция на 8 и 9 ноември. Американските представители очакват да обсъдят с турските си колеги и сирийската опозиция \"настоящата ситуация в североизточна Сирия\". \r\nТе освен това ще разговарят във връзка с прилагането на резолюция 2254 на Съвета за сигурност на ООН, насочена към разрешаването на кризата в Сирия, както и за продължаващата борба с терористичната групировка „Ислямска държава“, се казва в съобщението на американското външно министерство. \r\n*** \r\n \r\n  Израел е готов да помага на кюрдите в Сирия по всички възможни начини, заяви заместник-министърът на външните работи в Тел Авив Ципи Хотовели, пише вестник  The Jerusalem Post . \r\nТя добави, че все още не може да разкрие повече детайли за това каква помощ Тел Авив ще изпраща на кюрдите, тъй като това може да навреди на тяхната кауза. \r\n„Израел е получавал множество искания за помощ по дипломатически и хуманитарни въпроси. Ние им помагаме по различни канали“, заяви Хотовели, попитана за ситуацията на кюрдите в Сирия.  \r\nВ допълнение, външното министерство е помагало на неправителствени организации да изпращат помощ за кюрдите в Северна Сирия, според заместник-министъра.  \r\nХотовели напомни, че премиерът на Израел Бенямин Нетаняху е „осъдил турската инвазия в Северна Сирия“ и е предупредил за „етническото прочистване на кюрдите“, както и че Тел Авив ще продължи да се застъпва за тях в диалога си със САЩ.  \r\nТя добави, че подкрепата за кюрдите в Сирия произлиза от „историческите връзки“ и „общите интереси“ на Израел с тях.  \r\n„Кюрдите са умерен и прозападен фактор в Близкия Изток“, добави Хотовели.  \r\nПо-рано представители на опозиционната партия „Синьо и бяло“ обвиниха правителството, че не е успяло да предвиди кризата в Северна Сирия. \r\n*** \r\n \r\n  Президентът на Северна Македония Стево Пендаровски прие предложението на италианския си колега Серджо Матарела отново да бъде отворен въпроса за присъединяването на страната в Европейския съюз, предава скопската медия  “Макфакс” . \r\nПендаровски е на официално посещение в Република Италия. Той беше посрещнат лично от своя колега Серджо Матарела в Рим.  \r\nДвамата президенти проведоха среща лице в лице, която беше последвана от разговор между официалните делегации на Скопие и Рим.  \r\nПендаровски благодари за продължаващата подкрепа на Италия за Македония и за нейните стратегически цели - членството в ЕС и НАТО. \r\nВ тази връзка италианската страна информира президента, че е приета инициативата на Италия за извънредно заседание по общите въпроси в Брюксел, което ще отвори отново въпроса за започване на преговори за присъединяване със Северна Македония и Албания. \r\nПендаровски добави, че интеграцията на Северна Македония и страните от Западните Балкани в ЕС и НАТО е в интерес на регионалната сигурност и просперитет. \r\nНа срещата между президентите се говореше и за двустранните отношения между Скопие и Рим. Пендаровски и Матарела отбелязаха традиционно приятелските отношения между двете страни, които са допълнени от висока степен на разбиране и доверие и отличен политически диалог. Тези фактори ще допринесат за засилването на търговията и икономическото сътрудничество, според президентството на Пендаровски.", "date": "2019.11.07", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/11/07/2717118/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Ръководителят на Европейската комисия Жан Клод Юнкер заяви, че Брекзит само влошава вече съществуващите проблеми на Великобритания. Той описа излизането на Обединеното кралство от ЕС като обещания и лъжи, които продължават да се повтарят. Бившият говорител на Камарата на общините пък нарече Брекзит огромна грешка на външната политика на страната. Премиерът Борис Джонсън междувременно започна официално своята предизборна кампания, докато управляващата Консервативна партия беше разтърсена от скандали. Това са водещите теми в британския печат за 6 ноември . \r\n \r\n  Брекзит само влошава съществуващите във Великобритания проблеми, заяви напускащият председател на Европейската комисия Жан Клод Юнкер, пише лондонското либерално издание  The Guardian . \r\nЮнкер, който се очаква да напусне поста си като председател на ЕК, заяви това в интервю за германската медия  ARD . \r\n„Великобритания също има проблеми, настрана от Брекзит. Тези проблеми станаха по-големи с Брекзит. Те се опитват да прикрият това, но те само стават по-големи“, заяви той.  \r\nЮнкер описа изтеглянето на Обединеното кралство от структурите на ЕС като вечен кръг от „обещания, неспазени обещания и лъжи, повтарящи се отново и отново“. Тези коментари идват два дни след като председателят на ЕК обвини премиера на Великобритания Борис Джонсън в това, че е подвел обществото по време на референдума за напускането на ЕС в Обединеното кралство през 2016 г.  \r\nВъпреки това в друго свое изказване пред британски медии, Юнкер прие по дипломатичен тон и заяви, че харесва Джонсън.  \r\nТой не уточни коя част от изказванията на премиера през 2016 г. са били лъжи, но може да е имал предвид твърденията по време на кампанията за Брекзит преди референдума, че Великобритания „изпраща“ на ЕС 406 млн. eвро, които бяха наречени „подвеждащи“. \r\nЮнкер може да е имал предвид и друго твърдение от тогава, според което Турция и четири други страни ще се присъединят към ЕС до 2020 г. \r\nПредседателят на ЕК освен това описа плана на опозиционния лидер и ръководител на Лейбъристката партия Джереми Корбин за нова сделка за Брекзит нереалистичен. Той все пак отбеляза също, че неговият наследник, Урсула фон дер Лайен, която ще застане на председателското място ще реши дали има място за „маневри“ за нова сделка.  \r\nЮнкер освен това изрази скептицизма си за надеждите на Консервативната партия за преразглеждане на сделката за свободна търговия за по-малко от година, което според него ще „отнеме време“.  \r\nПо-рано главният преговарящ на ЕС за Брекзит Мишел Барние заяви, че базовото споразумение за свободна търговия може да бъде сключено до 11 месеца, но също така предупреди, че преговорите ще бъдат „трудни“.  \r\nОсвен това Брюксел не е убеден от обещанията на Джонсън да избегне удължаване на преходния период на Брекзит след 2020 г. \r\nБарние каза, че лятото на 2020 г. ще бъде „момента на истината“, за да се види дали ще е необходимо удължаване на този период. \r\n*** \r\n \r\n  Премиерът на Великобритания Борис Джонсън започна официално предизборната кампания на управляващата Консервативна партия, която е изправена пред хаос, пише лондонската редакция на  Huffington Post . \r\nМинистър-председателят заяви, че е посетил кралицата на Великобритания Елизабет II и тя се е съгласила от разпусне парламента преди изборите, насрочени за 12 декември. \r\nВ своя реч в началото на кампанията, произнесена пред резиденцията на правителството, Джонсън заяви, че не е имал избор, но да предложи изборите, за да „осъществи Брекзит“, като се зарече да се бори с „протакането и забавянето“ на опозиционния лидер и ръководител на Лейбъристката партия Джереми Корбин.  \r\n„Току що посетих Нейно величество кралицата и тя се съгласи да разпусне парламента за изборите“, каза той. \r\n„И искам да знаете, разбира се, че аз не желая предсрочни избори и никой не иска избори през декември, но стигнахме до етап, където нямаме избор, защото нашият парламент е парализиран, той е в задънена улица от три и половина години“, добави премиерът.  \r\nНеговото изявление дойде малко след като Британският министър за Уелс Алън Кеърнс подаде оставка, след като беше замесен в скандал, свързан със съдебно дело, а лидера на Камарата на общините Джейкъб Рийс-Мог коментира, че жертвите от пожара в лондонската кула Гренфел са действали неразумно, което предизвика призиви за неговата оставка. \r\nВъпреки това Джонсън се опита да насочи фокуса на кампанията към Брекзит.  \r\n„Ако се върна с работно мнозинство, тогава ще направя така, че парламентът да работи за вас“, заяви той, като се зарече, че Брекзит повече няма да бъде бавен.  \r\nДжонсън добави, че според него е било твърде объркващо, че депутатите са гласували за неговата сделка, а след това са отказали да предоставят график, за да може тя да бъде обсъдена.   \r\n„И аз се страхувам, (...) че ако парламентът получи своето, тогава тази страна няма да напусне (ЕС) на 31 януари и това, разбира се, е лошо за демокрацията, това е бедствие за вярата в политиката“, добави премиерът. \r\n„Защо депутатите просто решават, че могат да отменят резултатите от референдума?“, добави министър-председателят, като имаше предвид референдума за Брекзит във Великобритания от 2016 г. \r\nДжонсън добави, че единственият начин да се избегне „кошмара“ на плана на Корбин е да се гласува за „умерено и съчувствено“ консервативно правителство. \r\n„И аз ще направя тази страна най-доброто място за живеене, за отглеждане на семейство, за започване на бизнес“, добави премиерът.  \r\nДжонсън отказа да направи допълнителни коментари пред журналистите, след края на речта си. \r\n*** \r\n \r\n  Бившият говорител на Камарата на общините Джон Бъркоу нарече Брекзит „грешка“ в първите си коментари след като напусна поста си, пише британското издание  London Evening Standard . \r\nБъркоу, който по-рано отхвърляше твърденията, че подкрепя оставането на страната в структурите на Европейския съюз докато изпълняваше длъжността говорител на Камарата заяви, че според него оставането в Общността е най-добрата опция за международния статут на Лондон.  \r\n„Не мисля, че това помага на Великобритания. Брекзит е най-голямата грешка на тази страна след (Втората световна) война. По-добре да сме част от ЕС“, заяви той в изявление пред журналистическата организация „Foreign Press Association”. \r\nБъркоу заяви още, че излизането от ЕС ще е „необикновено нежелателно“. \r\n„Но сега мога да кажа какво мисля – Брекзит е най-голямата грешка в историята на външната ни политика“.  \r\nТой освен това добави, че според него излизането от ЕС ще отнеме твърде дълго време, без значение дали сделката за Брекзит бъде успешно гласувана от парламента.  \r\nПо-рано Бъркоу напусна поста си, след като прекара десетилетие като говорител на Камарата на общините. Като негов наследник беше назначен Линдзи Хойл.", "date": "2019.11.07", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/11/07/2717117/ataka-sas-zakonodatelna-initsiativa-za-otmyana-na-zakona-za-sotsialnite-uslugi-obzor.html", "text": "„Атака“ оповести законодателна инициатива за отмяна на Закона за социалните услуги на брифинг на партията в Народното събрание. Народният представител от „Атака“ и зам.-председател на партията Десислав Чуколов заяви, че законът трябва да влезе в сила на 1 януари 2020 г. По думите му с този закон държавата аутсорства социалните улуги на частни фирми и неправителствени организации (НПО), като им дава изключително големи права. „С приемането на този закон извеждането на дете може да става само по сигнал,включително и анонимен. Децата могат да бъдат взети от всяко едно семейство за 24 часа без съдебно решение и заповед. По сигнал социален работник ще може да влиза в дома ни“, обясни Чуколов. „Правим така, че всъщност тези фирми, частни НПО, български и чуждестранни ще бъдат заплатени със средства на данъкоплатеца“, допълни още Чуколов и обясни, че те сами ще определят размера на цената на услугите, които предлагат. Той определи Закона за социалните услуги е бич за българските семейства и деца. Чуколов призова да се потърси отговорност на хората, изготвили Закона за социалните услуги. Той обърна внимание, че законът е изготвен от представител на ВМРО в Социалното министерство Султанка Петрова. \"Пак казвам, че има достатъчно време до 1 януари, когато би трябвало да влезе Законът за социалните услуги, време, което ние от \"Атака\" ще използваме, за да убедим останалите парламентарни групи, че всъщност е пропуснат един закон да бъде приет без достатъчно обсъждане. Изминалите месеци имаше многохилядни митинги в редица градове на България срещу този закон. Ще има и в близките дни в много български градове“, каза още Чуколов.  \r\nДеница КИТАНОВА", "date": "2019.11.07", "title": "„Атака“ със законодателна инициатива за отмяна на Закона за социалните услуги (ОБЗОР)"}
{"url": "http://www.focus-news.net/news/2019/11/07/2717124/predstoyashti-sabitiya-v-stranata-za-7-noemvri-agentsiya-fokus.html", "text": "*** \r\n \r\nOт 12.00 часа държавният глава Румен Радев ще се срещне на „Дондуков“ 2 с министъра на външните работи на Великото херцогство Люксембург Жан Аселборн.  \r\n   \r\n*** \r\n \r\nOт 14.30 часа президентът Румен Радев ще приеме заместник министър-председателя и министър на отбраната на Република Северна Македония Радмила Шекеринска.  \r\n \r\n*** \r\n \r\nОт 17.00 часа президентът Радев ще се срещне с делегация на Венецианската комисия, която е на посещение у нас. \r\n \r\n*** \r\n \r\nОт 09.30 Вицепремиерът и министър на външните работи Екатерина Захариева и Жан Аселборн, министър на европейските и външните работи и министър на имиграцията и убежището на Великото Херцогство Люксембург, ще имат среща на четири очи в Министерството на външните работи. В 09.50 ч.  ще започне пленарна среща между двете делегации.  В 11.00 ч. министрите ще направят изявление пред медиите. \r\n \r\n*** \r\n \r\nОт 09:00 часа ще се проведе заседание на Народното събрание.  \r\n \r\n*** \r\n \r\nОт 09.00 часа в Централния военен клуб ще се проведе международната конференция „Европейската отбрана – една цел, много предизвикателства“. \r\n \r\n*** \r\n \r\nОт 09.30 часа в зала „Средец“ на София Хотел Балкан ще се проведе кръгла маса на тема „Въглищните региони и механизмът за капацитети като част от бъдещия пазарен модел на България“. На събитието ще бъде министърът на енергетиката Теменужка Петкова.   \r\n \r\n*** \r\n \r\nОт 11:00 часа в Интер Експо Център, зала Панарома заместник-министърът на земеделието, храните и горите Вергиния Кръстева ще вземе участие в дискусионен клуб „От зрънцето до хляба“ . \r\n \r\n*** \r\n \r\nОт 9.30 часа в заседателната зала в сградата на Висшия съдебен съвет, ще се проведе заседание на ВСС. \r\n \r\n*** \r\n \r\nОт 14.30 часа в зала \"Изток\" на Народното събрание Комисията по бюджет и финанси ще разгледа Закона за държавния бюджет и бюджетите на ДОО и НЗОК. \r\n \r\n*** \r\n \r\nОт 10.30 часа в залата на администрацията на УМБАЛ „Александровска“ в присъствието на изпълнителните директори (на „Български пощи“ - г-н Деян Дънешки и на УМБАЛ „Александровска“ - доц. Костадин Ангелов) ще бъде валидирана юбилейна пощенска марка „140 години Александровска болница”. \r\n \r\n*** \r\n \r\nОт 09:30 часа в Представителството на ЕК в България ще се проведе Европейският ден на предприемача. \r\n \r\n*** \r\n \r\nОт 10:00 часа в зала „Рубин“ на хотел „Рамада“ заместник-министърът на образованието и науката Деница Сачева ще участва в националния форум на мрежата от Глобални библиотеки в България „Библиотеките днес“. \r\n \r\n*** \r\n \r\nОт 11:00 часа в сградата на Национална компания „Железопътна инфраструктура“ на бул. „Мария Луиза“ 110 генералният директор на Национална компания „Железопътна инфраструктура“ инж. Красимир Папукчийски ще подпише договора за модернизация на железопътен участък Оризово-Михайлово. \r\n \r\n*** \r\n \r\nОт 11:00 часа в Софийска градска художествена галерия ще се проведе дискусията „Музеят – възможен или невъзможен”. \r\n \r\n*** \r\n \r\nОт 11:00 часа в Националния пресклуб на БТА Политическа партия МИР ще даде пресконференция на тема: \"ПП МИР с пробив на местните избори: Анализ на резултатите\". \r\n \r\n*** \r\n \r\nОт 12:00 часа в зала „Люмиер“ ПП ГЕРБ ще проведе национална среща на партията.   \r\n \r\n*** \r\n \r\nОт 12.30 часа в зала „Опера“, хотел InterContinental Sofia ще се проведе семинар за журналисти на тема: „Поеми си дъх - за по-бърза диагноза и по-добра прогноза за рака на белия дроб“. \r\n \r\n*** \r\n \r\nОт 13:15 часа в Националния институт по метеорология и хидрология ще стартира образователната дейност по програма \"Образование с наука\". Институтът ще посрещне 60 ученика от 51-во СОУ, които ще се запознаят с работата на метеоролозите и хидролозите и ще видят как се правят измервания в метеорологичния парк. \r\n \r\n*** \r\n \r\nОт 14:00 часа в зала „Проджект лаб“ ще се проведе дискусия-среща, организирана от Камарата на архитектите в България КАБ за бъдещата Национална детска болница. \r\n \r\n*** \r\n \r\nОт 18:00 часа в Регионалния исторически музей ще бъде открита изложбата „Манифестиращата идеология 1944 – 1989“. \r\n \r\n*** \r\n \r\nОт 18:30 часа в Унгарския културен институт ще се проведе клавирен концерт на Дьорд Клебницки. \r\n \r\n*** \r\n \r\nОт 18:30 часа в Зала „Оборище“ 5, ще се състои груповата изложба на петимата финалисти на конкурса за Българско съвременно изкуство „МОСТ”. \r\n \r\n*** \r\n \r\nОт 19.30 часа в зала „Диамант“ на хотел „Рамада“ ще бъдат връчени третите Годишни награди на Фондация „Глобални библиотеки – България“. \r\n \r\n*** \r\n \r\nОт 20:00 часа в Комеди Клуб на едно място ще се съберат най-добрите стендъп комедианти от България и света. \r\n \r\n*** \r\n \r\nОт 19.00 часа във Фестивален център Варна ще се състои премиера на мюзикъла от Иглика Пеева \"Мене ме, мамо, Змей люби\". С участието на Коцето Калки, Петя Буюклиева, Жени Лечева, Тодор Мадолев, родената във Варна актриса Таня Карбова и др. \r\n \r\n*** \r\n \r\nОт 19.00 часа в Зала „Аула\" на Икономически университет – Варна ще бъде представена благотворителната постановка „Репетиции на Мечо Пух\" на театър „Инфаркт\". Постановката се поставя със съдействието на Студентски съвет към Медицински университет – Варна и Студентски съвет на Икономически университет – Варна. \r\n \r\n*** \r\n \r\nОт 10.00 часа в Областна дирекция на МВР – Велико Търново ще бъдат наградени участниците в турнирите по футбол и по стрелба по случай професионалния празник на българската полиция – 8 ноември.  \r\n \r\n*** \r\n \r\nОт 11.00 часа в пресклуба на БТА Валентин Николов ще представи нов вариант на „Ромео и Жулиета”. Авторът вече е патентовал своята версия и ще предостави повече подробности на всички регионални и национални медии.  \r\n \r\n*** \r\n \r\nОт 14.00 часа в читалнята на Централна университетска библиотека на ВТУ „Св. св. Кирил и Методий“ ще бъде представена книгата на Наталия Бояджиева „Светлина от Изтока“ (разкази за Китай).  \r\n \r\n*** \r\n \r\nВ 15.30 часа в Читалнята на Регионална библиотека „Петко Р. Славейков“ ще се състои на среща на писателката Ива Георгиева с медиите във връзка с дебютния ѝ роман „Нарисувай есента в очите ми“ на Ива Георгиева. Премиерата е от 18.00 ч.  \r\n \r\n*** \r\n \r\nОт 12:00 часа в зала „Чуждоезикова читалня“ към Регионална библиотека „Михалаки Георгиев“ ще се проведе пресконференция по проект BG05SFOP001-2.009-0167 „Повишаване на гражданското участие в местните политики по управление на отпадъците“, финансиран по Оперативна програма „Добро управление” и изпълняван от Сдружение „България в Европа“. \r\n \r\n*** \r\n \r\nОт 10.00 часа в ОДМВР - Враца ще бъде проведен редовния месечен брифинг.  \r\n \r\n*** \r\n \r\nОт 17.30 часа в НЧ „Пробуда -1904“ в кв. „Калтинец“ ще се отбележат 115 години НЧ „Пробуда-1904“.  \r\n \r\n*** \r\n \r\nОт 18.00 часа в Зала 1 на Общината Българска асоциация на онкоболните – Горна Оряховица организира благотворителен концерт с участието на Балет „Етна“, Балет „Грация“, Танцов фолклорен клуб „Балканика“, Мъжка певческа група „Георги Измирлиев“, Вокална група.  \r\n \r\n*** \r\n   \r\nОт 12.00 часа пред Часовниковата кула ще се проведе концерт на ПФА „Добруджа“, посветен на 40 години от основаването на АЕМО „Стария Добрич“. \r\n \r\n*** \r\n \r\nOт 15:00 часа в заседателна зала на Общината ще се проведе заседание на Общинския съвет.  \r\n \r\n*** \r\n \r\nОт 09.30 часа в залата на Община Кюстендил ще се проведе първо заседание на новоизбрания Общински съвет. \r\n \r\n*** \r\n \r\nОт 10:00 часа в залата на читалище „Пробуда“ ще проведе първата сесия на Общинския съвет. \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Светослав К., обвинен в умишлено убийство.  \r\n \r\n*** \r\n \r\nВ 09.00 часа в зала 6 на Окръжния съд ще се проведе заседание по делото срещу Николай Б. и Стефан К., обвинени в притежание и разпространение на високорискови наркотични вещества.  \r\n \r\n*** \r\n \r\nВ 10.00 часа в зала 5 на Окръжния съд ще се проведе заседание по делото срещу Пенчо Д., обвинен че при управление на МПС е нарушил правилата за движение и по непредпазливост е причинил смъртта на 74-годишния И. Г. \r\n \r\n*** \r\n \r\nОт 11:00 часа в Регионалния етнографски музей в Пловдив ще се проведе открит урок по Околен свят за втори клас. На събитието ще присъстват заместник-министърът на образованието и науката Таня Михайлова и заместник-министърът на културата Амелия Гешева.  \r\n \r\n*** \r\n \r\nОт 11:00 часа в Палата №13 на Международен панаир вицепрезидентът Илияна Йотова ще бъде гост на откриването на международното изложение за текстилна техника и продукти „ТексТейлър Експо 2019“. \r\n \r\n*** \r\n \r\nОт 18.00 часа в Арт залата на Регионална библиотека ,,Христо Смирненски\" ще се състои представянето на книгата ,,Хроника на духа\" от Татяна Любенова. \r\n \r\n*** \r\n \r\nОт 19.00 часа в Драматично-куклен театър ,,Иван Радоев\" ще се играе постановката ,,Изборът на Марта\" от Жорди Галсеран, гостуване на Драматичен театър ,,Стоян Бъчваров\"- Варна. \r\n \r\n*** \r\n \r\nот 14:00 ще се проведе пресконференция в кабинета на инж. Иван Витанов - управител на ВиК - Перник. \r\n \r\n*** \r\n \r\nОт 13:30 часа в ОДМВР ще се проведе Ден на отворените врати.  \r\n \r\n*** \r\n \r\nОт 14:00 часа на открито стрелбище СК \"Дръзки\" ще се проведе празничен турнир по стрелба с боен пистолет за служители на РУ и ОДМВР. \r\n \r\n*** \r\n \r\nOт 09:00 часа в зала \"П. Р. Славейков\" на Общината ще започне тържествената сесия на Общинския съвет. \r\n \r\n*** \r\n \r\nОт 09:00 часа в спортната зала на СУ\" Йоан Екзарх Български\" ще се проведат двубои по борба и футбол във връзка с празника на полицията.", "date": "2019.11.07", "title": "Предстоящи събития в страната за 7 ноември (Агенция „Фокус“)"}
{"url": "http://www.focus-news.net/news/2019/11/07/2717111/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Последните преговори между управляващата партия на Израел „Ликуд“ и опозиционната „Синьо и Бяло“ не доведоха до пробив, който би позволил формирането на широко коалиционно правителство, заявиха говорители на двете политически сили, пише вестник  The Times of Israel . \r\n„Голямата пропаст между двете партии остава“, заявиха говорителите на двете политически сили, след провелите се по-рано преговори, като описаха атмосферата по време на разговорите като ”добра, сериозна и интересна“.  \r\nСпоред изявлението преговорите ще продължат „в следващите дни“. \r\nПредставители на двете партии се срещнаха на 6 ноември за третия етап, откакто президентът на Израел Риувен Ривлин предостави мандата за формиране на правителство на опозиционния лидер Бени Ганц.  \r\nПреговорите са в задънена улица, след като лидерът на „Синьо и бяло“ обвини премиерът Бенямин Нетаняху от управляващата партия „Ликуд“, в това, че блокира формриането на нова коалиция като отказва да приеме исканията на опозицията. В социалната мрежа „Туитър“ Ганц заяви, че според него министър-председателят се опитва да предизвика трети избори в Израел за по-малко от година.  \r\nСпоред него Нетаняху се опитва да предотврати единно правителство със своето нежелание да се откаже от своя блок от партии, които премиерът настоява да бъдат включени в коалицията. \r\n„Нетаняху иска да завлече Израел към трети избори. Аз ще направи всичко възможно да предотвратя това и да формирам правителство“, заяви Ганц в социалната мрежа. \r\nПо-рано президентът Ривлин предостави на опозиционният лидер мандата за формиране на ново правителство, след като Нетаняху не успя да стори това след изборите от 17 септември. Но шансовете на Ганц се разглеждат като малки, тъй като премиерът едва ли ще желае да се откаже от своя блок от съюзнически партии. Лидерът на „Синьо и бяло“ разполага с време до 20 ноември за да формира правителство.  \r\nАтаките на Ганц идват след като израелският вестник  Globes  публикува свой доклад, в който се твърди, че в действителност е постигнат прогрес в преговорите за единно правителство. Информацията твърди, че истинските преговори са скрити от пресата и са започнали малко след изборите. \r\nСпоред изданието, макар все още да има няколко ключови проблема, които остават неразрешени, са постигнати споразумения по принципните въпроси. Освен това по-голямата чат от ръководството на „Синьо и бяло“ са съгласни с това да бъде приложен механизма, в който Нетаняху ще се завърне на поста премиер, но по-късно ще бъде заместен от Ганц, докато води делата си за корупция. \r\n*** \r\n \r\n  Израел е готов да помага на кюрдите в Сирия по всички възможни начини, заяви заместник-министърът на външните работи в Тел Авив Ципи Хотовели, пише вестник  The Jerusalem Post . \r\nТя добави, че все още не може да разкрие повече детайли за това каква помощ Тел Авив ще изпраща на кюрдите, тъй като това може да навреди на тяхната кауза. \r\n„Израел е получавал множество искания за помощ по дипломатически и хуманитарни въпроси. Ние им помагаме по различни канали“, заяви Хотовели, попитана за ситуацията на кюрдите в Сирия.  \r\nВ допълнение, външното министерство е помагало на неправителствени организации да изпращат помощ за кюрдите в Северна Сирия, според заместник-министъра.  \r\nХотовели напомни, че премиерът на Израел Бенямин Нетаняху е „осъдил турската инвазия в Северна Сирия“ и е предупредил за „етническото прочистване на кюрдите“, както и че Тел Авив ще продължи да се застъпва за тях в диалога си със САЩ.  \r\nТя добави, че подкрепата за кюрдите в Сирия произлиза от „историческите връзки“ и „общите интереси“ на Израел с тях.  \r\n„Кюрдите са умерен и прозападен фактор в Близкия Изток“, добави Хотовели.  \r\nПо-рано представители на опозиционната партия „Синьо и бяло“ обвиниха правителството, че не е успяло да предвиди кризата в Северна Сирия. \r\n*** \r\n \r\n  Настоящата криза в Сирия се характеризира с много губещи и само един основен победител – Русия, коментират в редакцията на американското списание  Foreign Policy . \r\nДокато държавният глава на САЩ Доналд Тръмп попадна под критиката, както в собствената си страна, така и извън нея заради прибързаното изтегляне на американските войски от Сирия, Турция изпрати армията си в близкоизточната страна. Резултатът бе смъртта на поне 250 кюрди и превръщането на около 300 хиляди души в бежанци. Междувременно Русия увеличи своето влияние върху Анкара и Дамаск. \r\nНа 22 октомври турският президент Реджеп Ердоган и държавният глава на Руската федерация  Владимир Путин постигнаха споразумение за изтласкване на Сирийските демократични сили (СДС), състоящи се предимно от кюрди, от Северна Сирия. Руските и турските сили ще патрулират заедно в зоните в непосредствена близост до границата. В съответствие с постигнатото по-рано споразумение кюрдите ще се присъединят към Пети корпус на сирийската армия. Този корпус включва чуждестранни доброволци и се контролира от Русия. \r\nМалко след това споразумение между Русия и Турция обаче, администрацията на Тръмп рязко започна да върти педалите в обратна посока, като обяви, че ще изпрати около 500 американски войници за защита на петролните находища в Сирия от бъдещи атаки на групировката „Ислямска държава“. Всъщност целта на Тръмп е да получи контрол върху петрола, за да го използва като средство за влияние върху сирийското правителство. Дамаск и Москва веднага осъдиха този ход на САЩ като нарушение на международното право, тъй като нефтените находища са разположени на сирийска територия. \r\n„Това, което Вашингтон прави сега, е превземането и установяването на контрол върху нефтените находища в Източна Сирия… Всъщност това е акт на международен държавен бандитизъм“, заяви говорителят на Министерство на отбраната на Русия генерал-майор Игор Конашенков. \r\nОт друга страна, турското правителство е доволно от предислокацията на американските сили, защото ще улесни изселването на СДС от Северна Сирия, а това е обявената цел за нахлуването на войските на Ердоган. Но какво ще стане, ако СДС откаже да сътрудничи? „Тогава Русия ще бъде гарант\", заяви Мустафа Кибароглу, професор по международни отношения в университет В Истанбул. „Ролята на Русия е ключова тук“. \r\nРусия също представлява заплаха. Ако кюрдите не се поддадат, руските войски просто ще се оттеглят на позициите си, а турските войски ще „помлеят” кюрдите - това беше предупреждението на говорителя на Кремъл Дмитрий Песков. \r\nТурция отдавна спори със САЩ по много външнополитически въпроси, включително войната в Ирак, Иран, Израел и кюрдите. Но след началото на конфликта в Сирия, който изглежда беше част от Арабската пролет, Анкара и Вашингтон имаха обща цел: заедно подкрепиха въоръжените бунтовници, които се ангажираха да свалят сирийския президент Башар Асад. \r\nБунтовниците обаче не можаха да получат необходимата подкрепа и звездата им започна да залязва, особено след включването на руската авиация в сирийската война на страната на Асад. Когато стана ясно, че той ще остане на власт, Ердоган коригира своята политика и участва в спонсорираните от Русия мирни преговори в Казахстан (т.нар. Астанински процес). \r\nОтношенията на Турция със САЩ се влошиха, след като мнозина граждани на страната повярваха в участието на Вашингтон в опита за преврат срещу Ердоган. Турското правителство обвини за него човек на име Фетхула Гулен, турски религиозен лидер, живеещ в САЩ като бежанец. Сега към това уравнение добавете факта, че САЩ загубиха всичките си скорошни войни в региона: в Афганистан, Ирак, Сирия и Либия. Ердоган изчисли, че докато влиянието на САЩ намалява, Русия предлага все по-впечатляваща противотежест. \r\nВъзраждането на руското влияние в региона се случва в момент, в който Турция, дългогодишен член на НАТО и съюзник на Запада, изглежда започва да се насочва към Москва.   \r\nТурция наскоро се сдоби и организира доставката на руските системи С-400 до базите си - и това предизвика възмущение във Вашингтон. В момента е изградена първата част от газопровода „Турски поток“. Освен това Русия възнамерява да изгради четири атомни електроцентрали в страната. \r\nРусия, подобно на САЩ, преследва собствените си икономически и военни интереси в Близкия изток. И двете сили рекламират високодоходни оръжейни договори на своите производители на оръжия. И двете сили се опитват да контролират цените на петрола в своя полза: Русия би искала да продава нефт на страни като Турция и Израел, а САЩ продължават да купуват петрол от страните от Персийския залив. И двете страни са готови да пожертват интересите на кюрдите, за да спечелят мощното и геостратегическо правителство в Анкара като свой съюзник.  \r\nНай-близкото до нас във времето, отговорно представяне на Русия в играта за влияние в Близкия изток, започна на 6 октомври тази година, когато се проведоха важни телефонни разговори между Тръмп и Ердоган. След като научи за турските планове за операция, вместо да изрази възмущение, американският президент се съгласи да изтегли 50 американски войници от турско-сирийската граница. Той по същество се превърна в зелена светлина за инвазията на турците. \r\nНа 9 октомври турските войски и съюзните сирийски наемници пресякоха границата и обсадиха няколко града с преобладаващо кюрдско население. Ердоган публично обяви плановете си за преместване на два милиона сирийски бежанци, живеещи в Турция, в „зона за сигурност\", която той е изрязал от северната сирийска територия. Екстремистките „милиции“, обучени от турците, според Amnesty International бият и убиват затворници. Според наблюдатели те биха могли да извършат военни престъпления. \r\n„С увереност можем да кажем, че е планирано етническо прочистване - кюрдският народ в Сирия ще бъде прочистен“, алармира Мазлум Абди, военен лидер на СДС в интервю за The New York Times. И в тези условия, за изненада на мнозина, СДС сключи спешно споразумение с Москва и Дамаск. Армиите на Сирия и Русия бързо преместиха позициите си на север. \r\n \r\nСДС се надява, че присъствието на руски и сирийски войски ще попречи на по-нататъшното разпространение на турската агресия, както и на това Дамаск да се съгласи на политически компромис, който ще позволи създаването на кюрдска автономия в рамките на сирийската държава. И това въпреки факта, че Асад в миналото отказваше да изпълнява подобни изисквания. \r\nРуската армия се гордее с критичната си роля в тези събития. „Когато се появи руският флаг, военните действия престават“, цитира ТАСС думите на един руски офицер. Но това е самата роля, която американските войски някога играеха. Силата на Америка в региона обаче бавно залязва. \r\nНа 28 октомври Силите за специални операции на САЩ нападнаха съоръжение в северозападна Сирия, убивайки лидера на „Илсямска държава“ Абу Бакр ал-Багдади. Въпреки че това е тактическа победа, смъртта му едва ли ще промени динамиката на промяната на властта в региона. Тръмп успя да унищожи цялото доверие в САЩ, той разгневи съюзниците и направи враговете ни по-нахални. И всичко това всъщност е без „връщане на американски войници в родината им“, както той обеща по време на президентската си кампания през 2016 г. \r\nРусия, от друга страна, си изигра добре картите. Днес Русия осигурява значителен дял от енергийните нужди на Турция и изпраща 6-7 милиона туристи годишно на почивка в страната. В допълнение към закупуването на ракетни системи, Анкара обмисля също доставките на изтребители Су-35 и Су-57.  \r\nВашингтон остро възразява срещу оръжейните сделки между Русия и Турция. Системите на НАТО са разработени за синхронно използвани и технологиите им са пазени в строга тайна. Представители на администрацията на Тръмп отбелязаха, че руските съветници, изпратени в страната за обучение на военните на Анкара за експлоатация на С-400, биха могли да събират разузнавателна информация за военната техника на НАТО. Вярно е обаче и друго - че шпионите от САЩ също ще имат достъп до С-400. \r\n*** \r\n \r\n  До края на месец ноември Министерството на правосъдието на САЩ ще публикува доклад, в който ще обяви оценката си за законността на разследването срещу държавния глава на страната Доналд Тръмп, започнато от американските разузнавателни служби през 2016 г., съобщава изданието  The Washington Post  , позовавайки се на източници, участващи в подготовката на документа. \r\nЕдин от събеседниците на изданието информира, че първоначално се е предвиждало докладът да бъде публикуван на 20 ноември. Според друг източник обаче е малко вероятно текстът да бъде представен преди Деня на благодарността (28 ноември) поради трудностите при обработката на класифицирана информация. \r\nСпоред вестника резултатите от доклада ще бъдат един вид тест за генералния прокурор Уилям Бар. През май тази година той инструктира федералния прокурор Джон Дърам да проучи причините за започването на разследването за предполагамите опити на Русия да се намеси в президентските избори в САЩ през 2016 г.", "date": "2019.11.07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/11/07/2717122/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nПоради ниското ниво на река Дунав фериботната платформа, обслужваща фериботната връзка Оряхово – Бекет, е преустановила работа.", "date": "2019.11.07", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/07/2717125/predstoyashti-mezhdunarodni-sabitiya-za-7-noemvri-agentsiya-fokus.html", "text": "*** \r\n  Избори за горна камара на паралмента. \r\n*** \r\n \r\n  Среща на финансовите министри на страните от еврозоната. \r\n*** \r\n \r\n  Визита на турския президент Реджеп Тайип Ердоган. \r\n*** \r\n \r\n  Съвместна пресконференция на германския канцлер Ангела Меркел и генералния секретар на НАТО Йенс Столтенберг. \r\n*** \r\n \r\n  Ръководителят на Международния валутен фонд Кристалина Георгиева дава началото на двудневна конференция.", "date": "2019.11.07", "title": "Предстоящи международни събития за 7 ноември (Агенция „Фокус“)"}
{"url": "http://www.focus-news.net/news/2019/11/07/2717126/nimh-dnes-poveche-slanchevi-chasove-shte-ima-nad-iztochna-balgariya-a-v-severozapadnite-rayoni-shte-prevali-dazhd.html", "text": "Днес времето ще е динамично. В източната половина от страната температурите ще са значително по-високи от обичайните. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Облачността ще е разкъсана, с повече слънчеви часове над източните райони. Над Западна България ще е предимно значителна и на места в северозападните райони ще превали дъжд, възможно е и да прегърми. В източната половина от страната ще продължи да духа умерен, северно от планините, временно и силен югозападен вятър. В Западна България вятърът ще се обърне от запад-северозапад и с него ще проникне хладен въздух. Дневните температури ще бъдат в широк интервал от 14°-16° в крайните северозападни райони до 24°-26° в източните райони и северно от планините. Атмосферното налягане е и ще се задържи по-ниско от средното за ноември.    \r\nНад Черноморието ще има разкъсвана облачност, намаляваща на места до слънчево. Ще духа умерен и временно силен югозападен вятър. Максимални температури на въздуха: 21°-25°. Температура на морската вода е 15°-18°. Вълнението на морето ще е 2-3 бала.     \r\nНад планините ще има разкъсана, над масивите от западната половина от страната значителна облачност. На места там ще превали дъжд, а по най-високите части на Рила и Пирин – дъжд и сняг. Ще духа силен, по билата - бурен югозападен вятър, като привечер в ниските планински части вятърът ще се ориентира от запад. Максимална температура на височина 1200 метра около 15°, на 2000 метра – около 9°.", "date": "2019.11.07", "title": "НИМХ: Днес повече слънчеви часове ще има над Източна България, а в северозападните райони ще превали дъжд"}
{"url": "http://www.focus-news.net/news/2019/11/07/2717128/vitseprezidentat-iliyana-yotova-shte-bade-gost-na-otkrivaneto-na-mezhdunarodnoto-izlozhenie-za-tekstilna-tehnika-i-produkti-teksteylar-ekspo-2019-v-plovdiv.html", "text": "Вицепрезидентът Илияна Йотова ще бъде гост на откриването на международното изложение за текстилна техника и продукти „ТексТейлър Експо 2019“ в Пловдив. Това съобщиха от  прессекретариата на държавния глава . Откриването е в Палата №13 на Международен панаир Пловдив от 11.00 часа.", "date": "2019.11.07", "title": "Вицепрезидентът Илияна Йотова ще бъде гост на откриването на международното изложение за текстилна техника и продукти „ТексТейлър Експо 2019“ в Пловдив"}
{"url": "http://www.focus-news.net/news/2019/11/07/2717132/the-hungary-today-erdogan-pristiga-na-poseshtenie-v-ungariya.html", "text": "Държавният глава на Турция Реджеп Тайип Ердоган пристига на посещение в Унгария, съобщава англоезичното електронно издание  The Hungary Today . \r\nВ рамките на посещението си Ердоган ще вземе участие в заседание на двустрання унгарско-турски съвет, стана ясно от изявление, разпространено по-рано след среща между първия дипломат на Будапеща Петер Сиярто и Мевлют Чавушоглу, министър на външните работи на южната ни съседка.  \r\nСпоред разпространената информация, Анкара е решила да назначи петима нови почетни консула в Унгария. Двамата външни министри също така са се договорили, че Турция ще подкрепи членството на Унгария в Изпълнителния съвет на ЮНЕСКО, стана ясно още от разпространеното съобщение.  \r\n \r\n  Тереза Герова", "date": "2019.11.07", "title": "The Hungary Today: Ердоган пристига на посещение в Унгария"}
{"url": "http://www.focus-news.net/news/2019/11/07/2717130/parlamentat-shte-razgleda-promeni-v-zakona-za-bezopasno-izpolzvane-na-yadrena-energiya-na-parvo-chetene.html", "text": "Парламентът ще разгледа промени в Закона за безопасно използване на ядрена енергия на първо четене. Това предвижда седмичната проектопрограма за работа на  Народното събрание . Със законопроекта на изграденото и функциониращо структурно звено в АЕЦ \"Козлодуй\" се предоставя статут на Ведомствена служба за технически надзор към централата. Тя ще извършва своята дейност под методическото ръководство на председателя на Агенцията за ядрено регулиране. На вниманието на депутатите се поставят и промени в Закона за стоковите борси и тържищата. Промените ще бъдат подложени на второ гласуване.", "date": "2019.11.07", "title": "Парламентът ще разгледа промени в Закона за безопасно използване на ядрена енергия на първо четене"}
{"url": "http://www.focus-news.net/news/2019/11/07/2717123/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nВремето ще е динамично с температури, главно в източната половина от страната, значително по-високи от обичайните. Облачността над страната ще е разкъсана, с повече слънчеви часове на места в източните райони. Над Западна България ще е предимно значителна и на места в северозападните райони, а до вечерта и през нощта срещу петък на повече места в Западна България ще превали дъжд, в отделни райони с гръмотевици. В източната половина от страната ще продължи да духа умерен, северно от планините и временно силен югозападен вятър, а в Западна България вятърът ще се обърне от запад-северозапад и с него ще проникне хладен въздух. Дневните температури ще бъдат в широк интервал – от 14°-16° в крайните северозападни райони до 24°-26° в източните райони и северно от планините Минималните температури ще са между 7° и 12°, в източните райони и местата чувствителни на южен вятър - до 16°-18°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nВременно движението по АМ Тракия от км 205+295 до км 205+345 се осъществява в една лента и с ограничение на скоростта на 70 км поради извършване на ремонтни дейности изграждане на стационарна контролна единица на електронна система ( ТОЛ). Движението на МПС се регулира от знаци.Срок до 08.11.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nДвижението по 14-километров участък от АМ „Струма“ само в посока Дупница от пътен възел „Долна Диканя“ до пътен възел „Дупница – Север“ се ограничава за ремонт на фуга на съоръжението при 46-ти км. Трафикът за Дупница от п. в. „Долна Диканя“ се осъществява по обходен маршрут по път I-1 /Е-79/ като при пътен възел „Дупница – Север“ се връща обратно на АМ „Струма“ в посока ГКПП „Кулата“. Срок до 29.11.2019 г.; \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.; \r\nДвижението по път І-1 Ботевград – София при Врачеш км 196+605 се осъществява с повишено внимание, поетапно и в двете посоки /ленти/ поради оборудване на електронна система за ползване на републиканската пътна мрежа. Срок до 07.11.2019 г. от 09:00 до 18:00 часа \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; \r\nДвижението в участъка с. Моравица – гр. Антоново при км 175+760 се осъществява с повишено внимание поради монтаж на стационарна контролна единица на електронна система за събиране на таксите. Участъкът е сигнализиран с пътни знаци. Срок до 07.11.2019 г.; \r\n \r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\nСтара Загора: \r\nДвижение с повишено внимание по път I-5 с. Ягода – с. Бъдеще от км 213+800 до км 242+000 поради извършване на ремонтни дейности на асфалтова настилка. Движението се регулира от знаци. Срок до 20.11.2019 г. \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас \r\nДвижението по Път I-6 София – Бургас  от км 467+000 до км 469+000 в участъка Пирне – Айтос се извършва с повишено внимание, поради рязане на храсти. Участъка се регулира с пътни знаци: Срок: до 15.11.2019 г.  \r\n         Област Перник \r\nДвижението в една лента на по път  I-6 Кюстендил – София при км 69+060 в участъка на гр. Радомир при кв. Арката във връзка с оборудване на съществуваща АУЗПТ за събиране на такси от ТОЛ система. Срок до 08.11.2019 г. \r\n  \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Шумен \r\nДвижението при км 106+200 в района на Панайот Волов се осъществява с повишено внимание поради изграждане на стационарна контролна единица. Движението се регулира с пътни знаци. Срок до 07.11.2019 г.в часовия интервал от 9:00 до 18:00 ч. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nДвижението по път І-8 /Калотина – София/ при Божурище /км 41+240/ се осъществява с повишено внимание, поетапно и в двете посоки /платна/, поради оборудване на електронна система за ползване на републиканската пътна мрежа. Срок 08.11.2019 г. /от 09:00 до 18:00 часа/ \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\n \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма ограничения. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.11.2019 г.; \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности:  \r\nПът II-81:  Движението по път II-81 Петрохан – Бързия от км 51+000 до км 60+000 се осъществява в една лента поради планово премахване на дървета, представляващи опасност. Движението се регулира от сигналисти на място. Срок до 11.11.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г.; \r\nПът III-843: Движението по път III-843 Каратепе – Сърница от км 34+000 до км 40+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът III-843: Движението по път III-843 с. Сърница – гр. Доспат от км 40+000 до км 45+500 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът III-3703: Движението по път III-3703 Пазарджик – Пищигово от км 0+000 до км 10+330 се извършва с повишено внимание поради частичен ремонт на асфалтовата настилка в лява и дясна лента. Движението се извършва с повишено внимание и намалена скорост. Срок 07.11.2019 г. в часовия интервал от 09:00 ч. до 17:30 ч.; \r\nПът III-8003: Движението по път с. Мало Конаре – с. Пищигово от км 0+000 до км 7+526 се извършва в една лента поради частичен ремонт на асфалтовата настилка, чрез поетапно затваряне на лява и дясна лента за движение. Движението се регулира с пътни знаци. Срок 07.11.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Перник – Брезник от 5 до 8 км в участъка кв. Радина чешма – с. Мещица се осъществява в една лента поради машинно полагане на асфалтова настилка.  Организацията на движение се регулира с пътни знаци. Водачите на МПС да се движат със съобразена скорост и повишено внимание. Срок до 16.11.2019 г. \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n  Път ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът ІІІ-1307: Движението по път III-1307 Староселци – Ставерци от км 10+000 до км 13+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът ІІІ-3501: Движението по път III-3501 Каменец – Одърне от км 24+000 до км 29+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 07.11.2019 г.; \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-205: Движението по път III-205 в участъка Свещари – Веселец от км 39+300 до км 48+000 се осъществява с повишено внимание поради частични ремонтни дейности на асфалтовата настилката. Участъкът е сигнализиран с пътни знаци и се регулира от сигналисти. Срок до 17:00 часа на 08.11.2019 г.; \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nПът IIІ-215: Движението по път IIІ-215 Силистра – кръстовище с път ІІ-21 от км 0+000 до км 1+500 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срокът до 07.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т. поради ремонтни дейности на асфалтовата настилка.  \r\nОбходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път Люлин – Нови Искър при км 3+840 се осъществява поетапно в една лента и в двете посоки /платна/ поради оборудване на електронна система за ползване на републиканската пътна мрежа. Срок до 09.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 15.11.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.07", "title": "Актуална пътна обстановка"}
{"url": "http://www.focus-news.net/news/2019/11/07/2717127/prezidentat-rumen-radev-shte-se-sreshtne-s-ministara-na-vanshnite-raboti-na-lyuksemburg-zhan-aselborn-i-shte-prieme-vitsepremiera-na-severna-makedoniya-radmila-shekerinska.html", "text": "Президентът Румен Радев ще се срещне на „Дондуков“ 2 с министъра на външните работи на Великото херцогство Люксембург Жан Аселборн от 12.00 часа. Това съобщиха от  прессекретариата на държавния глава . \r\nВ 14.30 часа президентът ще приеме заместник министър-председателя и министър на отбраната на Република Северна Македония Радмила Шекеринска. \r\nОт 17.00 часа президентът Радев ще се срещне с делегация на Венецианската комисия, която е на посещение у нас.", "date": "2019.11.07", "title": "Президентът Румен Радев ще се срещне с министъра на външните работи на Люксембург Жан Аселборн и ще приеме вицепремиера на Северна Македония Радмила Шекеринска"}
{"url": "http://www.focus-news.net/news/2019/11/07/2717129/tass-tri-britanski-partii-sa-se-dogovorili-da-glasuvat-sreshtu-brekzit.html", "text": "Либералдемократическата партия на Великобритания постигна споразумение с уелската „Плайд Камри“ и „Зелени“ за тактическо гласуване за предотвратяване на Брекзит на предстоящите предсрочни парламентарни избори в Обединеното кралство, предава  TACC , като се позовава на медийни източници, цитирали партийни лидери. \r\n„Радваме се, че е постигнато споразумение. Това е важен момент за всички хора, които искат да подкрепят кандидатите, поддържащи членството в ЕС в цялата страна\", цитира агенцията думите на Джо Суинсън. Според информацията споразумението може да засяга 60-70 от 650 избирателни секции. Тактическото гласуване в този случай ще означава, че кандидатите на всяка от трите партии няма да се противопоставят на претендента за депутатски мандат сред противниците на Брекзит, който има най-реалните шансове да влезе в Камарата на общините. \r\nЧрез предсрочни избори премиерът и лидер на управляващата Консервативна партия Борис Джонсън възнамерява да преодолее безизходицата при постигането на споразумение за Брекзит. Обединеното кралство трябваше да напусне ЕС на 29 март 2019 г., т.е. две години след като представи писмено известие за оттегляне от Общността. Депутати от Камарата на общините обаче три пъти отхвърлиха проектоспоразумението за условията на споразумението, постигнато от Брюксел и правителството, водено от вече бившия премиер Тереза Мей. В резултат на това ЕС се съгласи да отложи Брекзит първо за април или май, а след това за 31 октомври, а Мей бепринудена да подаде оставка. \r\nДжонсън, който я замени, настоя страната да напусне ЕС на 31 октомври със или без сделка, но поради закон, приет от парламента, на 19 октомври беше принуден да изпрати искане до Европейския съвет за ново отлагане на Брекзит - до 31 януари 2020 г. ЕС го предостави на Лондон. \r\n \r\n  Тереза Герова", "date": "2019.11.07", "title": "ТАСС: Три британски партии са се договорили да гласуват срещу Брекзит"}
{"url": "http://www.focus-news.net/news/2019/11/07/2717136/zamestnik-ministar-verginiya-krasteva-shte-prisastva-na-diskusionen-klub-ot-zrantseto-do-hlyaba.html", "text": "Заместник-министърът на земеделието, храните и горите Вергиния Кръстева ще вземе участие в дискусионен клуб „От зрънцето до хляба“. Това съобщиха от пресцентъра на  Министерството . Инициативата е на Националния браншови съюз на хлебарите и сладкарите. \r\nСъбитието ще се проведе от 11.00 часа в Интер Експо Център, зала Панорама.", "date": "2019.11.07", "title": "Заместник-министър Вергиния Кръстева ще присъства на дискусионен клуб „От зрънцето до хляба“"}
{"url": "http://www.focus-news.net/news/2019/11/07/2717131/vitsepremierat-ekaterina-zaharieva-shte-se-sreshtne-s-ministara-na-evropeyskite-i-vanshnite-raboti-i-ministar-na-imigratsiyata-i-ubezhishteto-na-lyuksemburg-zhan-aselborn.html", "text": "Вицепремиерът и министър на външните работи Екатерина Захариева ще се срещне с Жан Аселборн, министър на европейските и външните работи и министър на имиграцията и убежището на Великото Херцогство Люксембург. Това съобщиха от пресцентъра на  Министерството на външните работи . \r\nЕкатерина Захариева и Жан Аселборн ще имат среща на четири очи в Министерството на външните работи, която започва в 09.30 часа В 09.50 часа ще започне пленарна среща между двете делегации.  \r\nВ 11.00 часа министрите ще направят изявление.", "date": "2019.11.07", "title": "Вицепремиерът Екатерина Захариева ще се срещне с министъра на европейските и външните работи и министър на имиграцията и убежището на Люксембург Жан Аселборн"}
{"url": "http://www.focus-news.net/news/2019/11/07/2717137/sport-bayern-myunhen-yuventus-i-pszh-se-klasiraha-za-18-finalite-na-shl.html", "text": "Отборите на Байерн Мюнхен, Ювентус и Пари Сен Жермен се класираха за 1/8-финалите на Шампионската лига след победи в груповата фаза на турнира. \r\nВ среща от Група В Байерн Мюхен победи гостите от Олимпиакос с 2:0 и си гарантира класиране напред с актив от12 точки. Гръцкият тим остана на последно място в групата с една точка. \r\nВ другия мач от групата Цървена звезда допусна домакинска загуба с 0:4 от Тотнъм и завърши на трето място в класирането.", "date": "2019.11.07", "title": "Спорт: Байерн Мюнхен, Ювентус и ПСЖ се класираха за 1/8-финалите на ШЛ"}
{"url": "http://www.focus-news.net/news/2019/11/07/2717140/zdravosloven-problem-e-veroyatnata-prichina-za-smartta-na-matrosa-spas-penchev.html", "text": "Здравословен проблем е вероятната причина за смъртта на матроса Спас Пенчев, който почина във Военноморската болница в гр. Варна при извършването на годишните медицински прегледи на водолазния състав от ВМС с имитационни водолазни спускания в барокамера. Това съобщиха от пресцентъра на  Министерство на отбраната . По време на това рутинно изследване в барокамерата заедно с матрос Спас Пенчев са се намирали общо четирима души. Останалите трима матроси са в добро състояние. Именно те са сигнализирали за наличие на проблем с матрос Пенчев и присъстващият наблюдаващ лекар незабавно е оказал помощ на военнослужещия. Смъртта вероятно е настъпила в резултат на внезапно възникнал здравословен проблем. Причините ще бъдат окончателно изяснени и потвърдени след приключването на досъдебното производство.", "date": "2019.11.07", "title": "Здравословен проблем е вероятната причина за смъртта на матроса Спас Пенчев"}
{"url": "http://www.focus-news.net/news/2019/11/07/2717135/mvnr-aviokompaniyata-lufthanza-provezhda-dvudnevna-efektivna-stachka-zasegnati-sa-vsichki-poleti-na-kompaniyata.html", "text": "Пилотите и стюардесите на авиокомпанията „Луфтханза“ започнаха ефективна стачка, която ще продължи до 24.00 часа на 8 ноември. Това съобщиха от пресцентъра на  Министерството на външните работи . Ще бъдат засегнати всички полети на компанията – национални и международни. \r\nПрепоръчваме на всички пътуващи да следят сайта на „Луфтханза“ (https://www.lufthansa.com/de/en/flight-information) за актуална информация, както и мобилното приложение „Miles & More“. \r\nПри необходимост от съдействие българските граждани могат да се свържат с дипломатическите ни представителства във Федерална Република Германия на следните телефони: \r\nПосолство Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190 \r\nГенерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56 \r\nГенерално консулство във Франкфурт: +49 69 509 278 13 10;  +49 69 509 278 132", "date": "2019.11.07", "title": "МВнР: Авиокомпанията „Луфтханза“ провежда двудневна ефективна стачка, засегнати са всички полети на компанията"}
{"url": "http://www.focus-news.net/news/2019/11/07/2717142/die-zeit-mayk-pompeo-pristigna-v-nyurnberg.html", "text": "Държавният секретар на САЩ Майк Помпео пристигна на двудневно посещение в Германия. Първият дипломат на Вашингтон кацна в Нюрнберг късно във вторник вечерта. Първата спирка в двудневната му визита е за среща с американски войници, разположени в Графенвуер и Вилсек, съобщава германският национален ежедневник  Die Zeit . \r\nВ рамките на деня Помпео ще посети ключови за германското обединение места, включително едно от селата в Горна Франкония, през които някога е минавала границата с ГДР. Очаква се и да проведе среща с министъра на външните работи на ФРГ Хайко Маас.  \r\nСлед това Помпео ще продължи към Лайпциг и Хале, където ще разговаря с местните жители за падането на Берлинската стена. В Хале двамата минитри ще подчертаят позициите си срещу десния екстремизъм – именно в този град наскоро бе извършено нападение срещу синагога.  \r\nРазговорите с канцлера Ангела Меркел (ХДС), министъра на отбраната Анегрет Крамп-Каренбауер (ХДС) и министъра на финансите Олаф Шолц (ГСДП) са насрочени за петък в Берлин. За последно Помпео беше за политически преговори в Германия в края на май. Както тогава, така и сега се очаква преговорите да бъдат трудни. \r\n \r\n  Тереза Герова", "date": "2019.11.07", "title": "Die Zeit: Майк Помпео пристигна в Нюрнберг"}
{"url": "http://www.focus-news.net/news/2019/11/07/2717133/vodeshtata-komisiya-po-byudzhet-i-finansi-shte-gleda-zakona-za-darzhavniya-byudzhet-za-2020-g.html", "text": "Комисията по бюджет и финанси ще разгледа Закона за държавния бюджет за 2020 г. Това предвижда програмата за работа на  Комисията . Заседанието е насрочено за 14.30 часа в зала „Изток“ на Народното събрание. Приоритетите на Бюджет 2020 са: образованието, здравеопазването, отбраната, пенсионната политика и политиката по доходите. \r\nПреди това на вниманието на членовете на Комисията се поставят бюджетите на ДОО и НЗОК за следващата година.", "date": "2019.11.07", "title": "Водещата комисия по бюджет и финанси ще гледа Закона за държавния бюджет за 2020 г."}
{"url": "http://www.focus-news.net/news/2019/11/07/2717139/denyat-7-noemvri-v-balgarskata-istoriya.html", "text": "7 ноември 1885 г. е битката при Гургулят, където Българската армия разгромява сръбската в хода на Сръбско-българската война, последвала Съединението. В далечната 1204 г., на 7 ноември, кардинал Лъв помазва и посвещава архиепископ Василий в сан примас на българската църква. Василий е висш духовник, глава на Българската православна църква. Взема дейно участие в усилията на цар Калоян от периода 1197-1207 г. за сключване на уния с Рим и утвърждаването на българската държава и църква. На 8 септември 1203 г. е провъзгласен, а на 7 ноември 1204 г. е посветен за примас с официална титла \"търновски архиепископ и примас на цяла България и Влахия\". Василий нарича сам себе си патриарх.  \r\nПрез 1912 г. в хода на Балканската война (1912-1913 г.) на 7 срещу 8 ноември под командването на капитан II ранг Димитър Добрев българските миноносци от военния кораб \"Дръзки\" торпилират османския крайцер \"Хамидие\" по линията нос Калиакра - нос Емона. \r\nПрез 1956 г. се излъчва първото професионално предаване на Българската телевизия. Показани са манифестациите в Москва и София за годишнината от Октомврийската революция. На същата дата, но през 1972 година, в Русе е открито телевизионно студио, а до края на годината влиза в действие и районният телевизионен център в града. \r\n \r\n2001 г. \r\nВ Брюксел се провежда шестото заседание на Смесения консултативен комитет ЕС - България. То обсъжда социалните проблеми на България. \r\n \r\n1996 г. \r\nНа закрито заседание на правителството се обсъждат условията за въвеждане на валутен борд в България. \r\nВалутният борд в България е въведен на 1 юли 1997 г. и представлява валутен съюз между България и еврозоната. \r\nОсновните характеристики на валутния борд са следните: валутният борд е задължен да купува и продава неограничено чужда валута срещу местна валута по определения в закона курс; валутният борд поддържа валутен резерв, който покрива парите в обръщение; валутният борд не провежда монетарна политика и не отпуска кредити на правителството. \r\nЕфектът от действието на валутния борд е намаление на инфлацията. Средната инфлация преди въвеждането на валутния борд е над 210% годишно, а след въвеждането му тя е по-малко от 6%. Бавното нарастване на цените намалява т.нар. инфлационен данък който е около 58% в годините преди въвеждането на борда и спада до 7% след 1997 г. Ниската инфлация прави възможно по-дългосрочно планиране от страна на фирмите и отделните хора, което се отразява позитивно на икономическото развитие. \r\n \r\n1972 г. \r\nВ Русе е открито телевизионно студио, а до края на годината влиза в действие и районният телевизионен център в града. \r\n \r\n1956 г. \r\nИзлъчва се първото професионално предаване на Българската телевизия. Показани са манифестациите в Москва и София за годишнината от Октомврийската революция. \r\n \r\n1951 г. \r\nТурция повторно затваря границата си с България. До този момент от страната след 1949 г. са се изселили между 154 и 156 000 души. Отново като официален аргумент се посочва нелегалното прехвърляне на роми с фалшиви входни визи. \r\n \r\n1946 г. \r\nОткрива се VI Велико народно събрание. За негов председател е избран Васил Коларов. На 4 декември 1947 г. Събранието приема Конституция на Народна република България. Дейността на събранието продължава до 21 октомври 1949 г. \r\nВасил Коларов е роден в Шумен на 28 юли 1877 г. Завършва гимназия във Варна през 1895 г. През 1897-1900 г. следва право в Швейцария. След завръщането си в България започва адвокатска практика. Влиза в редовете на Българската работническа социалдемократическа партия в средата на 90-те години на XIX в. През 1897 г. основава партийна организация в Никопол, а от 1902 г. е начело на социалистите в Шумен. След разцеплението на БРСДП през лятото на 1903 г. застава на страната на течението, възглавявано от Д. Благоев. От 1904 г. до 1919 г. е ръководител на социалдемократическата организация на тесните социалисти в Пловдив. От 1905 г. непрекъснато е избиран в състава на централното ръководство на партията. Избиран е многократно за народен представител. Участва като запасен офицер в Балканската война от 1912-1913 г. Противопоставя се на въвличането на България в Първата световна война от 1914-1918 г. на страната на която и да било от двете воюващи групировки. Има големи заслуги за разгръщане на антивоенното движение в страната от есента на 1915 г. до есента на 1918 г. В следвоенните години се включва и в международното работническо и комунистическо движение. През декември 1922 г. е избран за генерален секретар на Коминтерна. Изявява се и като един от ръководителите на Балканската комунистическа федерация. \r\nВзема ръководно участие в подготовката и провеждането на Септемврийското въстание от есента на 1923 г. След неуспеха на въстанието емигрира от България - отначало в Югославия, а после - в Австрия и СССР. След смъртта на Д. Благоев от 1924 г. е фактически лидер на БКП (т.с.). По негова инициатива през февруари 1927 г. се създава Работническата партия в България като легално проявление на БКП. През 1929-1935 г. е функционер на Коминтерна в Селския интернационал. От 1931 г. до 1940 г. е директор на Международния аграрен институт в Москва и главен редактор на неговия печатен орган \"Аграрни проблеми\". През 1936-1939 г. ръководи организацията по събиране и изпращане на български доброволци в Испанската гражданска война от 1936-1939 г. След Лайпцигския процес от 1933-1934 г. отстъпва лидерския пост на партията на Г. Димитров. Заедно с него Коларов е един от инициаторите за създаването на Отечествения фронт в България през 1942 г. Завръща се в страната през 1945 г. и се включва в ръководството на БРП (к) и се изявява същевременно като активен политически и обществен деец. Избран е за председател на ХXVI Обикновено народно събрание през 1945 г., а след провъзгласяването на България за Народна република от 15 септември 1946 г. и за временен председател на републиката. Ръководи българската делегация на Парижката мирна конференция от 1946-1947 г., където се подписва мирният договор с България. От 7 ноември 1946 г. е председател на VI Велико народно събрание. От декември 1947 г. е подпредседател на Министерския съвет и министър на външните работи. Васил Коларов умира на 23 януари 1950 г. \r\n \r\n1944 г. \r\nБългария прекъсва дипломатическите си отношения с Япония. \r\nОфициални отношения между Република България и Япония са установени по силата на Ньойския мирен договор от 27 ноември 1919 г. През 1933 г. е разменена кореспонденция между монарсите на двете страни във връзка с установяването на дипломатически отношения, като датата на българския отговор (6 септември 1933 г.) би могла да се счита за дата на тяхното начало. През декември 1939 г. първият японски пълномощен министър в България връчва акредитивните си писма. България открива своя легация в Токио през май 1942 г. Правителството на ОФ скъсва дипломатическите отношения с Япония на 7 ноември 1944 г. Същите са възстановени на 12 септември 1959 г., като от 1 юни 1964 г. са издигнати в ранг на посолства. \r\n \r\n1925 г. \r\nЗапочва партийна конференция в София на последователите на Стефан Стамболов. Взема се решение за обединение с партията Народно единство - политическа партия, създадена през 1923 г. В редовете й влизат групата на Н. Генадиев, която се отделя от Националлибералната партия, и бившите народнолиберали В. Савов, Н. Бронзов, П. Генадиев и др. Партията не оказва съществено влияние върху политическия живот на страната. След убийството на Н. Генадиев бюрото на Народно единство установява по-тесни връзки със стамболовисткото течение в Националлибералната партия начело с В. Кознички, Н. Думанов и Кр. Станчев. На 19 юли 1925 г. се обединяват в Народнолиберална партия. През 1928 г. тази партия се обединява с Националлибералната партия. Печатен орган на партията: в. \"Народно единство\". \r\n \r\n1922 г. \r\nС постановление № 6068 на правителството се забранява издаване на вестници по стария правопис. \r\nПървата правописна реформа след Освобождението от 1899 г. установява официално българския правопис с \"Упътване за общо правописание\". Правописът, установен тогава, е известен като \"Иванчовски\" (по името на министърa на народното просвещение Т. Иванчов). В сила до 1921 г. Построен е върху Дриновия правопис, като от една страна съответства на съвременното състояние на езика и включва особеностите на източните и западните говори, а от друга не скъсва решително с традициите на етимологичния правопис. \r\nРеформата от 1921 г. заменя \"Иванчовския\" правопис с нов, близък до днешния. Въведена е от професор Ст. Омарчевски - министър на народното просвещение в кабинета на Ал. Стамболийски. Правописът е отменен през 1924 г. от правителството на проф. Ал. Цанков, което връща стария - Дриновско-иванчовски правопис. \r\nРеформата от 1945 г. е наречена \"Отечественофронтовска\". Разработена е от държавна комисия начело с доктор К. Драмалиев. Правописът е въведен с наредба закон от 27 февруари 1945 г. и отменя някои графеми (ятов знак, голяма и малка носовка и др.), опростява правописа на някои думи, премахва краесловните ерове. През 1945 г. е издадено \"Упътване за правописа на българския книжовен език\". \r\n \r\n1912 г. \r\nПо време на Балканската война (1912-1913 г.) Кърджалийският отряд разгромява турската отбрана на превала Балкан Тореси. \r\nЧастите от действащия в Родопите корпус на Явер паша (3 табора, две чети башибозуци и една батарея) след оттеглянето си от Местанлъ (Момчилград) организират за отбрана превала Балкан Тореси. Срещу тях се насочва командвания от ген. Никола Генев Кърджалийски отряд (два сборни полка, 3-а бригада от Македоно-одринското опълчение, една гранична дружина и 16 оръдия). \r\nБоят започва на 7 ноември и с удар по фронта противникът е отхвърлен на втората позиция. На следващия ден започват обходните действия, турците са застрашени от обкръжаване и се оттеглят на юг. Кърджалийският отряд бързо се спуска в Беломорието. \r\n \r\n1885 г. \r\nВ хода на Сръбско-българската война в битката при Гургулят е разгромена сръбската Моравска дивизия. Тя разполага с 2 полка, 13 батальона, 2 планински батареи и 1 ескадрон - всичко 12 000 пехотинци, 120 конници и 24 оръдия. Срещу нея се изправя отрядът на капитан Хр. Попов в състав: 2 дружини от 1-ви пехотен Софийски полк, 4-та Пловдивска дружина, полубатарея от 1 батарея и 3 ескадрон от 2 конен полк. С ловко маневриране и плътен пушечен артилерийски огън българските войски спират сърбите и минават в контраатака, при която отблъскват противника и го преследват до Брезник. Така отрядът осигурява близкия рубеж (участък от местност, чиито естествени особености благоприятстват воденето на военни действия) на Сливнишката позиция. \r\n \r\n1877 г. \r\nПо време на Руско-турската война (1877-1878 г.) император Александър II одобрява плана за настъпление на Западния отряд към Орхание (Ботевград) и София. \r\n \r\n1869 г. \r\nИзлиза първият брой на вестник \"Свобода\", издаван от Любен Каравелов. Според автора \"Целта на \"Свобода\" е да защитава българските интереси и да показва на българския народ път, по който трябва той да върви, за да може по-лесно да достигне до своето нравствено съвършенство и до своята политическа независимост. Освен това \"Свобода\" ще употреби всичките си сили да опознае българският народ с неговите съседи и обратно.\" \r\nЛюбен Каравелов е виден деец на националнореволюционното движение, един от основателите на Българския революционен централен комитет в Букурещ, писател, публицист и журналист. Роден e през 1834 г. в Копривщица. Учи в родния си град в килийно, а след това и във взаимно училище при Хр. Пулеков, a от 1846 г. учи при Н. Геров. През 1850 г. продължава образованието си в Пловдив, където постъпва в гръцко, а от 1852 г. - в българско училище. През 1857 г. заминава за Москва и е приет в Историко-филологическия факултет на Московския университет като доброволен слушател. В Москва престоява десет години. Във връзка с очакван военен конфликт между Сърбия и Османската империя през 1867 г., Любен Каравелов се отправя за Белград като кореспондент на в. \"Голос\" и други руски вестници. Там установява незабавно контакт с много българи, които по това време живеят в сръбската столица, а така също и с прогресивни сръбски учени и общественици. Каравелов основава т. нар. Български комитет през май 1867 г. със задача да организира българската емиграция в Сърбия за предстоящата освободителна борба в България. За тази дейност през есента на 1867 г. е принуден от сръбското правителство да напусне Белград. Каравелов за кратко време се изявява като един от ръководните дейци на българската емиграция. Той става един от инициаторите за създаването на Българския революционен централен комитет и след неговото основаване поема редактирането на печатния му орган в. \"Свобода\". На първото Общо събрание на комитета от април-май 1872 г. той е избран за негов председател. На 25 февруари 1873 г. вместо в. \"Свобода\" Каравелов започва да редактира в. \"Независимост\". На свиканото през май същата година Общо събрание на БРЦК той отново е утвърден за негов председател. През 1874 г. се преустановява издаването на в. \"Независимост\". От януари 1875 г. започва да издава сп. \"Знание\", което се занимава с научни и литературни проблеми. Каравелов взима участие в организирането на български доброволчески чети за Сръбско-турската война от 1876 г. През лятото на 1878 г. се завръща в България и се установява в Търново (днешно Велико Търново), а няколко месеца по-късно отива да живее в Русе. Любен Каравелов умира на 21 януари 1879 г. \r\n \r\n1204 г. \r\nКардинал Лъв помазва и посвещава архиепископ Василий в сан примас на българската църква. \r\nВасилий е висш духовник, глава на Българската православна църква. Взема дейно участие в усилията на цар Калоян от периода 1197-1207 г. за сключване на уния с Рим и утвърждаването на българската държава и църква. На 8 септември 1203 г. е провъзгласен, а на 7 ноември 1204 г. е посветен за примас с официална титла \"търновски архиепископ и примас на цяла България и Влахия\". Василий нарича сам себе си патриарх. По-късно поради ориентирането на България към Цариградската патриаршия се отказва от архиепископския престол и известно време пребивава в Света гора (Атон). \r\n \r\n \r\n \r\n На тази дата са родени:    \r\n1951 г. \r\nРоден е Стефан Антонов Софиянски – български икономист, политик; министър-председател на България в служебен кабинет (февруари-май 1997 г.). \r\nСтефан Софиянски е роден в София. През 1974 г. завършва Висшия икономически институт в София, специалност статистика. В периода 1973-1975 г. работи като икономист в Министерството на съобщенията и информацията в управление \"Изследвания, анализи и доклади\". От 1975 г. до 1991 г. е икономист в Центъра по електронизация на строителството и строителната индустрия. След това работи последователно в Министерството на информацията и съобщенията, Института по икономика, информация и управление, и в Агенция \"Демокрация\". В периода 1991-1993 г. е председател на Комитета по пощи и далекосъобщения по времето на правителството на СДС начело с Филип Димитров. \r\nВ края на 1993 г. е избран за зам.-председател на Националния координационен съвет на СДС с ресор вътрешна политика. През 1994 г. е избран с листата на СДС за депутат в XXXVII Народно събрание. Година по-късно (1995 г.) става зам.-председател на парламентарната комисия по бюджет и финанси. Същата година става член на постоянната делегация на Народното събрание за връзки с Европейския парламент. Членува и в парламентарната Икономическа комисия. През 1995 г. е избран за кмет на София и преустановява задълженията си като депутат от XXXVII Народно събрание. През 1997 г. е министър-председател в служебния кабинет. \r\nНа 2 юни 1998 г. Националният изпълнителен съвет на СДС взема решение Стефан Софиянски да бъде представител на СДС в медийната комисия на Европейския демократичен съюз. \r\nНа местните избори през 1999 г. е избран за кмет на София с втори мандат. \r\nПрез 2001 г. започва да критикува политиката на СДС и иска цялото ръководство, включително Иван Костов, да поеме отговорност за нея, обявява се за диалог и сътрудничество с Национално движение Симеон Втори /НДСВ/, което идва на власт в резултат на парламентарните избори през юни. След като позицията му бива отхвърлена от СДС, в началото на декември Софиянски учредява своя партия - Съюз на свободните демократи. Като учредители в тази формация се включват много дотогавашни членове и привърженици на СДС, между които и Диляна Грозданова. \r\nПрез 2003 г. Стефан Софиянски е избран за кмет на София с трети мандат. \r\nНа изборите за народни представители проведени на 25 юни 2005 г. Стефан Софиянски е избран за депутат. \r\n \r\n1925 г. \r\nРоден е Хасан Хюсеинов Карахюсеинов – български писател, журналист, преводач. Завършва гимназия и следва в Школата по журналистика към СБЖ. Работи като младежки и партиен организатор. Кореспондент на централни издания в Лудогорието. Превежда български автори на турски език. Автор е на книги на турски и български език със стихотворения и проза. \r\n \r\n1918 г. \r\nРоден е Георги Гълъбов – български лекар. Завършва медицина в София през 1943 г.; основател и асистент в Катедрата по анатомия в Медицинския факултет от 1945 г.; главен асистент от 1945 г.; ръководител и на катедрата до 1963 г. Георги Гълъбов е заместник-министър на МНЗ от 1951 до 1959 г. Научен секретар на БАН от 1959 до 1966 г. Редовен професор е в Катедрата по анатомия във ВМИ - София от 1960 г. Основава Централната лаборатория по проблемите на регенерацията при БАН през 1963 г., на която е директор до края на живота си. Гълъбов е ректор на ВМИ, София в периода 1966-1970 г. Той е член на Асоциацията на анатомите (Нанси, Франция) от 1967 г. Председател е на Националната комисия по електронна микроскопия от 1968 г. Председател е на научното Дружество на анатомите, хистолозите и ембриолозите в България в периода 1971-1982 г. Председател е на Съюза на научните медицински дружества в България от 1973 до 1977 г. Член-кореспондент е на БАН от 1974 г. Член е на анатомичните дружества в Чехия (1975 г.), Русия (1976 г.) и Германия (1979 г.). Георги Гълъбов е учен със световен принос в областта на невроморфологията. Има над 140 публикации в България и в чужбина. \r\n \r\n1911 г. \r\nРоден е Йосиф Цанков (Йожи) – български композитор и пианист, свързал името си с началото на българската естрадна песен. Учи пиано при Н. Георгиева-Агура и Теофана Калчева. Завършва юридическо образование в Софийския университет през 1939 г. Първата си песен - “Ела с мен в Хавай” написва през 1930 г., а през 1936 г. създава квартет “Цанков”. От 1937 до 1941 г. е композитор на театър “Одеон” в София. Усъвършенства знанията си по теория на музиката и композиция при П. Стефанов и В. Стоянов. За “Одеон” композира оперите: “Мая” (1935 г.), “Продадена любов” (1937 г.), “Жуана” (1939 г.), “Дръж се, Жужи” (1941 г.), “Златната вдовица” (не е поставяна). Едновременно с ангажиментите си към театъра ръководи фабриката за грамофонни плочи “Лондон рекърдс” (1937-1940 г.). През 1951 г. е назначен за отговорен редактор в музикална редакция на “Радиопром” (по-късно “Балкантон”). Член е на СБК от 1948 г. Сред най-известните му песни до 50-те години са “Керванът”, “Продадена любов”, “Облаци бездомни”, “Спи, моя малка синьорина”, наред с множество танга, фокстроти, румби, валсове и др. През 60-те години на миналия век създава песни в сътрудничество с поетите Д. Василев и Д. Точев: “Старите песни”, “Събота вечер”, “Гълъби над София”, “Твоята китара”, “Когато луната изплува” и др. Песните му се изпълняват от М. Николова, М. Николова, Г. Кордов, Л. Иванова, Й. Христова, П. Христова. На негово име е учредена награда на СБК, която се връчва на фестивала “Златният Орфей”. \r\n \r\n1901 г. \r\nРоден е Мицо Андонов (Димитър Гоцев) – български театрален критик и литератор. Племенник е на Г. Делчев. Завършва гимназия в София и философия в Софийския университет. Член е на Независимите професионални съюзи, сътрудник е на вестник \"Единство\". През юни 1926 г. е осъден на 5 години затвор по ЗЗД. Пише статии по проблемите на българския театър и театралното изкуство във вестниците \"Фронт на трудово-борческите писатели в България\", \"Щит\", \"Литературен преглед\", \"Пробуждане\"; сп. \"Пробив\", \"Български артист\" и др. Главен редактор е на списание \"Начало\" (1926-1928 г.). Участва в театралните инициативи и театралните студии на Ал. Жендов, Д. Хаджиилиев, Б. Дановски като театрален критик. От 1934 г. е организационен работник в Съюза на артистите в България и е редактор на съюзните издания списание \"Български артист\", вестник \"Артист\", \"Възпоминателен лист\" и др. Заместник-председател и директор на Творческия дом на актьора в периода от 1961 до 1966 г., членува в Художествения съвет на Народния театър \"Иван Вазов\". \r\n \r\n1889 г. \r\nРоден е генерал-лейтенант Иван Марков, командващ 2-ра армия (11.08.1941 -16.10.1943 г.). \r\n \r\n1885 г. \r\nРоден е Богдан Ацев Баров – български революционер, активист на ВМОРО. След прехвърлянето си в България взема участие в Септемврийското въстание през 1923 г. Автор е на романа \"Блуждение\" от 1920 г. Умира в Скопие на 9 септември 1941 г. \r\n \r\n1879 г. \r\nРоден е Александър Михайлов Паскалев – български книгоиздател. Завършва право в София. Занимава се с книгоиздателска дейност от 1908 г. Издава пълните съчинения на Хр. Ботев, А. Константинов, Л. Каравелов, Ив. Вазов, П. П. Славейков, П. К. Яворов. Издава дълги години библиотека \"Всемирна  \r\nлитература\" (класически и модерни писатели), от която излизат около 300 книги. \r\n \r\n1856 г. \r\nРоден е Васил В. Маринов – български юрист, доктор по право, частен хоноруван доцент по наказателно право и съдопроизводство. Завършва българската гимназия в Болград; учител е в българското училище в Гюргево; сътрудник е на вестник “Знаме”. Приятел и съратник е на Хр. Ботев, Ст. Стамболов и Л. Каравелов. Секретар е на градоначалника в гр. Тулча (1877-1878 г.). Завършва право в Одеския университет (1878-1882 г.). Маринов е един от основателите на Софийския университет, извънреден преподавател в периода 1892-1895 г. и частен хоноруван доцент по наказателно право в Юридическия факултет от 1895 до 1899 г. Член е, подпредседател, прокурор и председател на Софийския окръжен съд (1886-1887 г.). Член, подпредседател и председател е на Върховния касационен съд (1887-1927 г.). \r\n \r\n \r\n На тази дата умират: \r\n1954 г. \r\nУмира Йордан Тимотеев Венедиков – български офицер и военен писател, историк. Генерал-майор от запаса от 1936 г. Завършва Военното училище в София през 1892 г. и генералщабна академия в Торино през 1908 г. Участва в дейността на ВМОРО. Литературната си дейност започва заедно с революционната - взема участие в Арменското (1896 г.) и в Илинденско-Преображенското въстание (1903 г.). По време на Балканската война от 1912-1913 г. е командир на ескадрон в конната дивизия; през Първата световна война е командир на IV конен полк от конната дивизия в Македония и Добруджа. Автор е на около 20 големи труда: \"История на Сръбско-българската война 1885 год.\", \"Военна организация и военни действия през въстанието в 1876 год.\", \"Руско-турската война през 1877-1878 год.\" и др. През Първата световна война редактира ежедневника \"Военни известия\", седмичното списание \"Отечество\" и урежда походна войнишка библиотека. \r\n \r\n1949 г. \r\nУмира Траян Тъмен (псевдоним на Траян Василев Траянов) – български поет, брат на поета Т. Траянов. Завършва гимназия в София през 1911 г. и учи във Военното училище. Участва в Балканската война от 1912-1913 г., където е тежко ранен в главата и губи зрението си. През 1916 г. заминава на лечение във Виена, където учи музика, немски език и Брайлово писмо във Виенския институт за слепи. В България се завръща през 1922 г. Член е на редакторския колектив на списание “Съдба” и на читалището на слепите в България. Печата стихотворения в сп. “Хиперион” и “Съдба”. Автор на стихосбирките: “Изгасналото огледало” (1928 г.), “Слепият гуслар” (1931 г.), “Нощ е наоколо” (избр., 1935 г.); на спомени - “Ден и нощ” (1941 г.). \r\n \r\n1944 г. \r\nУмира Кирил Генчев Христов – български поет. Учи в Морското училище в Триест (1895 г.), където изучава италиански език и се запознава с класиците на италианската литература и модерните поети. Живее в Неапол и Лайпциг в периода от 1897 до 1898 г. През 1900 г. е учител в Шумен, през 1901 г. е преместен в София в библиотеката на Висшето училище (дн. Софийски Университет). Заедно с А. Страшимиров редактира сп. “Наш живот”. През Балканската и Междусъюзническата война (1912-1913 г.) е военен кореспондент и сътрудник на вестник “Военно известие”. През 1922 г. напуска България и се установява в Лайпциг като ръководител на Семинара по български език и литература. Организира в Пражкия университет курсове по български език и литература през 1930 г. Публикува за пръв път стихове през 1895 г. Сътрудник е на всички литературни издания. Свързва се с кръга “Мисъл”. В част от произведенията си възпява подвига на народа във войните. Автор и на пътеписи и мемоари. Съчинения: “Песни и въздишки” (1896 г. ), “Трепети” (1897 г.), “Стихотворения” (1899 г.), “Самодивска китка” (1905 г.), “Стълпотворение (Богоборци )” (трагедия, 1905 г.), “Слънчогледи. Самодивска китка. Intermezzo. Царски сонети. Втори сборник стихотворения” (1911 г.), “Химни на зората. Тихи песни и легенди за живота и смъртта. Пръв сборник стихотворения” (1911 г.), “Към Цариград” (кн. I, 1912 г.), “На нож! Нови песни и стихотворения” (1913 г.), “Боян магесникът. Историческа трагедия в 5 действия в стихове” (1914 г.), “Бурни години” (1913-1916 г.), “Огнен път. Военни разкази” (1913-1917 г.), “Иван Вазов. Кратък животопис” (1920 г.), “Тъмни зори. Роман” (1920 г.), “Антология” (1922 г.), “Вълнолом. Стихотворения” (1937 г.), “Кой проваля българската драма?” (1939 г.), “Затрупана София. Спомени” (1944 г.), “Избрани стихотворения” (1968 г.), “Българска реч. Избрани стихове” (1974 г.), “Съчинения в 5 тома. С предговор от Кр. Куюмджиев” (1966-1968 г.). \r\n \r\n1942 г. \r\nУмира Григор Василев – български адвокат, общественик, журналист и политик. Завършва право в София и Женева. Член е на Демократическата партия, министър е в кабинета на А. Ляпчев от 1930 до 1931 г. Сътрудник е на български политически вестници и е кореспондент на чужди издания. \r\n1932 г. \r\n \r\n1932 г. \r\nУмира Георги Стоилов Шопов – български издател, публицист, проводник и защитник на толстоизма в България. Завършва I прогимназиален клас в Панагюрище. Той е един от най-ревностните последователи на философско-нравствените идеи на Л. Н. Толстой в България. През 1900 г. отказва да служи редовната си военна служба, заради което е съден и лежи в затвора. Работи като пътуващ книжар, изнася сказки за Толстой, Хр. Ботев и В. Левски, издава сп. “Лев Н. Толстой” (1903-1906 г.). През 1907 г. организира собствено изд. “Живот”. Издава произведения на руски и западноевропейски автори и български писатели - Ст. Михайловски, Ив. Ст. Андрейчин, Н. В. Ракитин, П. Ю. Тодоров и др. Издателството му фалира през 1921 г. Превежда на български език произведения на Л. Н. Толстой. \r\n \r\n1376 г. \r\nУмира Елена – дъщеря на деспот Срацимир и Кераца Петрица; сестра на българския цар Иван Александър (управлявал в периода 1331-1371 г.) и съпруга на сръбския крал Стефан Душан (1331-1345 г.). Бракът й с краля изглажда противоречията между двете държави и настъпва траен, продължителен мир. След като ражда наследник на престола през 1337 г. влиянието в кралството значително нараства. Намесва се в политиката и се проявява като способна дипломатка. Успява да издейства царска титла за съпруга си Стефан Душан; той е коронясан в Скопие на 14 април 1346 г. от търновския патриарх Симеон. След смъртта на съпруга си през 1355 г. приема монашество под името \"монахиня Елисавета\". Завоюва си мястото на независима управителка на Сяр и има силно влияние в държавата. Става арбитър в спора за престола и налага за цар на Сърбия сина си Стефан Урош. Елена е една от най-забележителните фигури в средновековната история на сърби и българи. В църква при с. Матейче (край Куманово, Сърбия) Елена разпорежда да изобразят родословното й дърво, което трябвало да засвидетелства древния й произход. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.11.07", "title": "Денят 7 ноември в българската история"}
{"url": "http://www.focus-news.net/news/2019/11/07/2717146/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-sofiya.html", "text": "Свети Киприянови молитви ще бъдат отслужени в митрополитската катедрала „Св. Неделя”, предаде репортер на  Агенция „Фокус“ . Молитвите ще започнат след редовната света литургия от 10.00 часа. Молитвите на св. Киприян се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.11.07", "title": "Свети Киприянови молитви ще бъдат отслужени в митрополитската катедрала „Св. Неделя” в София"}
{"url": "http://www.focus-news.net/news/2019/11/07/2717147/yaponskiyat-teatar-ashibue-shte-predstavi-v-burgas-otlicheniya-s-6-mezhdunarodni-nagradi-spektakal-violonchelistat-goshu.html", "text": "Японският театър „Ашибуе” ще представи в града отличения с 6 международни награди спектакъл „Виолончелистът Гошу”. Това съобщиха от пресцентъра на  Община Бургас . Спектакълът по едноименното произведение на Кенджи Миазава ще се играе от 19.00 часа на сцената на Държавен куклен театър - Бургас. Гостуването е в рамките на 30-ите юбилейни Дни на японската култура в България. Режисьор на спектакъла е Цукуши Сонояма, която е и директор на театъра. В спектакъла участват артистите Мацуура Юми, Ивата Кадзумаса, Саката Шиори, Кавамура Мами, Уеда Икуко, Арита Миюки, Дате Нама, Ичиока Хироши, Ушио Коки. Представленията ще се играят на японски език със субтитри на български. Преводът е дело на Биляна Станойлович и Кристина Иванова. Част от текста артистите от театър \"Ашибуе\" са научили на български с любезното съдействие на Кристина Иванова, работила известно време с тях в Япония по 16 часа дневно. \"Виолончелистът Гошу\" е необикновена история за музиката и за чудните пътеки, които водят към нея, разказана от японския гений Кенджи Миазава. Диригентът и целият оркестър смятат Гошу за лош музикант, но когото група животни му помагат да почувства и открие музиката в себе си, той успява да смае всички с изпълнението си и да пожъне огромен успех.Театрална компания \"Ашибуе\" е основана през 1966 г. в префектура Шимане, град Мацуе, и е най-малкият държавен театър в Япония. От 1999 г. театър \"Ашибуе\" е домакин на големия международен форум \"Горски театрален фестивал - Мацуе\", който се провежда на всеки 3 години.Спектакълът се осъществява с подкрепата на посолството на Япония в България, Japan Foundation, Shimane Culture Fund, префектура Шимане и Държавен куклен театър - Бургас. Цена на билета - 5 лева.", "date": "2019.11.07", "title": "Японският театър „Ашибуе” ще представи в Бургас отличения с 6 международни награди спектакъл „Виолончелистът Гошу”"}
{"url": "http://www.focus-news.net/news/2019/11/07/2717134/ministar-temenuzhka-petkova-shte-otkrie-kragla-masa-posvetena-na-mehanizmite-za-kapatsitet-i-vaglishtnite-regioni-v-prehod.html", "text": "Министърът на енергетиката Теменужка Петкова ще открие кръгла маса, посветена на механизмите за капацитет и въглищните региони в преход. Това съобщиха от пресцентъра на  Министерство на енергетиката . Форумът е организиран от Института за енергиен мениджмънт и ще се проведе от 09.30 часа в зала „Средец“ на столичния хотел „Балкан“. \r\nАкцент на обсъжданията по време на събитието се очаква да бъдат перспективите и предизвикателствата пред сигурността на електроенергийната система през следващите години, както и основните стъпки за въвеждане на механизми за капацитет в страната в периода на преход към нисковъглеродна икономика.", "date": "2019.11.07", "title": "Министър Теменужка Петкова ще открие кръгла маса, посветена на механизмите за капацитет и въглищните региони в преход"}
{"url": "http://www.focus-news.net/news/2019/11/07/2717141/regionalniyat-istoricheski-muzey-v-sofiya-otkriva-vremenna-izlozhba-manifestirashtata-ideologiya-1944-1989.html", "text": "Регионален исторически музей – София открива официално своята най-нова временна изложба, озаглавена „Манифестиращата идеология 1944 – 1989“. Събитието ще се състои от 18.00 часа в Регионалния исторически музей на пл. „Бански“ 1. Това съобщиха от пресцентъра на  Столична община .  \r\nОсновният фокус на експозицията „Манифестиращата идеология“ попада върху периода 1944 – 1989 г. Осъществена е своеобразна историческа ретроспекция на посочените 45 години. Това се случва на база материалното и документалното наследство, съхранено във фонда на Регионалния исторически музей – София. \r\nКонкретният повод за реализирането и представянето на изложбата е настъпването на 30-годишнината през 2019-а от събитията на 10 ноември 1989 г. Точно на въпросната дата в България се осъществява промяна на властващия дотогава политически курс. \r\nИсторическите процеси и събития от периода 1944 – 1989 г. са обяснени чрез кураторски текстове и допълнени с оригинална литература от периода. Материалните примери и документалните кадри служат за визуално илюстриране на епохата. Част от темите, засегнати в експозицията, са: господстващата идеология и действащият пропаганден апарат; икономиката; науката, изкуството и културата, подчинени на марксистко-ленинската теория; възпитателните организации за подрастващите и др. \r\nПаралелно с изложбата Регионалният исторически музей – София обявява и кампания за набиране на още знакови предмети от епохата на социализма. \r\nИзложбата продължава до 31 януари 2020 г. и се реализира от Регионалния исторически музей – София със съдействието на Националния исторически музей, Института за етнология и фолклористика с етнографски музей – БАН, Музея на социалистическото изкуство и Българската национална филмотека.", "date": "2019.11.07", "title": "Регионалният исторически музей в София открива временна изложба „Манифестиращата идеология 1944 – 1989“"}
{"url": "http://www.focus-news.net/news/2019/11/07/2717138/nkzhi-shte-podpishe-dogovor-za-modernizatsiya-na-zhp-uchastaka-orizovo-mihaylovo.html", "text": "Генералният директор на Национална компания „Железопътна инфраструктура“ (НКЖИ) инж. Красимир Папукчийски ще подпише договор за модернизация на железопътния участък Оризово - Михайлово. Това съобщиха от  НКЖИ . Изпълнението на дейностите по проекта включва проектиране и строителство, а неговата стойност е 217 982 167.08 лева без ДДС. \r\nСъбитието ще се проведе от 11.00 часа в сградата на Национална компания „Железопътна инфраструктура“ на бул. „Мария Луиза“ 110. \r\nОбект „Модернизация на железопътен участък Оризово - Михайлово“ е част от проект „Рехабилитация на железопътната линия Пловдив - Бургас, Фаза 2“ и се осъществява със съфинансиране от Кохезионния фонд, чрез Оперативна програма „Транспорт и транспортна инфраструктура” 2014 - 2020 г.", "date": "2019.11.07", "title": "НКЖИ ще подпише договор за модернизация на жп участъка Оризово - Михайлово"}
{"url": "http://www.focus-news.net/news/2019/11/07/2717145/v-kovachevtsi-shte-se-sastoi-tarzhestvena-sesiya-na-noviya-obshtinski-savet.html", "text": "В Ковачевци ще се състои тържествена сесия на новия Общински съвет. Това съобщиха от пресцентъра на  Областната администрация . Сесията е насрочена за 10.30 часа, след като облacтният yпpaвитeл Ирена Соколова нacpoчи дaтитe зa пpoвeждaнe нa пъpвитe зaceдaния нa нoвoизбpaнитe oбщинcĸи cъвeти в шестте oбщини нa тepитopиятa нa oблacт Перник. \r\nТържествени сесии на новообразуваните общински съвети в област Перник ще се проведат по график в периода до 12 ноември 2019 година, както следва: \r\n- Община Радомир - 11 ноември 2019 г. от 10.30 часа; \r\n- Община Перник - 12 ноември 2019 г. от 10.30 часа. \r\nПо време на заседанията клетва ще положат новоизбраните общински съветници, кметове на общини и кметове на кметства.", "date": "2019.11.07", "title": "В Ковачевци ще се състои тържествена сесия на новия Общински съвет"}
{"url": "http://www.focus-news.net/news/2019/11/07/2717151/kmetat-na-veliko-tarnovo-daniel-panov-polozhi-kletva-i-zapochna-treti-mandat.html", "text": "Даниел Панов официално започна третия си мандат като кмет на Велико Търново и общината. Това съобщиха от пресцентъра на  Община Велико Търново . Той положи клетва в емблематичния за българската държавност музей „Възраждане и Учредително събрание“, където преди 140 години е изработен и приет първият българския основен закон – Търновската конституция. Неотлъчно до Панов бе и неговото семейство.  \r\nТържествената сесия бе открита от областния управител проф. Любомира Попова. Младите таланти от Вокална група „Пеещи камбанки“ изпълниха химните на България, Европейския съюз и на Велико Търново. Веднага след това проф. Попова връчи клетвения лист на Панов. В духа на традицията временно изпълняващият длъжността кмет Снежана Данева-Иванова предаде на Даниел Панов огърлицата на Старата столица. Церемонията бе уважена от общественици, бивши кметове на Велико Търново, почетни граждани, депутати, представители на академичната и образователната общност, на организации и сдружения.  \r\nДаниел Панов посочи, че вълнението и чувството на силна отговорност, която изпитва, са още по-силни заради символиката, която музей „Възраждане и Учредително събрание“ носи. „Още преди 140 години първите ни законотворци са дали посоката, по която да върви България след Освобождението – към европейското развитие и прогреса. Наш дълг е да защитаваме този път пред Велико Търново. Именно тази посока избраха гражданите. Благодаря на всички съграждани за подкрепата и доверието – те са огромна морална опора и много голям политически капитал. Всеки глас за мен е дълг и отговорност“, обърна се Панов към гостите на сесията, към избраните общински съветници и кметове на населените места.  \r\n„Градът ни има особено значение за България и Европа. Това ни задължава да съхраняваме постигнатото до момента и да го надграждаме, за да бъде средата комфортна за децата на Велико Търново, за младите хора и техните родители, за всички нас и нашите приятели. Можем да се гордеем с посоката, по която върви Велико Търново, с постиженията през последните два мандата и с ясните проекти за бъдещето. А добрите идеи са възможност да обединим усилията и способностите си. Задачите, които стоят пред нас, назрелите решения, които е необходимо да приемем, ще определят съдбата на общината ни десетилетия напред. Предстои ни сериозна работа, която изисква активност от всеки от нас, нуждае се от приноса на всеки гражданин, от отговорността на всички политически сили, обединени от искрената загриженост за Велико Търново. Вярвам, че със съвместни усилия ние можем да постигнем и най-смелите си планове за Старата столица и общината“, подчерта Даниел Панов. \r\nКметът на Велико Търново каза още, че опазването на семейните ценности, на българските традиции и обичаи ще продължи да бъде акцент в неговото управление, както е било и досега. „Всичко това има една цел – Велико Търново да е предпочитан за живеене град, за установяване на младите хора и семейства, за да се раждат все повече желани, здрави, умни и талантливи деца. Защото те ще поемат в ръце съдбата на общината след нас, на тях принадлежат бъдещите успехи. Нека ни надминат. Нека бъдем достойни за тяхното уважение“, продължи Даниел Панов. Словото си той завърши с думите на мъдрия Йордан Радичков: „Добрия човек ще познаеш по огъня. Злите хора оставят след себе си пожарища, добрият човек оставя подире си огнище“.  \r\nПо време на тържественото заседание клетва положиха избраните общински съветници, както и кметовете на населените места от общината.", "date": "2019.11.07", "title": "Кметът на Велико Търново Даниел Панов положи клетва и започна трети мандат"}
{"url": "http://www.focus-news.net/news/2019/11/07/2717148/dnevni-avaz-bih-izpratiha-plik-s-kurshum-do-parlamenta-v-saraevo-adresantat-e-ot-belgrad.html", "text": "Плик, съдържащ 7,65-милиметров куршум, бе получен в пощенската кутия на парламента в Сараево, съобщава електронното издание на босненския ежедневник  Dnevni Avaz .  \r\nИнформацията бе потвърдена от полицията. Началникът на дирекция „Координация на полицейските части“ Мирсад Вилич поясни, че писмото е било придружено с текст, който гласи: „С вяра в Бог – живот или смърт“. Прикрепена е била и снимка на мъртвец. \r\nПредполага се, че писмото идва от адрес в сръбската столица Белград. За инцидента вече са уведомени Прокуратурата на Босна и Херцеговина, Дирекцията за координация на полицейските органи, както и разузнаването (СИПА).  \r\n„Пликът беше отворен около 14 часа местно време (15 часа българско време). И съдържаше куршум. Извършена бе и проверка на помещенията“, подчертаха от парламента. \r\n \r\n  Тереза Герова", "date": "2019.11.07", "title": "Dnevni Avaz (БиХ): Изпратиха плик с куршум до парламента в Сараево, адресантът е от Белград"}
{"url": "http://www.focus-news.net/news/2019/11/07/2717150/v-dobrich-shte-se-provede-parvoto-zasedanie-na-noviya-obshtinskiya-savet.html", "text": "В града ще се проведе първото заседание на новия Общинския съвет. Това съобщиха от пресцентъра на  Община Добрич . Заседанието ще започне от 9.00 часа в Голямата заседателна зала. То беше насрочено за днес от областния управител Красимир Кирилов на основание Закона за местно самоуправление и местна администрация. Преди началото на първото заседание новоизбраните общински съветници и кмет на Община град Добрич ще положат клетва в присъствието на областния управител, жители на общината и председателя или член на Общинската избирателна комисия.", "date": "2019.11.07", "title": "В Добрич ще се проведе първото заседание на новия Общинския съвет"}
{"url": "http://www.focus-news.net/news/2019/11/07/2717144/pregled-na-osnovnite-temi-v-dobrudzhanskiya-pechat.html", "text": "„В Административния съд в Добрич ще се гледа първото дело за разкриване на лични данни от НАП“, съобщава на първа страница вестник  „Нова добруджанска трибуна“ . Образувано е дело за вреди вследствие на разкриване на личните данни от Националната агенция за приходите. Това са съобщили от съдебната инстанция. Искът е предявен от гражданин от Каварна, който претендира за обезщетение от 1000 лв. Първото заседание по делото ще се състои на 25 ноември. „Съдят бизнесмен за укрити данъци“, съобщава изданието. Окръжната прокуратура в Добрич е внесла в Добричкия окръжен съд обвинителен акт срещу представителя на фирма за извършено данъчно престъпление - укрити неплатени данъчни задължения по закона в особено големи размери. Информацията е на Апелативна прокуратура – Варна. Престъплението е извършено в периода 1 юни 2015 - 30 септември 2016 година в Добрич. „Поради големия интерес Община Добрич продължава интерактивната образователна игра „Търси се Добруджа“, съобщава всекидневникът. На първи октомври е стартирала играта. Тя е второ издание. В първото се включиха много деца и възрастни. То се проведе през месеците февруари и март тази година. Тогава темата беше „Търси се България“. Всички желаещи имат възможност да се включат в играта до 30 ноември.  \r\n„Скъпо и жестоко: защо не бива да връщат казармата“, съобщава на първа страница вестник  „Добруджанска трибуна“ . Помни го всеки, който е карал задължителна военна служба: самонараняванията за отпуска, извращенията и осакатяванията. Защо в България въпросът за връщане на наборната служба непрекъснато излиза на дневен ред, задава въпрос изданието. В рубриката „Новини“ – „Изложба уникални фотоси за Деня на Генерал Тошево“. Богата програма за празничния 8 ноември е организирана от общината. Обликът на Генерал Тошева е коренно различен от този през 50-те и 60-те години на миналия век. „Кметове и общински съветници в Генерал Тошево и Крушари встъпих в длъжност“. Това е друга тема от рубриката „Новини“. За първи път дама ще председателства законодателния орган на Тошево, земеделски производител и животновъд ще ръководи местния парламент в Крушари. Първите заседания на новоизбраните общински съвети в тези общини са се провели вчера, по информация на пресслужбата на Областна администрация – Добрич. От спортната страница – „Сашо Ангелов върна „Ботев“ - Враца на картата“. Специалистът с най-дълъг стаж в един клуб от работещите в Първа професионална лига няколко седмици намеква, а вчера още по-ясно е обяснил, че ще напуска Враца.", "date": "2019.11.07", "title": "Преглед на основните теми в добруджанския печат"}
{"url": "http://www.focus-news.net/news/2019/11/07/2717149/s-tarzhestvena-sesiya-zapochvat-noviya-si-mandat-kmetat-i-obshtinskite-savetnitsi-v-stara-zagora.html", "text": "От 9.00 часа в зала „П. Р. Славейков“ на Община Стара Загора ще започне тържествената сесия на Общинския съвет. Това съобщиха от пресцентъра на  Общината . По време на заседанието своята клетва за работа в името на гражданите ще положи кметът Живко Тодоров, общинските съветници, както и кметовете на кметства в общината. Ще бъдат избрани председател на старейшините и неговите заместници.", "date": "2019.11.07", "title": "С тържествена сесия започват новия си мандат кметът и общинските съветници в Стара Загора"}
{"url": "http://www.focus-news.net/news/2019/11/07/2717155/sport-yanik-siner-e-parviyat-12-finalist-v-milano.html", "text": "Представителят на домакините Яник Синер елиминира Микаел Имер в двубой от Група Б на турнира \"Следващото поколение\" в Милано. Участващият с „уайлд кард“ инталианец се наложи с 4:0, 4:2, 4:1 и стана първият участинк, гарантирал си място на 1/2-финалите на надпреварата. Двубоят между Синер и Имер продължи 56 минути. \r\n18-годишният тенисист започна годината под №551 в света, а сега е най-младият представител в \"Топ 100\" на световната ранглиста.", "date": "2019.11.07", "title": "Спорт: Яник Синер е първият 1/2-финалист в Милано"}
{"url": "http://www.focus-news.net/news/2019/11/07/2717156/v-dobrich-shte-se-provede-kontsert-posveten-na-40-godini-ot-osnovavaneto-na-arhitekturno-etnografski-muzey-na-otkrito-stariya-dobrich.html", "text": "Общината организира концерт на Професионален фолклорен ансамбъл „Добруджа“, посветен на 40 години от основаването на Архитектурно-етнографски музей на открито „Стария Добрич“. Събитието ще се състои от 12.00 часа пред Часовниковата кула. Това съобщиха от пресцентъра на  Община Добрич . За пореден път невероятните изпълнители и танцьори на Ансамбъла ще представят пред зрителите необятния български фолклор, който не само ни е съхранил през вековете като българи, но и е определил нашата българска съкровищница. ПФА „Добруджа“ ще зарадва гражданите със самобитност, пъстрота и уникалност.", "date": "2019.11.07", "title": "В Добрич ще се проведе концерт, посветен на 40 години от основаването на Архитектурно-етнографски музей на открито „Стария Добрич“"}
{"url": "http://www.focus-news.net/news/2019/11/07/2717143/denyat-7-noemvri-v-svetovnata-istoriya.html", "text": "На 7 ноември (25 октомври стар стил) избухва Октомврийската революция - днес наричана и преврат - организирана и извършена от болшевишката партия под ръководството на В. И. Ленин. Създадено е първото съветско правителство - Съвет на народните комисари, начело с Ленин. На тази дата през 1996 година е изстреляна сондата \"Марс глобъл сървейър\", която достига Червената планета през септември 1997 г. и започва да прави карта на повърхността й. От данните, предадени от сондата, става ясно, че на повърхността на Марс има следи от огромни пропасти и мощни прашни бури. \r\n \r\n2017 г. \r\nСирия се присъединява към Парижкото споразумение за климата.  \r\n \r\n2017 г. \r\nИзбирателите в Ню Джърси и Вирджиния избират нови губернатори, а гражданите на Ню Йорк гласуват на избори за кмет на метрополията.  \r\nВ надпреварата в Ню Джърси демократът Фил Мърфи надделява над републиканката Ким Гуаданьо, а във Вирджиния демократът Ралф Нортъм побеждава Ед Гилеспи. \r\nВ Ню Йорк Бил де Блазио печели втори мандат начело на града. \r\n \r\n2016 г. \r\nЛидерите на северен и южен Кипър се срещат в Швейцария, за да подновят разговорите за обединението на острова. \r\n \r\n2016 г. \r\nБившият грузински президент Михаил Саакашвили подава оставка като управител на украинския район Одеса, като се позова на корупцията в Одеса като основна причина. \r\n \r\n2014 г. \r\nВ резултат на полицейска операция Onymous на ФБР и Министерството на вътрешната сигурност на САЩ в 16 европейски страни и САЩ са закрити над 400 сайта от мрежата Tor посредници на търговия със забранени стоки, сред които и най-големият онлайн магазин за нелегална стока Silk Road. Арестувани са над 17 човека сред които създателят на новата версия на сайта американския гражданин Блейк Бентал. Конфискувани са и биткойни на стойност над 1 милион долара. \r\n \r\n2013 г. \r\nЕвропейската централна банка снижава лихвения процент до рекордните 0,25 %. С този ход банката се опитва да поощрява банките да вземат заеми, които после да бъдат предоставени за бизнеса и съответно да се развива икономиката в ЕС и еврозоната. \r\n \r\n2012 г. \r\nЗеметресение с магнитуд 7.4 в Гватемала отнема живота на 52-ма човека. 131 къщи са разрушени, прекъснато е електроснабдяването на 73 хиляди домакинства. Най-пострадали е департаментът Сан Маркос на Тихоокеанското крайбрежие на малката централноамериканска държава. Намира на около 250 километра западно от столицата Гватемала.  \r\n \r\nФренският писател Жером Ферари получава наградата „Гонкур“ за 2012 г., която му се присъжда за книгата „Проповед за падането на Рим“. \r\n \r\n2011 г. \r\nНа Червения площад в Москва е проведен тържествен парад, посветен на 70-годишнината от началото на защитата на Москва от нацистите през Втората световна война. До 2005 г. ежегодно на 7 ноември се провеждат паради по случай болшевишката революция от 1917 г. Премахнат е от руското правителство на 7 ноември 2005 г. \r\n \r\nГеоргиос Папандреу-младши подава оставката на правителството, което оглавява от 6 октомври 2009 г. \r\n \r\n2007 г. \r\nПровежда се операция Планинска буря е операция, започната от полицията на Република Македония срещу въоръжените албанци в района на планината Шар в западната част на страната. Селата Бродец, Весала и Вейче близо до Тетово в подножието на Шар са замесени в битката. \r\nКФОР – силите на НАТО в Косово, увеличават нивото на войската си откъм косовската страна на границата, преди да започне операцията. \r\n \r\n2006 г.  \r\nАрнолд Шварценегер е преизбран за губернатор на Калифорния. Губернаторът на Калифорния е най-висшият пост на изпълнителната власт в щатското правителство, чийто задължения включват ежегодната реч за състоянието на щата, внасянето на щатския бюджет и следене за спазването на щатските закони. \r\n \r\n1996 г. \r\nИзстреляна е сондата \"Марс глобъл сървейър\", която достига Червената планета през септември 1997 г. и започва да прави карта на повърхността й. От данните, предадени от сондата, става ясно, че на повърхността на Марс има следи от огромни пропасти и мощни прашни бури. \r\n \r\n1989 г. \r\nВ Канбера, Австралия, на консултативния форум се създава Азиатско-тихоокеанско икономическо сътрудничество (АТИС). Идеята за АТИС датира от 1982 г. и принадлежи на министър-председателя на Япония Дзенко Судзуки. Страни-учредителки са Австралия, Бруней, Индонезия, Канада, Република Корея, Малайзия, Нова Зеландия, Сингапур, САЩ, Тайланд, Филипините и Япония. \r\n \r\n1972 г. \r\nВ Русе е открито телевизионно студио, а до края на годината влиза в действие и районният телевизионен център в града. \r\n \r\n1944 г. \r\nВ хода на Втората световна война (1939-1945 г.) Единадесети конен дивизион на 7-а пехотна дивизия освобождава Валандово и Удово. \r\n \r\nФранклин Делано Рузвелт е избран за четвърти пореден път за президент на САЩ. \r\nФранклин Делано Рузвелт е 32-рият президент на САЩ (1933 г.-1945 г.), от Демократическата партия (избиран е 4 пъти). Роден е през 1882 г. Племенник е на Теодор Рузвелт. Провежда система от реформи (\"Нов курс\"). Установява дипломатически отношения със СССР. През Втората световна война Рузвелт участва в създаването на антихитлеристка коалиция. Той е един от авторите на Атлантическата харта, на решенията на Техеранската конференция и Ялтенската конференция. Издига идеята за създаването на ООН и за установяването на всеобщ мир с участието на великите сили от антихитлеристката коалиция. Франклин Рузвелт умира през 1945 г. \r\n \r\n1922 г. \r\nБенито Мусолини се самообявява за водач на фашистката партия в Италия. \r\nБенито Мусолини (наричан Дуче) е италиански държавник. Роден е на 29 юли 1883 г. Емигрира в Швейцария, където се занимава със социалистическа дейност. Изгонен е за пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически вестник “Аванти”. Избухването на Първата световна война го отдалечава от официалния социализъм. Основава вестник “Пополо д’Италия”, в който се обявява за намеса във войната на страната на Съглашението. Когато Италия влиза във войната, Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските националистични амбиции, а после - да противодейства със сила на напредъка на болшевизма. След 2-годишна борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. От 1922 г. до 1943 г. е министър-председател на Италия. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е на разстрел от импровизиран съд, с председател партизанския командир Валтер. \r\n \r\n1917 г. \r\nКрайцерът “Аврора” дава началото на Октомврийската революция. \r\nАврора е крайцер на Балтийския флот, един от символите на Октомврийския болшевишки преврат от 1917 г. На вода е от 1903 г., участва в морския бой в залива Цушима през 1905 г. Вечерта на 7 ноември 1917 г. с халостен изстрел на оръдията си \"Аврора\" дава сигнал за атака на Зимния дворец. Днес корабът е исторически паметник, филиал на Централния военноморски музей от 1956 г. \r\nНа 7 ноември (25 октомври стар стил) избухва Октомврийската революция, организирана и извършена от болшевишката партия под ръководството на В. И. Ленин. Установена е диктатура на пролетариата, създадена е власт на Съветите. В Петроград е публикувано възвание към гражданите на Русия. С щурм е превзет Зимният дворец и е арестувано Временното правителство. На Втория конгрес на Съветите са приети Декрет за мира и Декрет за земята. Създадено е първото съветско правителство - Съвет на народните комисари, начело с Ленин. \r\n \r\n1783 г. \r\nВ Севиля се изпълнява последната смъртна присъда чрез изгаряне на клада, издадена от Инквизицията. \r\nПрез Средновековието Инквизицията е съдебно-полицейски орган на Католическата църква, който жестоко наказва еретиците. Учредена е от папа Инокентий III през 1204 г. по време на походите му срещу албигойците. Съдопроизводството се води тайно, използват се жестоки мъчения; най-често изгаряне на клада. Инквизицията взема най-много жертви в Испания. Премахната е през XVIII в. в повечето европейски страни. Функциите й преминават към една от конгрегациите на Римската курия. \r\n \r\n \r\n \r\n На тази дата умират :  \r\n2016 г. \r\nУмира Джанет Рино (78 г.), първата жена-прокурор на САЩ (1993-2001 г.). \r\n \r\n2016 г. \r\nУмира Мохамед Масмуди (91 г.), тунизийски политик, министър на външните работи (1970-1974 г.) \r\n \r\n2005 г. \r\nУмира Михаил Леонович Гаспаров. Той е руски литературовед и класически филолог, историк на античната литература и руската поезия, стиховед, литературен теоретик. Академик на Руската академия на науките. Автор е на фундаментални трудове върху руския и европейския стих. Преводач на антична, средновековна и модерна поезия и проза. Есеист. \r\n \r\n1944 г. \r\nУмира Рихард Зорге - руски разузнавач и журналист. Внук е на Фр. Зорге - ученик и съратник на К. Маркс и Фр. Енгелс. Зорге е мобилизиран в немската армия през 1914 г. и участва в Първата световна война. Член е на Независимата социалдемократическа партия от 1917 до 1919 г., членува в Германската комунистическа партия от 1919 г. Пропагандист е във Вупертал и Франкфурт на Майн, редактор на комунистическия вестник в Солинген. От 1924 г. е в СССР. Член е на КПСС от 1925 г. През 30-те и 40-те години на миналия век е разузнавач на СССР в Германия, Япония и други страни. Успява да получи сравнително точна информация за броя на немските дивизии, съсредоточени през лятото на 1941 г. на границите на СССР, за датата на нахлуването на войските и за планираните военни действия. През октомври 1941 г. е арестуван от японската полиция, през септември 1943 г. осъден на смърт и обесен. Погребан е в Токио. \r\n \r\n1871 г. \r\nУмира Адолф Фридрих Людвиг Щрекер – германски химик-органик. Ученик е на Ю. Либих. Професор е в университетите в Кристияния (дн. Осло) от 1851 г., Тюбинген от 1860 г. и Вюрцбург от 1861 г. Основните му трудове са върху синтеза на природните съединения. Разработва способ през 1850 г. за получаване на алфа-аминокиселини от алдехиди, синилна киселина и амоняк. Показва, че при действието на аминокиселината на азотната киселина се образуват окси-киселини, получава от гликозата гликозна киселина (през 1881 г., заедно с Н. Н. Соколов). Получава гуанидин през 1861 г. Предлага метод през 1868 г. за получаване на соли на алакансулфокиселина от алкидирани сулфиди. \r\n \r\n1812 г. \r\nУмира Матвей Фьодорович Казаков – руски архитект, един от основоположниците на класицизма в руската архитектура от ХVIII в. Матвей Казаков е роден през 1738 г. Учи в Архитектурната школа на Д. В. Охтомски в Москва в периода 1751-1760 г. Работи в Твер от 1763 до 1767 г. под ръководството на П. Р. Никитин, където участва в разработването на плана на града и построява Пътния дворец на Екатерина II. Помага на В. И. Баженов при проектирането на Големия Кремълски дворец в Москва от 1768 до 1774 г. и усвоява принципите за използване на класическите форми и пропорции. Разработва редица типове градски жилища, обществени здания, организиращи големи градски пространства и определящи архитектурата на Москва в края на ХVIII и началото на ХIХ в. По негови проекти са построени: сградата на Сената (днешен Върховен съвет и Съвет на министрите на Русия), в което използва куполно покритие с голям диаметър; Московският университет (1786-1793 г.); Голицийската (1796-1801 г.) и Павловската (1802-1807 г.) болници и др. \r\n \r\n \r\n На тази дата са родени :  \r\n1943 г. \r\nРодена е Джони Мичъл (псевд. на Роберта Джоан Андерсън) – американска поппевица, композиторка, авторка на текстове, китаристка, пианистка. Тя е автор на химна на фестивала в Уудсток. Призната е като композитор (една от първите й песни - “И двете страни”, 1967 г., има над 50 версии). Песните й са изпълнявани от редица певци, между които Джуди Колинс, Том Ръш, Дж. Кеш, “Кросби, Стилс, Неш енд Йънг”. Мичъл е художничка (живопис и графика), поетеса. В края на 70-те години на миналия век многостранните й интереси я насочват към джаза. Учи известно време при Чарли Мингъс, а скоро след смъртта му записва албума “Мингъс” (в осъществяването му участват Дж. Пасториъс, Дж. Маклахлин, Уейн Шортър и др.). През 80-те години на миналия мек продължава сътрудничеството й с джазови музиканти: Пат Матини, Майкъл Брейкър, Лайъл Мейс, Дон Алайъс, Дж. Пасториъс. Албуми: “Johnie Mitchell (Songs to a Seagull)” (1968 г.), “Clouds” (1969 г.), “Ladies of the Canyon” (1970 г.), “Blue” (1971 г.), “For the Roses” (1972 г.), “Court and Spark”, “Miles of Aisles” (1974 г.), “The Hissing of Summer Lawns” (1975 г.), “Heira” (1976 г.), “Don Juan’s Reckless Daughter” (1977 г.), “Mingus” (1979 г.), “Shadows and Light” (1980 г.), “Wild Things Run Fast” (1982 г.), “Dog Eat Dog” (1985 г.), “Chalk Mark in a Rain Storm” (1988 г.), “Night Ride Home” (1991 г.), “Turbulent Indigo” (1994 г.), “Hits and Misses” (1996 г.), “Taming the Tiger” (1998 г.). \r\n \r\n1930 г. \r\nРоден е Валентин Николаевич Железняков – руски оператор. Завършва ВГИК през 1958 г. Дебютира в новелата \"Тамбу-ламбу\" (1958 г.) заедно с О. Лучинин. Снима: \"Ескадрата излита на запад\" (1966 г.), \"Червеният площад\" (1970 г.), \"Четвъртият\" (1973 г.), \"Децата на Ванюшин\" (1974 г.), \"Легенда за Тил\" (1977 г.), \"Техеран 43\" (1981 г.), \"Майка Мария\" (1982 г.), \"Бряг\" (1984 г.), \"Избор\" (1988 г.), тв филми: \"Операция “Тръст\" (1968 г.), \"Първа любов\" (1969 г.), \"Диалог\" (1978 г.). \r\n \r\n1913 г. \r\nРоден е Албер Камю – френски философ и писател, есеист, романист, драматург и журналист, лауреат на Нобелова награда за литература за 1957 г. От 1940 г. живее и работи във Франция. По време на Втората световна война е активен участник в Съпротивата. Автор е на “Писма към немския приятел” (1943-1944 г.), “Чужденецът” (1942 г.), “Митът за Сизиф” (1942 г.), “Разбунтуваният човек” (1951 г.). Загива при автомобилна катастрофа на 4 януари 1960 г. \r\n \r\n1909 г. \r\nРоден е Кен Уехара (псевдоним на Кийосуке Икебата) – японски актьор. Завършва университет през 1935 г. Постъпва в компанията “Сьотика”. Той е един от най-популярните герои-любовници в японското кино - “Храната” (1951 г.), “Трагедията на Япония” (1953 г.), “Нощната река” (1956 г.) и др. \r\n \r\n1898 г. \r\nРоден е Тото (псевдоним на Антонио де Куртис Галярди, херцог Комнин Византийски) - италиански актьор. Играе в театрите в Неапол и Рим, както и във вариететни програми. В киното е от 1936 г. Играе във филмите: “Тото Ле Моко” (1949), “Тото търси квартира” (1949), “Неапол - град на милионери” (1950 г.), “Тото търси жена” (1950 г.), “Полицаи и крадци” (1951 г.), “Тото и кралете на Рим” (1951 г.), “Тото и жените” (1952 г.), “Тото в цвят” (1952 г.), “Къде е свободата?” (1953 г.), “Златото на Неапол” (1954 г.), “Тото и Каролина” (1954 г.), “Хора ли сме или фелдфебели?” (1956 г.), “Престъпниците, както винаги, останаха неизвестни” (1958 г.), “Законът си е закон” (1958 г.), “Операция “Свети Януари” (1966 г.), “Птици големи и малки” (1966 г.), “Вещиците” (1966 г.), “Капричио по италиански” (1968 г.). \r\n \r\n1867 г. \r\nРодена е Мария Склодовска Кюри – френска физичка, професор, чуждестранен член на много академии на науките, полякиня по произход. Изучава свойствата на радиоактивното лъчение, открива полония и радия през 1898 г. със съпруга си Пиер Кюри. Доказва независимостта на радиоактивния разпад от концентрацията и от други фактори, а през 1911 г. изготвя първия радиев еталон. През 1903 г. заедно с Антоан Бекерел и Пиер Кюри получава Нобелова награда за физика. През 1911 г. става Нобелов лауреат в областта на химията. \r\n \r\n1811 г. \r\nРоден е Карел Яромир Ербен – чешки поет, фолклорист и историк. Завършва Пражкия университет. От 1848 г. е депутат в чешкия сейм. От 1851 г. заема длъжността пражки архивариус. В своята поезия използва мотиви от чешкия фолклор (сб. балади \"Букет от народни повести\", 1853 г.), чешки, руски, украински приказки (\"Сто простонародни славянски приказки в оригинален текст\", 1865 г.). Издава сб. \"Чешки народни песни\" (3 тома., 1842-1845 г.), \"Простонародни чешки песни и пословици\" (1864 г.). Публикува редица документи, отнасящи се до историята на Чехия (между които сборник с грамоти по чешка история до средата на ХIII в.) и други славянски народи; паметници на старата чешка литература (\"Сборник дипломатически документи и исторически грамоти от Бохемия и Моравия\", ч. I, 1855 г.; \"Пражката хроника на Бартош\", 1851 г., съчинения на Томаш Щитни, 1852 г., Ян Хус, 3 т., 1865-1868 г., и др.). Върху много от стиховете му пишат музика А. Дворжак, К. Бендл, З. Филих. Превежда на чешки език редица произведения на руската средновековна литература (т. нар. летописи на Нестор, 1867 г., \"Слово о полку Игореве\", 1869 г., \"Задонщина\", 1869 г., и др.), издава произведения от епохата на хуситските войни. Привърженик е на панславизма. \r\n \r\n1598 г. \r\nРоден е Франсиско Сурбаран – испански художник. Учи в Севиля при П. де Вилянуева (от 1614 г.) и Ф. Пачеко. Живее и работи в Лерен (Бадахос, 1617-1628 г.), от 1628 г. е в Севиля. Типични за творчеството му са композициите на теми от живота на светците, представени като сцени от манастирския бит (“Молитвата на св. Бонавентура при избора на папа Григорий Х”, “Св. Лаврентий”, 1636 г., и др.). Произведенията от ранния му период са създадени под силното влияние на Караваджо (фрески в капелата на катедралата “Св. Петър” в Севиля, 1625 г.). Освен религиозни композиции рисува митологични сцени, портрети и натюрморти. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.11.07", "title": "Денят 7 ноември в световната история"}
{"url": "http://www.focus-news.net/news/2019/11/07/2717158/zatvoren-za-tovarni-avtomobili-nad-10-tona-e-patyat-debelets-sredni-kolibi-elena-v-oblast-veliko-tarnovo-zaradi-namalen-gabarit-na-patnoto-platno.html", "text": "Нормално се осъществява трафикът по главните и второстепенни пътища в областта в началото на работния ден. Времето е предимно облачно, но без валежи. Настилките са сухи, но по усойните места има и мокри отсечки, предаде репортер на  Радио „Фокус“ – Велико Търново . За изминалото денонощие не са регистрирани тежки инциденти. Няма и допълнително въведени ограничения – в областта. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. В Прохода на Републиката, който е отворен за движение, остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на ноември. \r\nЛуиза ТРАНЧЕВА", "date": "2019.11.07", "title": "Затворен за товарни автомобили над 10 тона е пътят Дебелец – Средни колиби – Елена в област Велико Търново заради намален габарит на пътното платно"}
{"url": "http://www.focus-news.net/news/2019/11/07/2717154/teatralnata-trupa-na-meditsinski-universitet-varna-shte-iznese-blagotvoritelen-spektakal.html", "text": "Театър „Инфаркт\", със съдействието на студентските съвети към Медицинския и Икономическия университет във Варна, ще представи за втори път на варненска сцена отличената с множество награди своя постановка „Репетиции на Мечо Пух\" с режисьор Александър Александров. Това съобщиха от пресцентъра на  Медицински университет – Варна .  \r\nПостановката ще се проведе от 19.00 часа в Зала „Аула\" на Икономически университет – Варна. Пиесата ще се играе пред зрителите с благотворителна цел. Каузата, която студентите са избрали, е свързана с техен колега - студентът по медицина от Медицински университет – Пловдив Петър Радев, който от няколко месеца се бори със заболяването остра миелобластна левкемия. Благодарение на всички кампании, проведени дотук, вече е осигурен съвместим донор за костно-мозъчна трансплантация на Петър в Германия. Самата операция, обаче, е на стойност 1 000 000 лева. \r\nСтудентите на МУ – Варна апелират към всички да заповядат на спектакъла, за да подкрепят каузата. Входът е свободен, а в залата ще бъдат поставени кутии за дарения.", "date": "2019.11.07", "title": "Театралната трупа на Медицински университет - Варна ще изнесе благотворителен спектакъл"}
{"url": "http://www.focus-news.net/news/2019/11/07/2717161/ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets-v-oblast-gabrovo.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. Условията за пътуване в региона са нормални. Трафикът към този час е спокоен. Времето е предимно облачно, настилките – сухи. В някой по-усойни места има и мокри отсечки. Отворен за движение е проходът Шипка, но там остава в сила забраната за товарни автомобили над 12 тона. Движението в участъка от Габрово към върха при км 164+150 трябва да се осъществява с повишено внимание поради пропаднал участък. Поставена е необходимата сигнализация, а укрепването продължава до началото на следващата година. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация.  \r\nЛуиза ТРАНЧЕВА", "date": "2019.11.07", "title": "Ограничено е движението на автомобили с ширина над 3.3 метра по пътя между селата Кормянско и Малък Вършец в област Габрово"}
{"url": "http://www.focus-news.net/news/2019/11/07/2717160/predimno-suhi-sa-patishtata-v-oblast-smolyan-remonti-se-izvarshvat-po-nyakolko-napravleniya.html", "text": "Предимно сухи са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Мокри участъци има по високите и сенчести участъци в планината. Повишена е опасността от падащи камъни по всички направления в областта. През нощта не са получавани сигнали за инциденти по пътищата в региона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян пътните настилки са сухи. В сутрешните часове автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.07", "title": "Предимно сухи са пътищата в област Смолян, ремонти се извършват по няколко направления"}
{"url": "http://www.focus-news.net/news/2019/11/07/2717162/normalna-e-patnata-obstanovka-v-oblast-burgas-patishtata-sa-suhi-i-normalno-prohodimi.html", "text": "Нормална е пътната обстановка в област Бургас, пътищата са сухи и нормално проходими, съобщиха за  Радио \"Фокус\" - Бургас  от Областно пътно управление. Движението се осъществява нормално. Струпване на автомобили се наблюдава в района на пътен възел \"Юг\", на кръстовището с кръгово движение край бургаската болница, както и по пътната отсечка кв. \"Банево\" - Бургас. В централната градска част интензивен трафик се наблюдава в района на кръстовището между булевардите \"Сан Стефано\" и \"Демокрация\", в района на Новата поща, както и в района на кръстовището с кръгово движение \"Трапезица\". \r\nДеница ДИМИТРОВА", "date": "2019.11.07", "title": "Нормална е пътната обстановка в област Бургас, пътищата са сухи и нормално проходими"}
{"url": "http://www.focus-news.net/news/2019/11/07/2717165/kmetovete-i-obshtinskite-savetnitsi-v-kyustendil-shte-polozhat-kletva.html", "text": "Кметовете и общинските съветници в Кюстендил ще положат клетва. Това съобщиха за  Радио „Фокус” – Кюстендил  от Областната администрация. Първото заседание на новоизбрания Общински съвет ще започне от 9.30 часа в залата на Общината. Заседанието е насрочено от страна на областния управител на Кюстендил Виктор Янев, на основание член 23, алинея 1 от Закона за местното самоуправление и местната администрация (ЗМСМА). По време на първото заседание ще бъде положена клетва от новоизбраните кметове на общини, общински съветници и кметове на кметства. На същото заседание ще бъде избран и председател на новоизбрания Общински съвет, който се състои от 37 души. В него Местна коалиция ГЕРБ има 19 съветници. „БСП за България” е с 9 съветници. Партия на зелените има 5 съветници, а по двама съветници имат Местна коалиция „Движение заедно за промяна” и Местна коалиция „Глас народен”. \r\nВенцеслав ИЛЧЕВ", "date": "2019.11.07", "title": "Кметовете и общинските съветници в Кюстендил ще положат клетва"}
{"url": "http://www.focus-news.net/news/2019/11/07/2717159/v-pleven-shte-bade-predstavena-knigata-na-tatyana-lyubenova-hroniki-na-duha.html", "text": "В Регионална библиотека  „Христо Смирненски“ ще бъде представена книгата на Татяна Любенова „Хроники на духа, предаде кореспондент на  Радио „Фокус“ . ,,Документално-публицистичната книга е третата в поредицата, посветена на културното развитие на Плевен за последните двадесет години. Първите две книги - „Книга за художниците” и „Написано на кирилица”, са посветени на плевенските художници и писатели“, каза Татяна Любенова. „Хроники на духа” обхваща дейността на всички културни институти в града - музеи, библиотеки, читалища, театър, кино, филхармония, хорови формации и духови оркестри, фолклорни формации, фотография, детски културни институти, училища и др.“, посочи Татяна Любенова. Тя допълни, че книгата представя културната традиция в Плевен и постиженията в различните области на изкуството и културата. \r\nВиолета КРЪСТЕВА", "date": "2019.11.07", "title": "В Плевен ще бъде представена книгата на Татяна Любенова „Хроники на духа”"}
{"url": "http://www.focus-news.net/news/2019/11/07/2717152/el-pais-ispaniya-v-navecherieto-na-izborite-madrid-izprashta-hilyadi-politseyski-sluzhiteli-v-kataluniya.html", "text": "Хиляди полицейски служители ще бъдат разположени на територията на Каталуния в неделя, за да гарантират сигурността на поредните предсрочни избори в Испания, съобщава електронното издание на националния ежедневник  El Pais . \r\nВластите в Мадрид искат да предотвратят всякакви потенциални нарушения в изборния ден, подобно на размириците, които белязаха улиците на големите градове в региона след присъдите на Върховния съд срещу каталунските лидери, участвали в процеса на едностранното обявяване на независимост през есента на 2017 г. Протести също бяха организирани в Барселона в началото на седмицата по време на посещението на испанското кралско семейство в каталунската столица за церемония по награждаване. \r\nИзточници, запознати с операцията, разкриха, че до 2500 служители на Националната полиция и 2000 служители на Гражданската гвардия ще патрулират по улиците в каталунските градове, за да възпрепятстват всякакви действия на насилие в деня на изборите. \r\nОфициални източници на испанското вътрешно министерство съобщиха за предвидено разполагане на около 3 000 полицейски служители, но според базирания в Барселона Център за координация по сигурността броят им ще бъде около 4 500. \r\nДруги 8000 членове на регионалните полицейски сили (Mossos d'Esquadra), ще гарантират реда в избирателните секции в североизточния регион. Източници на каталунската правоохранителна агенция заявиха, че патрули ще бъдат разположени във всеки избирателен участък в общини с население над 4000 души, което ще разшири оперативната способност на силите до краен предел. \r\nРешението да се изпратят подкрепления в региона идва след  уличните сблъсъци между активисти за независимост и привърженици на статуквото. В бурните събития, продължили около седмица, 600 души бяха ранени, 200 протестиращи бяха арестувани, а 28 бяха поставени под стража. Властите в Барселона оцениха щетите от демонстрацииите на над 2,5 милиона евро. \r\n \r\n  Тереза Герова", "date": "2019.11.07", "title": "El Pais (Испания): В навечерието на изборите: Мадрид изпраща хиляди полицейски служители в Каталуния"}
{"url": "http://www.focus-news.net/news/2019/11/07/2717157/intenziven-e-trafikat-po-uchastaka-na-am-trakiya-v-oblast-plovdiv.html", "text": "Интензивен е трафикът по участъка на АМ „Тракия“ в област Пловдив, предаде репортер на  Радио „Фокус“ – Пловдив . Натоварено движението се отчита също по направленията Пловдив - Карлово, Пловдив - Пазарджик и Пловдив - Асеновград. Пътищата на територията на областта са сухи и нормално проходими. Въведени са няколко временни ограничения за движение по основни направления в областта. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. До 1 декември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци, поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. \r\nИнтензивен е трафикът и на територията на град Пловдив към този час. Колони от автомобили се образуват по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“ и „България“. До 16.00 часа днес ще бъдат затворени двете платна на бул. „Александър Стамболийски“ в града, в отсечката от ул. „Никола Димков” до  ул. „Болград”. Причината е авариен ремонт на магистрален водопровод. Маршрутите  на  автобусни линии  №1, 16 и 36 от вътрешноградския транспорт  е променен. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“, заради ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. \r\nТони МИХАЙЛОВ", "date": "2019.11.07", "title": "Интензивен е трафикът по участъка на АМ „Тракия“ в област Пловдив"}
{"url": "http://www.focus-news.net/news/2019/11/07/2717164/ogranicheno-e-dvizhenieto-v-14-kilometrov-uchastak-ot-avtomagistrala-struma-v-oblast-kyustendil-zaradi-remont.html", "text": "Ограничено е движението в 14-километров участък от Автомагистрала „Струма” в област Кюстендил заради ремонт. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничено е движението в посока Дупница от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79 като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.07", "title": "Ограничено е движението в 14-километров участък от Автомагистрала „Струма” в област Кюстендил заради ремонт"}
{"url": "http://www.focus-news.net/news/2019/11/07/2717167/nad-150-signala-za-nadnormen-shum-sa-postapili-v-politsiyata-v-plovdiv-prez-oktomvri.html", "text": "154 сигнала за наднормен шум са постъпили в полицията в Пловдив през месец октомври. Това съобщиха за  Радио „Фокус“ – Пловдив  от Областната дирекция на МВР. В Пловдив 96 проверки, свързани с генериране на шум от различни източници във времевите периоди на денонощието от 14.00 до 16.00 часа и от 23.00 до 08.00 часа, са извършили служители на Пето районно полицейско управление. Колегите им от Второ районно полицейско управление са отработили 20 подобни оплаквания, от Трето районно полицейско управление – 7, а от Четвърто и Шесто районни управления – по 2. В Районното управление в Труд приетите съобщения са 16, 10 са в полицията в Асеновград и едно – в Райнното управление в Раковски. По Закона за МВР са издадени 12 протокола и разпореждане, съставени са и 2 акта за неизпълнение на полицейско разпореждане.", "date": "2019.11.07", "title": "Над 150 сигнала за наднормен шум са постъпили в полицията в Пловдив през октомври"}
{"url": "http://www.focus-news.net/news/2019/11/07/2717168/s-praznichen-kontsert-chitalishte-elenka-i-kiril-d-avramovi-v-svishtov-shte-otbelezhi-150-g-ot-rozhdenieto-na-asen-mustakov-i-140-g-ot-rozhdenieto-na-ivan-lozanov.html", "text": "С празничен концерт Първо българско народно читалище „Еленка и Кирил Д. Аврамови – 1856\" отбелязва две кръгли годишнини. Това съобщиха за  Радио „Фокус“ – Велико Търново  от читалището. През 2019 г. културната институция чества 150 години от рождението на Асен Мустаков – син на Янко Мустаков, активен читалищен деец, съучредител на Свищовското музикално дружество (1894 година), библиотекар в читалищната библиотека (1908 -1926 година) и 140 години от рождението на диригента и композитор Иван Лозанов.  \r\nВ концерта ще вземат участие: Хорът на моряците-ветерани „Христо Манолов\" – гр. Варна и Първи български хор „Янко Мустаков\" при ПБНЧ „Еленка и Кирил Д. Аврамови - 1856\" –  Свищов. \r\nМузикалната проява ще е в големия салон от 18.30 часа.  \r\nЛуиза ТРАНЧЕВА", "date": "2019.11.07", "title": "С празничен концерт читалище „Еленка и Кирил Д. Аврамови“ в Свищов ще отбележи 150 г. от рождението на Асен Мустаков и 140 г. от рождението на Иван Лозанов"}
{"url": "http://www.focus-news.net/news/2019/11/07/2717172/v-gorna-oryahovitsa-shte-se-sastoi-blagotvoritelen-kontsert-v-podkrepa-na-hora-s-onkologichni-zabolyavaniya.html", "text": "В града ще се състои благотворителен концерт в подкрепа на хора с онкологични заболявания. Събитието се организира от Сдружението на онкоболните в града и е част от събитията, посветени на Световния месец за борба с рака – октомври. Това обясни за  Радио „Фокус“ – Велико Търново  председателят на организацията Мария Георгиева. Благотворителният концерт ще започне от 18.00 часа в Зала 1 на Общината. С него ще се набират средства за онкоболни от втора и трета ремисия - след химио или лъчетерапия. Част от сумата ще бъде дарена за рехабилитация и възстановяване на един онкоболен, завършил студент, който е безработен в момента. Друга част от парите ще е за превантивна профилактика в четири средни училища в Горна Оряховица. Ще се проведат разговори с ученици от 9-ти до 12-ти клас по темите „Здравословно хранене“, „Здравословно мислене“ и „Превантивна профилактика“. \r\nЛуиза ТРАНЧЕВА", "date": "2019.11.07", "title": "В Горна Оряховица ще се състои благотворителен концерт в подкрепа на хора с онкологични заболявания"}
{"url": "http://www.focus-news.net/news/2019/11/07/2717169/normalno-se-osashtestvyava-preminavaneto-prez-granichnite-punktove-mezhdu-balgariya-i-gartsiya-v-oblast-blagoevgrad.html", "text": "Нормално се осъществява преминаването през граничните пунктове между България и Гърция в област Благоевград. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Кулата“ и „Илинден“ няма струпвания на леки и товарни автомобили. На пунктoвете между България и Р Северна Македония в областта – „Златарево“ и „Станке Лисичково“, преминаването е без проблеми.  \r\nЛивия НИНОВА", "date": "2019.11.07", "title": "Нормално се осъществява преминаването през граничните пунктове между България и Гърция в област Благоевград"}
{"url": "http://www.focus-news.net/news/2019/11/07/2717163/politico-bryuksel-poiska-ot-velikobritaniya-da-nominira-evropeyski-komisar-za-predpochitane-zhena.html", "text": "Новоизбраният председател на Европейската комисия Урсула фон дер Лайен написа писмо до премиера на Обединеното кралство Борис Джонсън, в което поиска Лондон да номинира свой кандидат за член на изпълнителния орган на Общността - за предпочитане жена, съобщава изданието  Politico  в европейската си редакция.  \r\nСъответното стана ясно на редовен брифинг в Брюксел в следобедните часове на сряда. Молбата на Фон дер Лайен е Джонсън да представи кандидатурата на Великобритания – или списък с такива, който обаче да включва и представители на нежния пол. Освен това британският министър-председател е помолен да откликне на призива „бързо“. Новият състав на Комисията следва да бъде утвърден до края на текущия месец ноември. Говорител на правителството в Лондон увери, че отговорът ще бъде даден „в срок\". \r\nВ края на миналия месец бе договорено отлагане на Брекзит до края на януари. Точно преди разрешението за отсрочката да бъде дадено, Фон дер Лайен заяви, че ако Обединеното кралство остане в ЕС след 1 ноември, „тогава, разбира се, бих помолила Великобритания да изпрати комисар\". \r\nСтемежът на избрания председател на Комисията за баланс между половете претърпя удар, след като Франция номинира Тиери Бретон за свой кандидат. Първият избор на Париж Силви Гулард бе отхвърлена от Европейския парламент. \r\n \r\n  Тереза Герова", "date": "2019.11.07", "title": "Politico: Брюксел поиска от Великобритания да номинира европейски комисар – \"за предпочитане жена\""}
{"url": "http://www.focus-news.net/news/2019/11/07/2717176/atanas-telcharov-e-preizbran-za-predsedatel-na-obshtinskiya-savet-v-sadovo.html", "text": "Атанас Телчаров е преизбран за председател на Общинския съвет в Садово. Това съобщиха за  Радио „Фокус“ – Пловдив  от Общината. Телчаров отново застана начело на местния законодателен орган, като бе избран на първото заседание на новия Общинския съвет на 6 ноември. \r\nЗаседанието започна с полагане на клетва, а церемонията ръководи зам. областният управител Димитър Керин. 17-те общински съветници, кметът на Община Садово и кметовете на кметства се заклеха, че ще работят в интерес на хората от община Садово, спазвайки конституцията и законите на страната. \r\nСъгласно чл.23, ал.3 от ЗМСМА, най-възрастният съветник - Георги Буков, бе председателстващ на вчерашното заседание.", "date": "2019.11.07", "title": "Атанас Телчаров е преизбран за председател на Общинския съвет в Садово"}
{"url": "http://www.focus-news.net/news/2019/11/07/2717173/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир. През изминалата нощ обстановката е била спокойна, съобщиха за  Радио „Фокус“ – Пирин  от Областно пътно управление – Благоевград. Към този час трафикът е натоварено по главен път Е-79 в платното в посока София. По автомагистрала „Струма“ и второкласен път Симитли – Гоце Делчев преминаването се осъществява с нормално темпове за делничен ден. До 31 декември движението по третокласен път автомагистрала „Струма“ – Лозеница от км 0 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут - АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на леки и товарни автомобили. \r\nЛивия НИНОВА", "date": "2019.11.07", "title": "Повишена е опасността от падащи камъни в Кресненското дефиле и в района на проходите Предел и Папаз Чаир"}
{"url": "http://www.focus-news.net/news/2019/11/07/2717166/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.07", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/11/07/2717177/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Държавният глава на Турция Реджеп Тайип Ердоган пристига на посещение в Унгария, съобщава англоезичното електронно издание  The Hungary Today . \r\nВ рамките на посещението си Ердоган ще вземе участие в заседание на двустрання унгарско-турски съвет, стана ясно от изявление, разпространено по-рано след среща между първия дипломат на Будапеща Петер Сиярто и Мевлют Чавушоглу, министър на външните работи на южната ни съседка.  \r\nСпоред разпространената информация, Анкара е решила да назначи петима нови почетни консула в Унгария. Двамата външни министри също така са се договорили, че Турция ще подкрепи членството на Унгария в Изпълнителния съвет на ЮНЕСКО, стана ясно още от разпространеното съобщение.  \r\n*** \r\n \r\n  Държавният секретар на САЩ Майк Помпео пристигна на двудневно посещение в Германия. Първият дипломат на Вашингтон кацна в Нюрнберг късно във вторник вечерта. Първата спирка в двудневната му визита е за среща с американски войници, разположени в Графенвуер и Вилсек, съобщава германският национален ежедневник  Die Zeit . \r\nВ рамките на деня Помпео ще посети ключови за германското обединение места, включително едно от селата в Горна Франкония, през които някога е минавала границата с ГДР. Очаква се и да проведе среща с министъра на външните работи на ФРГ Хайко Маас.  \r\nСлед това Помпео ще продължи към Лайпциг и Хале, където ще разговаря с местните жители за падането на Берлинската стена. В Хале двамата минитри ще подчертаят позициите си срещу десния екстремизъм – именно в този град наскоро бе извършено нападение срещу синагога.  \r\nРазговорите с канцлера Ангела Меркел (ХДС), министъра на отбраната Анегрет Крамп-Каренбауер (ХДС) и министъра на финансите Олаф Шолц (ГСДП) са насрочени за петък в Берлин. За последно Помпео беше за политически преговори в Германия в края на май. Както тогава, така и сега се очаква преговорите да бъдат трудни. \r\n*** \r\n \r\n  Хиляди полицейски служители ще бъдат разположени на територията на Каталуния в неделя, за да гарантират сигурността на поредните предсрочни избори в Испания, съобщава електронното издание на националния ежедневник  El Pais . \r\nВластите в Мадрид искат да предотвратят всякакви потенциални нарушения в изборния ден, подобно на размириците, които белязаха улиците на големите градове в региона след присъдите на Върховния съд срещу каталунските лидери, участвали в процеса на едностранното обявяване на независимост през есента на 2017 г. Протести също бяха организирани в Барселона в началото на седмицата по време на посещението на испанското кралско семейство в каталунската столица за церемония по награждаване. \r\nИзточници, запознати с операцията, разкриха, че до 2500 служители на Националната полиция и 2000 служители на Гражданската гвардия ще патрулират по улиците в каталунските градове, за да възпрепятстват всякакви действия на насилие в деня на изборите. \r\nОфициални източници на испанското вътрешно министерство съобщиха за предвидено разполагане на около 3 000 полицейски служители, но според базирания в Барселона Център за координация по сигурността броят им ще бъде около 4 500. \r\nДруги 8000 членове на регионалните полицейски сили (Mossos d'Esquadra), ще гарантират реда в избирателните секции в североизточния регион. Източници на каталунската правоохранителна агенция заявиха, че патрули ще бъдат разположени във всеки избирателен участък в общини с население над 4000 души, което ще разшири оперативната способност на силите до краен предел. \r\nРешението да се изпратят подкрепления в региона идва след  уличните сблъсъци между активисти за независимост и привърженици на статуквото. В бурните събития, продължили около седмица, 600 души бяха ранени, 200 протестиращи бяха арестувани, а 28 бяха поставени под стража. Властите в Барселона оцениха щетите от демонстрацииите на над 2,5 милиона евро. \r\n*** \r\n \r\n  Новоизбраният председател на Европейската комисия Урсула фон дер Лайен написа писмо до премиера на Обединеното кралство Борис Джонсън, в което поиска Лондон да номинира свой кандидат за член на изпълнителния орган на Общността - за предпочитане жена, съобщава изданието  Politico  в европейската си редакция.  \r\nСъответното стана ясно на редовен брифинг в Брюксел в следобедните часове на сряда. Молбата на Фон дер Лайен е Джонсън да представи кандидатурата на Великобритания – или списък с такива, който обаче да включва и представители на нежния пол. Освен това британският министър-председател е помолен да откликне на призива „бързо“. Новият състав на Комисията следва да бъде утвърден до края на текущия месец ноември. Говорител на правителството в Лондон увери, че отговорът ще бъде даден „в срок\". \r\nВ края на миналия месец бе договорено отлагане на Брекзит до края на януари. Точно преди разрешението за отсрочката да бъде дадено, Фон дер Лайен заяви, че ако Обединеното кралство остане в ЕС след 1 ноември, „тогава, разбира се, бих помолила Великобритания да изпрати комисар\". \r\nСтемежът на избрания председател на Комисията за баланс между половете претърпя удар, след като Франция номинира Тиери Бретон за свой кандидат. Първият избор на Париж Силви Гулард бе отхвърлена от Европейския парламент. \r\n*** \r\n \r\n  Том Уотсън се оттегли от поста вицепредседател на Лейбъристката партия след поредица от сблъсъци с лидера Джереми Корбин относно антисемитизма, Брекзит и посоката на развитие на партията, съобщава националният ежедневник  The Times . \r\nУотсън, който е депутат от 2001 г., настоя, че решението е „лично, а не политическо“, но въпреки това затяга хватката около Корбин в навечерието на предсрочните парламентарни избори в страната, насрочени за 12 декември.  \r\nТой представи оставката му идва повече от месец, след като привържениците на Корбин настояха за премахване на поста вицепредседател на лейбъристите. През последните месеци  Уотсън беше изправен пред остра критика в редиците на партията си. \r\n***", "date": "2019.11.07", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/11/07/2717171/mestni-izbori-2019-administrativniyat-sad-v-kardzhali-shte-gleda-delo-po-zhalba-na-edna-ot-partiite-za-povtorno-prebroyavane-na-byuletinite.html", "text": "Административният съд в Кърджали ще гледа днес дело по жалба на една от партиите с искане за повторно преброяване на бюлетините от местните избори, предаде кореспондент на  Радио „Фокус“ . Местната общинска структура на партията в Кирково се мотивира в искането си с това, че е установен много голям брой на недействителните гласове - 1820, или 15% от всички подадени гласове в деня на изборите за общински съветници в община Кирково. Партията иска повторно преброяване на бюлетините и проверка на гласовете, подадени на 27 октомври. Ако съдът постанови проверка и се окаже, че жалбата има основание, ще се пристъпи към ново разпределение на мандатите и съветниците в общинския съвет. При този случай партията може да добави още един съветник.", "date": "2019.11.07", "title": "Местни избори 2019: Административният съд в Кърджали ще гледа дело по жалба на една от партиите за повторно преброяване на бюлетините"}
{"url": "http://www.focus-news.net/news/2019/11/07/2717181/pregled-na-osnovnite-temi-v-burgaskiya-pechat.html", "text": "\"Бургаски оператор ще води туристи до остров Света Анастасия\" е водещата тема във вестник  \"Черноморски фар\" . \"Атракцията събуди любопитство на Лондонското изложение\" пише още в статията. Голям британски туроператор проявява интерес към бургаския остров Света Анастасия и възнамерява за следващото лято да организира ежеседмични пътувания за своите туристи, които са отседнали в Слънчев бряг, до бургаската забележителност. \"Несебърската сага с кмета - административен пинг-понг\" е друго заглавие от първите страници на вестника. \"Служебно отстраняване на Николай Димитров, както и двамата общински съветници в ареста - Георги Георгиев и Петър Тодоров, ще е опасен прецедент, смята адвокат Драгомир Ошавков\" пише още в материала. \"Бургас получи 49 имота от държавата в Ченгенето\" е друга новина в днешния брой. Община Бургас получава право на собственост върху четиридесет и девет имота - държавна собственост. Имотите ще бъдат използвани за изграждане на инженерната инфраструктура, улична мрежа, алеи и озеленяване, пречиствателна станция за отпадни води и други. \"Данъчните организират семинари в Бургас, Пловдив, Варна, Велико Търново\", \"Владимир Корновски е новият началник на отделението по кардиохирургия към МБАЛ \"Сърце и Мозък\" Бургас\" и \"Моторист издъхна след сблъсък с пожарна в Слънчев бряг\" са още заглавия от ежедневника.Темата на деня е: \"Кметът Исмаил Осман и общинските съветници в Руен положиха клетва\". \"Резултатите показват, че хората са доволни от нашата работа\", заяви Осман.", "date": "2019.11.07", "title": "Преглед на основните теми в бургаския печат"}
{"url": "http://www.focus-news.net/news/2019/11/07/2717182/s-35-glasa-za-ventsislav-spirdonov-be-izbran-za-predsedatel-na-obshtinski-savet-veliko-tarnovo.html", "text": "С 35 гласа „за“ Венцислав Спирдонов бе избран за председател на Общински съвет - Велико Търново. Това ще е вторият му мандат на поста, като този път номинацията му бе предложена от най-голямата група в местния парламент – тази на ГЕРБ и СДС, предаде репортер на  Радио „Фокус“ – Велико Търново . Официалното встъпване в длъжност се случи на тържествена церемония, която се проведе в Конака. Неговите заместници ще бъдат определени на първата редовна сесия, която ще е в края на месеца. Венцислав Сирдонов благодари на гражданите за гласуваното му доверие да стане част от местния парламент, както и на новите си колеги – за подкрепата за председателското място. „Статистиката, която винаги е точна наука, казва следното - за първи път имаме кмет на Велико Търново, избран два пъти последователно на първи тур, както и председател на Общинския съвет за втори пореден мандат. Ще бъдем все по-стриктни към себе си и към очакванията на гражданите“, допълни Спирдонов. \r\nПо-късно в профила си във фейсбук той припомни на гражданите, че са „добре дошли“ на всяка една предстояща сесия на ОбС – Велико Търново, че могат да задават въпроси, да отправят предложения и да гледат заседанията онлайн – на сайта на органа.  \r\nЛуиза ТРАНЧЕВА", "date": "2019.11.07", "title": "С 35 гласа „за“ Венцислав Спирдонов бе избран за председател на Общински съвет - Велико Търново"}
{"url": "http://www.focus-news.net/news/2019/11/07/2717178/administrativniyat-sad-v-kyustendil-shte-zasedava-po-zhalba-sreshtu-reshenie-na-oik-nevestino.html", "text": "Административният съд в Кюстендил ще заседава по жалба срещу решение на ОИК – Невестино. Това съобщиха за  Радио „Фокус” – Кюстендил  от съдебната институция. Заседанието по делото е насрочено за 10.30 часа. В Административен съд – Кюстендил е образувано административно дело по жалба срещу решение на Общинска избирателна комисия – Невестино за определяне резултатите от изборите за общински съветници на Община Невестино. Жалбата е подадена от представител на една от политическите партии, участвали в местните избори на територията на община Невестино.  \r\nВенцеслав ИЛЧЕВ", "date": "2019.11.07", "title": "Административният съд в Кюстендил ще заседава по жалба срещу решение на ОИК – Невестино"}
{"url": "http://www.focus-news.net/news/2019/11/07/2717179/v-krumovgrad-shte-se-provede-parvoto-zasedanie-na-novoizbraniya-obshtinski-savet.html", "text": "В града ще се проведе първото заседание на новоизбрания Общински съвет, предаде кореспондент  Радио „Фокус“ . Заседанието ще започне от 11. 00 часа в залата на Общински съвет - Крумовград. На него ще се закълне и кметът Себихан Мехмед, общинските съветници и кметове на села. Церемонията ще се състои с участието на областния управител на Кърджали Никола Чанев, ще бъде избран и новият председател на Съвета.  \r\nВчера в читалище „Пробуда“ в Черноочене се проведе първата сесия Общинския съвет и се заклеха новите съветници, кметът Айдън Осман, който е от ДПС и кметовете на кметства от общината. Избран беше и председател на Съвета – Бедрие Газиюмер от ДПС.  \r\nВстъпиха в длъжност и новите представители на местната власт в Кирково на първо заседанието на новия Общински съвет в Конферентна зала на Община Кирково. В присъствието на областният управител Никола Чанев се състоя тържествен ритул по връчване на символичния ключ на Кирково на кметът втори мандат Шинаси Сюлейман, който е от ДПС. Заклеха се и новите съветници и кметове на кметства в община Кирково, избран бе и нов председател на Общинския съвет Сали Рамадан от ДПС. \r\nДарина ДЕЕНИЧИНА", "date": "2019.11.07", "title": "В Крумовград ще се проведе първото заседание на новоизбрания Общински съвет"}
{"url": "http://www.focus-news.net/news/2019/11/07/2717175/pregled-na-osnovnite-temi-vav-velikotarnovskiya-pechat.html", "text": "„Инж. Даниел Панов получи символите на кметската власт“ е заглавие от първа страница на областния всекидневник  „Янтра ДНЕС” . Избраният за трети кметски мандат инж. Даниел Панов, общинските съветници и кметовете на населените места в община В. Търново положиха клетва в музей „Възраждане и Учредително събрание“. Историческата сграда прие първото заседание на новия Общински съвет в старата столица, определен след местните избори на 27 октомври … Повече за това как премина церемонията и кой влиза в местния парламент, прочетете на страниците на изданието. „От БСП искат касиране на изборите за общински съветници в Горна Оряховица“, пише още вестникът. От местната коалиция „БСП за България“, АБВ, „Движение 21“ оспорват изборите за общински съветници в Горна Оряховица. Червените възразяват срещу решението на Общинската избирателна комисия, с което е обявен резултатът от гласуването за общински съветници. „Съдят двама, пребили до смърт скитник“ е новина от криминалната хроника. На страница пета има материал за новата книга на историка Тодорка Недева, която разказва „личните истории на 45 търновски кметове“. „Тинко Банабаков стана шампион на България и в новата си кат. 56 кг“ е новина от спортните страници.  \r\n„Даниел Панов встъпи в длъжност, Венцислав Спирдонов е председател на Общинския съвет“ е заглавие от другия областен ежедневник  „Борба“ .  Д-р инж. Даниел Панов положи клетва и официално встъпи в длъжност . Заедно с него се заклеха и 36 общински съветници от новия местен парламент, както и новоизбраните кметове на малки населени места. Това стана на специална церемония на 6.11.2019 г. вечерта в музей „Възраждане и Учредително събрание“. „Започнаха реставрация на най-стария търновски хотел „Царъ Борисъ“ е друга новина от днес. Започна първият етап от обновлението на най-стария хотел във Велико Търново – „Царъ Борисъ“. В момента сградата се разчиства от отломки, заздравяват се и се обезопасяват конструкциите преди старта на същинското строителство, за което становище дава Институтът за недвижимо културно наследство. В днешното издание има материал и за ром от Камен, който „се готви за място в Европейската комисия“. „Спипаха крадец на дърва в Асеново“ е новина от криминалната хроника. „Футболен празник за малчуганите направи „Етър ВТ“ е заглавие от спортните страници.", "date": "2019.11.07", "title": "Преглед на основните теми във великотърновския печат"}
{"url": "http://www.focus-news.net/news/2019/11/07/2717188/namalena-e-vidimostta-po-nizinite-v-oblast-sliven-zaradi-magla.html", "text": "Намалена е видимостта по низините в област Сливен заради мъгла. Движението  по пътищата е натоварено,  но без задръствания, съобщиха от  Областно пътно управление - Сливен . Пътните настилки са нормално проходими. Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път II-66 Сливен – с. Старо село от км 2 до км 17 трябва да се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г.", "date": "2019.11.07", "title": "Намалена е видимостта по низините в област Сливен заради мъгла"}
{"url": "http://www.focus-news.net/news/2019/11/07/2717174/the-times-tom-uotsan-se-ottegli-ot-posta-vitsepredsedatel-na-leybaristkata-partiya.html", "text": "Том Уотсън се оттегли от поста вицепредседател на Лейбъристката партия след поредица от сблъсъци с лидера Джереми Корбин относно антисемитизма, Брекзит и посоката на развитие на партията, съобщава националният ежедневник  The Times . \r\nУотсън, който е депутат от 2001 г., настоя, че решението е „лично, а не политическо“, но въпреки това затяга хватката около Корбин в навечерието на предсрочните парламентарни избори в страната, насрочени за 12 декември.  \r\nТой представи оставката му идва повече от месец, след като привържениците на Корбин настояха за премахване на поста вицепредседател на лейбъристите. През последните месеци  Уотсън беше изправен пред остра критика в редиците на партията си. \r\n \r\n  Тереза Герова", "date": "2019.11.07", "title": "The Times: Том Уотсън се оттегли от поста вицепредседател на Лейбъристката партия"}
{"url": "http://www.focus-news.net/news/2019/11/07/2717189/rosen-ivanov-izpalnitelna-agentsiya-meditsinski-nadzor-838-transplantatsii-sa-izvarsheni-v-balgariya-ot-2001g-dalech-sme-ot-iziskvaniyata-na-es-po-otnoshenie-na-donorstvoto.html", "text": "Донорството е високохуманен акт на дарение, но населението у нас е слабо информирано за него. Това каза за сутрешния блок  „Добро утро, България“  на  Радио „Фокус“  Росен Иванов, изпълнителен директор на Изпълнителна агенция „Медицински надзор“, като уточни, че това е и причината за началото на съвместната кампания „Да! За живот!“ на Министерството на здравеопазването и Агенцията. 838 трансплантации са извършени в България от 2001 година, отчете той. По думите му чрез този акт хората, изпаднали в нужда, получават възможност да продължат своя живот. Значителен дял в неприемането и страха от донорство се корени в суеверията на хората, обясни Иванов. Според него по-богата информираност ще разшири възможността на българите да се съгласяват да даряват органи. Въпреки че у нас бъбречна трансплантация се извършва още през края на 60-те години, в последните години дарителите на органи са изключително малко. „32 трансплантации са извършени у нас тази година. Според регистъра, който поддържа Изпълнителната агенция „Медицински надзор“ нуждаещите се са 1161, като броим и 10 чакащи за панкреас, но тази операция не се прави почти никъде. Без донори няма трансплантации и тъй като донорите са малко у нас, малко над 2 донора на 1 млн. население, средното е 25. Критериите, за да станем пълноправен член на „Евротрансплант“ са 10 донора на 1 млн. население. Далеч сме и от средните, и от минималните изисквания“, посочи Росен Иванов. Той обясни още, че бъбречните трансплантации са най-често правените у нас. В Националната програма за подпомагане на донорството и трансплантациите са предвидени редица организационни мерки за подобряване и популяризиране на този акт, добави той. „Важно да имаме мнение за органното донорство, защото сме цивилизовани хора и имаме отношение към живота и личността на всеки човек“, обобщи Росен Иванов.  \r\nВеселка ИВАНОВА", "date": "2019.11.07", "title": "Росен Иванов, Изпълнителна агенция „Медицински надзор“: 838 трансплантации са извършени в България от 2001г., далеч сме от изискванията на ЕС по отношение на донорството"}
{"url": "http://www.focus-news.net/news/2019/11/07/2717190/zabraneno-e-preminavaneto-na-tezhkotovarni-avtomobili-nad-12-tona-prez-prohoda-petrohan.html", "text": "Нормално проходим е пътят през прохода Петрохан. Това съобщи за  Радио „Фокус“ – Видин  дежурният служител в Областно пътно управление – Монтана. Пътната настилка е суха. Остава забраната за преминаване на автомобили над 12 тона през Петрохан. Обиколният маршрут е през гр. Своге.  \r\nАнна ЛОЗАНОВА", "date": "2019.11.07", "title": "Забранено е преминаването на тежкотоварни автомобили над 12 тона през прохода Петрохан"}
{"url": "http://www.focus-news.net/news/2019/11/07/2717191/v-sliven-prodalzhava-saniraneto-po-natsionalnata-programa-za-energiyna-efektivnost.html", "text": "Започна санирането на 47-ия поред блок от общо 51, които се обновяват по Националната програма за енергийна ефективност на многофамилни жилищни сгради. Това съобщиха от пресцентъра на  Община Сливен . Временно изпълняващият длъжността кмет на Общината Румен Иванов днес приветства жителите на блока за включването им в програмата за саниране. Той ги увери, че тепърва ще усетят положителната промяна в своите домове. Румен Иванов ги призова още да проявят търпение и да  съдействат на изпълнителя на обекта, а ако забележат нередности, да подават сигнали. \r\nНа жилищния блок предстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. \r\nФирмата-изпълнител е „Интерхолд“ ЕООД, а надзорът е поверен на ДЗЗД „Икар-Хийт“. Срокът за приключване на дейностите е 180 календарни дни. \r\nОбщина Сливен продължава изпълнението на Националната програма за енергийна ефективност на многофамилни жилищни сгради.", "date": "2019.11.07", "title": "В Сливен продължава санирането по Националната програма за енергийна ефективност"}
{"url": "http://www.focus-news.net/news/2019/11/07/2717180/nova-zhalba-e-postapila-v-administrativen-sad-blagoevgrad-protiv-reshenieto-na-oik-hadzhidimovo-za-izbor-na-obshtinski-savet.html", "text": "В Административен съд – Благоевград постъпи жалба от политическа партия, издигнала кандидатска листа за общински съветници. Това съобщиха от пресцентъра на  Административен съд – Благоевград . Жалбата е против решение №101-МИ от 28.10.2019 на ОИК - Хаджидимово. Посочени са доводи за подписани протоколи с особено мнение, подари което се оспорва действителността на обявените за недействителни бюлетини. Иска се проверка на протоколите на повече от половината СИК на територията на общината.  \r\nПротив решение №101-МИ от 28.10.2019 на ОИК - Хаджидимово в Административен съд – Благоевград е образувано административно дело по жалба на осем кандидати за общински съветници от четири партии и коалиции, участници в изборите в община Хаджидимово. \r\nСрещу същото решение на ОИК – Хаджидимово има подадена жалба и от друг кандидат за общински съветник.", "date": "2019.11.07", "title": "Нова жалба е постъпила в Административен съд – Благоевград против решението на ОИК - Хаджидимово за избор на Общински съвет"}
{"url": "http://www.focus-news.net/news/2019/11/07/2717183/kandidat-za-obshtinski-savetnik-v-obshtina-sandanski-ospori-v-administrativen-sad-blagoevgrad-preferentsiite-pri-izbora-na-obshtinski-savetnitsi.html", "text": "С още една жалба частично е оспорено решение №200-МИ на ОИК - Сандански от 28 октомври 2019 г. Това съобщиха от пресцентъра на  Административен съд – Благоевград.  С жалба пред Административен съд – Благоевград кандидат за общински съветник оспорва решението в частта, в която е обявен за избран за общински съветник конкретен кандидат. Жалбоподателят оспорва преференциалното гласуване, според което е определен и поименния състав на новия Общински съвет.  \r\nВ Административен съд – Благоевград вече има образувано дело против решение №200-МИ от 28.10.2019 г. на Общинска избирателна комисия – Сандански по жалба от кандидат за общински съветник.", "date": "2019.11.07", "title": "Кандидат за общински съветник в община Сандански оспори в Административен съд – Благоевград преференциите при избора nа общински съветници"}
{"url": "http://www.focus-news.net/news/2019/11/07/2717185/mokri-sa-patnite-nastilki-v-oblast-vidin.html", "text": "Мокри са пътните настилки в областта. Това съобщиха за  Радио „Фокус“ – Видин  от Областно пътно управление. Нормално се осъществява движението по главен път Е-79 в посока от и за ГКПП „Дунав мост“, като пътуват предимно тежкотоварни автомобили. Най-много автомобили се движат в участъка Видин – Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен, няма образувани опашки от чакащи автомобили. Движението по път 1413 Грамада – Синаговци е ограничено за автомобили над 12 т поради свлачище. Обходният маршрут е  път I-1 Дунавци – Срацимирово, път III-141 Срацимирово - Грамада.  \r\nВъв Видин трафикът е засилен на входно-изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.07", "title": "Мокри са пътните настилки в област Видин"}
{"url": "http://www.focus-news.net/news/2019/11/07/2717195/premierat-boyko-borisov-balgariya-e-atraktivna-destinatsiya-za-investitsii-targoviya-i-nadezhden-partnyor-s-barzorastyasht-pazar.html", "text": "„България е атрактивна дестинация за инвестиции, търговия и надежден партньор с бързорастящ пазар“. Това заяви министър-председателят Бойко Борисов по време на срещата си с Жан Аселборн, министър на външните работи и европейските въпроси, и министър на миграцията и убежището на Великото херцогство Люксембург. Това съобщиха от  правителствената информационна служба . \r\nБългарският премиер и външният министър на Люксембург обсъдиха конструктивните двустранни отношения, основани на общи ценности, с партньорство в НАТО и ЕС, както и добрия потенциал за развитието им. Борисов и Аселборн изразиха желание за активизиране на политическия диалог на всички нива по въпроси от общ интерес за двете страни. Такъв пример са търговско-икономическите отношения с фокус сътрудничество в сферата на инвестициите, търговията и туризма.  \r\n„България предлага добри възможности за стратегически инвестиции в инфраструктурата, енергетиката, транспорта, околната среда, телекомуникациите, аутсоурсинга, информационните технологии, както и във високопроизводителни сектори на икономиката, в технологични и индустриални паркове, в иновации“, посочи премиерът Бойко Борисов пред госта си. \r\nБългарският министър-председател добави, че интерес и допълнителни възможности за сътрудничество между двете страни съществуват в секторите на банковото дело и финансите, където Люксембург притежава ключов опит и експертиза. По време на срещата с Аселборн премиерът Борисов акцентира също върху отличните възможности за туризъм в България - не само морски, но и планински, културен, с еко и СПА насоченост. \r\nМинистър-председателят Бойко Борисов и министър Жан Аселборн дискутираха актуални теми от европейския и международен дневен ред. Двамата се спряха на преговорите за Многогодишната финансова рамка за периода 2021-2027 г. Премиерът Борисов бе категоричен, че ЕС има нужда от такъв бюджет, който да отговаря и на традиционните, и на новите приоритети на Общността. А това означава още по-добър живот за всеки европейски гражданин. В рамките на срещата бе очертано, че основните предизвикателства, пред които е изправен ЕС, сред които са демографските промени, глобализацията на световната икономика и цифровизацията, изменението на климата, се вписват в приоритетните области на развитие на Евросъюза, но изискват силен общностен подход, за да бъдат преодолени. В този контекст премиерът Борисов подчерта, че вярва в европейската перспектива на Западните Балкани, чието бъдеще е интегрална част от ЕС.  \r\nПо отношение на сигурността в Съюза, премиерът Борисов отбеляза пред министър Аселборн, че България винаги е настоявала за общ механизъм на ЕС за управление на миграцията като се спазва справедлив баланс между отговорност и солидарност. За целта е необходимо да продължи целенасоченото сътрудничество на ЕС с трети страни, да се надграждат съществуващи партньорства, което ще даде адекватните решения за справяне с предизвикателствата пред Европа и света.", "date": "2019.11.07", "title": "Премиерът Бойко Борисов: България е атрактивна дестинация за инвестиции, търговия и надежден партньор с бързорастящ пазар"}
{"url": "http://www.focus-news.net/news/2019/11/07/2717186/s-nova-zhalba-osporvat-reshenieto-na-oik-blagoevgrad-s-rezultata-ot-izborite-za-obshtinski-savetnitsi.html", "text": "Двама кандидати за общински съветници оспориха пред Административен със – Благоевград решение №280-МИ от 29.10.2019 г. на Общинска избирателна комисия - Благоевград, с което е обявен резултатът за избраните за общински съветници в община Благоевград. Това съобщиха от пресцентъра на  Административен съд – Благоевград . \r\nГрешки в секционните комисии при определяне действителността на вота, масово извършване на поправки в протоколите, които не са подписани от всички членове на СИК, неправилно преброяване на преференциите за отделните кандидати в листите са част от мотивите за оспорване на решението, посочени в жалбата. Както и че са налице технически грешки в пресмятането на резултатите, допуснати от ОИК - Благоевград и е нарушен процесът на опаковане и запечатване на изборните книжа. В жалбата са посочени и доводи за несъответствие в данните за получени и използвани бюлетини. \r\nРешението на ОИК - Благоевград, с което е обявен резултатът за избраните за общински съветници в община Благоевград, е оспорено в Административен съд – Благоевград и с други 7 жалби. \r\nВ жалбата се посочват доводи за изключително сериозни нарушения на избирателния процес, поради което жалбоподателите имат особено искане за спиране изпълнението на решението на ОИК - Благоевград за определяне изборните резултати за общински съветници, както и спиране изпълнението на заповед от 01.11.2019 г. на областния управител на област Благоевград в частта за полагане на клетва от обявените от ОИК общински съветници до приключване на делото с влязло в сила решение. В доводите си за направеното особено искане жалбоподателите сочат и значимия обществен интерес. Съдът остави без уважение искането по жалбата в тази ѝ част, като прецени че няма основания, съобразно посочените законови критерии, за спиране изпълнението на атакуваното решение.", "date": "2019.11.07", "title": "С нова жалба оспорват решението на ОИК – Благоевград с резултата от изборите за общински съветници"}
{"url": "http://www.focus-news.net/news/2019/11/07/2717194/minus-19-sm-dostigna-nivoto-na-reka-dunav-pri-svishtov-denonoshtie.html", "text": "Със 7 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е минус 19 см, а температурата на водата 14.3 градуса. Динамично ще е днес времето над българския участък на Дунав. На изток ще е топло, с разкъсана облачност и повече слънчеви часове. На запад – облачността ще е предимно значителна и на места ще превали дъжд, възможно е и да прегърми. Дневните температури ще са между 18° и 25°.", "date": "2019.11.07", "title": "Минус 19 см достигна нивото на река Дунав при Свищов денонощие"}
{"url": "http://www.focus-news.net/news/2019/11/07/2717196/dvizhenieto-se-osashtestvyava-v-edna-lenta-po-chast-ot-pat-ii-11-milkovitsa-somovit-v-oblast-pleven-zaradi-remontni-deynosti.html", "text": "Движението се осъществява в една лента по част от път II-11 Милковица - Сомовит в област Плевен заради ремонтни дейности. Ремонтът обхваща участъка от км 196 до км 206 и ще продължи до 8 ноември. Това съобщиха за  Радио „Фокус“  от Областно пътно управление – Плевен. Участъкът е сигнализиран с пътни знаци. Пътните настилки са сухи. Максималните температури ще бъдат между 20°и 25°. Движението по път III-1307 Староселци – Ставерци от км 10 до км 13 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е до 8 ноември. Движението по път III-3501 Каменец – Одърне от км 24 до км 29 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е до края на деня. Движението по път III-3404 Дебово – Любеново от км 4 до км 7 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е до 8 ноември. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.11.07", "title": "Движението се осъществява в една лента по част от път II-11 Милковица - Сомовит в област Плевен заради ремонтни дейности"}
{"url": "http://www.focus-news.net/news/2019/11/07/2717193/pss-ne-sa-podhodyashti-usloviyata-za-turizam-v-planinite.html", "text": "Условията за туризъм в планините не са подходящи. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. По билата духа силен вятър.  Времето е облачно и мъгливо. Температурите са между 5 и 10 градуса. Съоръженията не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.11.07", "title": "ПСС: Не са подходящи условията за туризъм в планините"}
{"url": "http://www.focus-news.net/news/2019/11/07/2717184/narodnoto-sabranie-shte-provede-izvanredno-zasedanie-na-12-noemvri.html", "text": "Народното събрание ще проведе извънредно заседание на 12 ноември. Това предложи председателстващият пленарното заседание Емил Христов, предаде репортер на  Агенция \"Фокус\" . „За“ предложението гласуваха 133 народни представители, „против“ -  12 и „въздържали се“  32, с което то бе прието. Заседанието ще се проведе от 13.00 ч. във вторник. Дневният ред   включва разглеждане на бюджетите на ДОО и НЗОК за следващата година на първо четене. Днес те ще бъдат разгледани от водещата Комисия по бюджет и финанси.  \r\n Междувременно по предложение на председателя на Комисията по икономическа политика и туризъм Петър Кънев бе отложена втора течка за днешното пленарно заседание. Тя включва промените в Закона за стоковите борси и тържища.  \r\nДеница КИТАНОВА", "date": "2019.11.07", "title": "Народното събрание ще проведе извънредно заседание на 12 ноември"}
{"url": "http://www.focus-news.net/news/2019/11/07/2717192/nivoto-na-reka-dunav-v-nachaloto-na-balgarskiya-uchastak-kray-novo-selo-e-2-sm.html", "text": "Нивото на Дунав в началото на българския участък на реката при Ново село за последното денонощие се е повишило с 14 см и водният стоеж е 2 см, съобщиха от местната  Хидрометеорологична станция . Край Лом водният стоеж е 52 см, повишението е от 4 см. Нивото на реката край Оряхово е минус 44 см, там е регистрирано повишение за последното денонощие от 2 см. Температурата на водата край Ново село е 14.7 градуса, край Оряхово е 15.4 градуса.", "date": "2019.11.07", "title": "Нивото на река Дунав в началото на българския участък край Ново село е 2 см"}
{"url": "http://www.focus-news.net/news/2019/11/07/2717197/vapreki-rekordno-niskoto-nivo-na-reka-dunav-pri-svishtov-koraboplavaneto-v-oblastta-ne-e-preustanoveno.html", "text": "Въпреки рекордно ниското ниво на река Дунав при Свищов, корабоплаването в областта не е преустановено. Това съобщи за  Радио „Фокус“ – Велико Търново  Никола Попов, управител на ферибота Свищов – Зимнич. Той уточни, че процесът на преминаване на реката е затруднен и се пускат само съдове, чиито параметри биха позволили да плават при толкова ниски води. „Фериботът все още работи. Въпреки че и ние срещаме сериозни затруднения, работното ни време се запазва от 8.00 до 20.00 часа. Нашият контингент е най-разнообразен. Идват всякакви превозни средства. Основно имаме турски, ирански камиони, но също така и български, румънски, полски, но не мога да кажа, че има отлив или наплив на клиенти“, допълни Никола Попов. Той коментира, че всеки ден се наблюдава рекордна кота на реката, като тази сутрин водният стоеж е бил минус 19 см.   \r\nЛуиза ТРАНЧЕВА", "date": "2019.11.07", "title": "Въпреки рекордно ниското ниво на река Дунав при Свищов, корабоплаването в областта не е преустановено"}
{"url": "http://www.focus-news.net/news/2019/11/07/2717153/remontni-deynosti-se-izvarshvat-po-chast-ot-patya-kochmar-tervel-v-oblast-dobrich.html", "text": "Ремонт на асфалтова настилка се извършва по част от пътя Кочмар – Тервел в област Добрич, предаде кореспондент на  Радио „Фокус” – Варна . Движението на автомобили по тази отсечка трябва да се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. В  \r\nДобрич времето слънчево и ясно, духа умерен вятър, пътните настилки са сухи, а температурата на въздуха е около 14 градуса.   \r\nЖулиета НИКОЛОВА", "date": "2019.11.07", "title": "Ремонтни дейности се извършват по част от пътя Кочмар – Тервел в област Добрич"}
{"url": "http://www.focus-news.net/news/2019/11/07/2717201/mvr-edin-e-zaginal-a-22-ma-dushi-sa-postradali-pri-katastrofi-prez-izminaloto-denonoshtie.html", "text": "Един човек е загинал, а 22-ма са пострадали при катастрофи през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани 20 леки катастрофи, при които няма пострадали.", "date": "2019.11.07", "title": "МВР: Един е загинал, а 22-ма души са пострадали при катастрофи през изминалото денонощие"}
{"url": "http://www.focus-news.net/news/2019/11/07/2717199/deputatite-prieha-promeni-v-zakona-za-bezopasno-izpolzvane-na-yadrena-energiya-na-parvo-chetene.html", "text": "Депутатите приеха промени в Закона за безопасно използване на ядрена енергия на първо четене, предаде репортер на  Агенция „Фокус“ . „За“ промените гласуваха 134 народни представители, без „против“ и „въздържали се“ – 1, с което той бе приет. С проекта на Закон се изпълняват мерки за трансформация на модела на административно обслужване, одобрен с решение на Министерски съвет от 5 октомври 2018 г. \r\nСъгласно текстовете техническият надзор на съоръженията с повишена опасност на територията на ядрена централа, които са специално разработени за използване в ядрената техника и имат значение за ядрената безопасност, се осъществява от специализиран орган, пряко подчинен на ръководителя на експлоатиращата организация и под методическото ръководство на председателя на Агенцията.С проектозакона се дефинира понятието инцидент, площадка, ядрен материал и други.  \r\nДеница КИТАНОВА", "date": "2019.11.07", "title": "Депутатите приеха промени в Закона за безопасно използване на ядрена енергия на първо четене"}
{"url": "http://www.focus-news.net/news/2019/11/07/2717205/devet-dushi-sa-zadarzhani-za-nezakonna-sech-v-oblast-vidin.html", "text": "Девет души са задържани за незаконна сеч. Това съобщиха от  ОДМВР - Видин . Вчера с полицейска мярка за срок до 24 часа в РУ - Кула били задържани девет лица (от Видин, Дунавци, Жеглица и Новоселци), извършващи незаконна сеч в землището на село Милчина лъка, община Грамада. Полицейските служители предприели действия в хода на проведена специализирана операция, след извършено наблюдение на горски територии, с цел пресичане на незаконен дърводобив в района. В горски имот в момент на сеч униформените установили петима мъже с две резачки и товарен автомобил „ГАЗ“, а в близост камари с общо 10 кубика дървесина. В друг съседен имот също в момент на незаконна сеч полицаите заловили още четирима мъже с две резачки и множество камари с общо три кубика дърва. Дежурна оперативна група извършила оглед на двете местопроизшествия, разследващите иззели автомобил „ГАЗ“, четири моторни триона и 13 кубика дървесина. Работата по случая продължава, в кулското районно управление е образувано досъдебно производство.", "date": "2019.11.07", "title": "Девет души са задържани за незаконна сеч в област Видин"}
{"url": "http://www.focus-news.net/news/2019/11/07/2717203/210-kilograma-nelegalen-tyutyun-sa-izzeti-pri-operatsiya-na-politsiyata-v-sliven.html", "text": "210 килограма нелегален тютюн са иззети при операция на полицията в Сливен. Това съобщиха от  ОДМВР - Сливен . На 6 ноември служители на сектор „Противодействие на икономическата престъпност“ към ОДМВР - Сливен и участък „Запад“ при РУ - Сливен са предприели проверка на лек автомобил „Сеат“ в село Крушаре. При последвалите процесуално-следствени действия в автомобила са намерени и иззети 21 чувала, съдържащи 210 килограма ситно нарязан тютюн, без акцизен бандерол. Задържан е водачът на автомобила - 41-годишен с инициали С.С. от град Сливен. По случая е образувано досъдебно производство.", "date": "2019.11.07", "title": "210 килограма нелегален тютюн са иззети при операция на полицията в Сливен"}
{"url": "http://www.focus-news.net/news/2019/11/07/2717207/stanislav-vladimirov-izbran-za-kmet-na-pernik-nyamam-angazhiment-pred-nito-edin-biznesmen-a-samo-pred-pernichani-i-tova-mi-dava-svoboda-za-rabota.html", "text": "„Ситуацията с язовир „Студена“ бе подценена и предизборният период забави  решаването на проблема. Ако имаше реакция по- рано,  можехме да отидем на по-мек вариант на режим на водоподаване, който да се усети по-безболезнено, а не да се чудим- всеки ден ли ще имаме вода или през ден“. Това коментира новоизбраният кмет на Перник Станислав Владимиров пред БТВ, съобщиха от пресцентъра на  БСП . Той заяви, че големият въпрос обаче е защо перничани не са уведомени официално от общината, че има толкова голям проблем. Владимиров припомни, че е поставил въпроса за намаленото количество на водата преди повече от 2 месеца от парламентарната трибуна. „Тогава исках конкретни отговори от министър Петя Аврамова-  дали ВиК дружеството се управлява правилно и дали управителят му има нужната квалификация, но не получих такива. Още тогава, когато обемът на водата в язовира достигна 10 млн. куб. м, светна червената лампа, че ако продължи това засушаване ще се изправим пред огромна и тежка криза. Но не бяха предприети необходимите мерки“, заяви Владимиров. Кметът на Перник коментира още, че не симпатизира на политици и високопоставени чиновници, които правят захаросан ПР за себе си, но не предприемат болезнени мерки, които се оказват правилни. „Не приемам оправданието за засушаването, защото поисках информация от БАН и оттам отговориха, че през месец юни в с. Чуйпетловно, което е във  водосборната зона на язовира, са паднали 135 литра кв. м дъжд. Това спрямо предходни години е добро количество, но засушаването е от месеците август, септември и октомври“, обяви той. \r\nСтанислав Владимиров бе категоричен, че е важно е да се разбере- поддържан ли е язовирът на определени нива през пролетта и в началото на лятото, за да бъде извършен ремонтът на стената по сухия способ.  \r\n„Чистотата и качеството на въздуха в Перник е голяма тема и аз няма да направя нито крачка встрани от този проблем.  Засега „Топлофикация – Перник“ промени искането си да гори отпадъци, там би трябвало да се горят само въглища“, коментира още Станислав Владимиров във връзка с проблема с качеството на въздуха в Перник. Той бе категоричен, че ще следи  този проблем изкъсо и няма да прави никакви компромиси. „На този етап не съм видял нито един собственик на ТЕЦ в България да е готов да направи инвестиции, така че горенето на отпадъци и биомаса да не замърсява въздуха“, коментира той. \r\nСтанислав Владимиров каза още, че едно от основните неща, върху които ще стъпи за ускорено развитие на Перник е подобряването на икономическата ситуация и създаване на по-добри условия за стопанска дейност на територията на общината. Той добави, че така част от перничани ще остават да работят в града си и няма всяка сутрин да пътуват до столицата. „За да се подобри транспортът между Перник и София, ще търся оптималния вариант за подобряване на услугата заедно с транспортните фирми и кмета на Столична община“, добави кметът на Перник. Той коментира още, че перничани имат огромни очаквания за решаване на всички проблеми, които стоят пред тях и развиване на възможностите, които общината има. „Това, че нямам ангажимент пред нито един бизнесмен, а само пред перничани, ми дава огромна свобода за работа. В общинския съвет, за съжаление, бизнес интересите надделяха, но се надявам те като перничани да подкрепят идеите ми за бързо развитие на Перник, защото и те ще имат подкрепата ми за добрите си предложения“, заяви още Владимиров. Той обяви, че ще направи одит на досегашното управление, защото всеки кмет трябва да знае на какво стъпва.", "date": "2019.11.07", "title": "Станислав Владимиров, избран за кмет на Перник: Нямам ангажимент пред нито един бизнесмен, а само пред перничани и това ми дава свобода за работа"}
{"url": "http://www.focus-news.net/news/2019/11/07/2717209/sport-real-madrid-i-pszh-s-pobedi-v-shl.html", "text": "Пари Сен Жермен победи Брюж с 1:0 като домакин в мач от група „А“ на Шампионската лига. В другата среща от потока Реал Мадрид разгроми Галатасарай с 6:0. Французите са на първо място във временното класиране с пълен актив от 12 точки след четири мача, следвани от Реал със 7 точки. Трети е Брюж с 2 точки и последни са турците с 1 точка.", "date": "2019.11.07", "title": "Спорт: Реал Мадрид и ПСЖ с победи в ШЛ"}
{"url": "http://www.focus-news.net/news/2019/11/07/2717198/politika-sarbiya-nyama-prichini-sasht-da-nalozhat-sanktsii-na-sarbiya.html", "text": "Сърбия не нарушава санкциите, които САЩ са въвели върху вноса на руско оръжие и следователно не би трябвало да има проблеми. Това заяви сръбският министър на външните работи Ивица Дачич пред белградския ежедневник  „Политика“ . \r\nОбявявайки пристигането в Белград на Томас Зарзецки, директор в Държавния департамент, който отговаря за прилагането на санкции спрямо Русия и тези, които нарушават тези санкции, Дачич припомни, че този американски служител вече е бил в около шестдесет държави. \r\n„Той ще проведе разговори с Министерството на външните работи, както и с министерствата на отбраната и финансите. Той иска да се запознае със ситуацията“, каза Дачич. \r\nКакто припомня вестникът, Вашингтон прие Закон за противодействие на противниците на САЩ чрез санкции, наложени не само срещу Русия, но и срещу Иран и Северна Корея. \r\nЗаконът също така предвижда, че санкции могат да бъдат наложени на всеки, който реализира с тези страни „значителна сделка във военния или разузнавателния сектор“. \r\n \r\n  \r\n \r\nПревод и редакция:", "date": "2019.11.07", "title": "„Политика“ (Сърбия): Няма причини САЩ да наложат санкции на Сърбия"}
{"url": "http://www.focus-news.net/news/2019/11/07/2717202/trima-dushi-sa-zadarzhani-za-izmama-za-okolo-17-000-lv-v-selo-gaganitsa-v-oblast-montana.html", "text": "Трима души са задържани за измама за около 17 000 лв. в село Гаганица. Това съобщиха от  ОДМВР - Монтана . Сигналът за измамата е подаден на 6 ноември 2019 г. около 09.20 часа в РУ - Берковица от 87-годишен жител на с. Гаганица. Той съобщил, че група лица, представящи се за строителни работници, са започнали строително ремонтни дейности - саниране и ремонт на покрива в имота му, за което заплатил сумата от около 17 000 лв. Майсторите напуснали обекта без да довършат изцяло предварително договорения ремонт. По време на престоя отнели около 80 литра от домашната ракия на възрастния мъж. В хода на проведените оперативно-издирвателни мероприятия и процесуално-следствени действия служители на РУ - Берковица са установили 3-ма жители на общ.ина Павликени – на 32 г. и 44 г., съпричастни към извършената измама. Противозаконно отнетата ракия е намерена в тях и иззета. Тримата са задържани за срок от 24 часа в РУ - Берковица. По случая е образувано досъдебно производство.", "date": "2019.11.07", "title": "Трима души са задържани за измама за около 17 000 лв. в село Гаганица в област Монтана"}
{"url": "http://www.focus-news.net/news/2019/11/07/2717208/obshtina-pomorie-kandidatstva-s-proekt-za-izgrazhdane-na-turisticheski-informatsionen-tsentar-v-gr-aheloy.html", "text": "Община Поморие подаде проектно предложение за изграждане и оборудване на Туристически информационен център в гр. Ахелой. Това съобщиха от пресцентъра на  Общината . Проектът предвижда постройката да бъде изградена от лека метална конструкция с три помещения – офис и два склада. Предвидени са още доставка и монтаж на обзавеждане и оборудване, подходящо за целите на туристическия информационен център и неговото функциониране – офис мебели, компютър и лазерно мултифункционално устройство. С изграждането на туристическия информационен център в гр. Ахелой, какъвто до този момент там не съществува, ще се създаде конкурентоспособен туристически продукт, с цел развитие на туризма и подобряване на туристическата инфраструктура на региона. Една от основните функции на центъра ще бъде предоставянето на пълна и подробна информация за културно-историческото наследство и възможностите за туризъм на територията гр. Ахелой и община Поморие. Наименованието на проекта е „Изграждане и закупуване на оборудване или обзавеждане на туристически информационен център- гр. Ахелой” по процедура за подбор на проектни предложения №BG06RDNP001-19.246_7.5_Мярка 5„Инвестиции за публично ползване в инфраструктура за отдих, туристическа инфраструктура” към СВОМР на СНЦ „МИГ ПОМОРИЕ”, финансирана чрез Програмата за развитие на селските райони за периода 2014 – 2020 г. от Европейския земеделски фонд за развитие на селските райони (ЕЗФРСР).", "date": "2019.11.07", "title": "Община Поморие кандидатства с проект за изграждане на Туристически информационен център в гр. Ахелой"}
{"url": "http://www.focus-news.net/news/2019/11/07/2717206/kathimerini-gratskite-vlasti-prodalzhavat-protsesa-po-prehvarlyane-na-migranti-kam-kontinentalnata-chast-na-stranata.html", "text": "Гръцките власти продължават процеса по прехвърляне на мигранти от приемните центрове на островите към континенталната част на страната, съобщава електронното издание на атинския ежедневник  Kathimerini . \r\nНови 168 бежанци и мигранти от Лесбос и Хиос пристигнаха в пристанището на Пирея в четвъртък сутринта, съобщи държавната информационна агенция ANA-MPA, цитирана от вестника. По-късно се очаква трансферирането на още няколко групи мигранти и бежанци от Кос, Лерос и други острови. След това те ще бъдат прехвърлени към приемни центрове във вътрешността на Гърция. \r\nРешението на правителството в Атина за облекчаване на натиска в претъпканите центрове по островите предизвика негативна реакция в страната – в предходните дни в столицата бяха организирани протести, припомня изданието. \r\n \r\n  Тереза Герова", "date": "2019.11.07", "title": "Kathimerini: Гръцките власти продължават процеса по прехвърляне на мигранти към континенталната част на страната"}
{"url": "http://www.focus-news.net/news/2019/11/07/2717212/administrativniyat-sad-othvarli-iskane-za-kasirane-na-izborite-v-devet-naseleni-mesta-v-obshtina-pazardzhik.html", "text": "Административният съд в Пазарджик остави без движение жалбата на политическа партия с искане за отваряне, преброяване и касиране на резултатите от местните избори в община Пазарджик, провели се на 27 октомври 2019 г. от изборни секции в селата Говедаре, Огняново, Овчеполци, Черногорово, Мокрище, Мало Конаре, Драгор, Синитово и Пазарджик, както и касиране на избора за референдум в Синитово. Това показва справка на сайта на  Съда . Прекратено е и производството по административно дело № 1248/2019 г. по описа на Административен съд – Пазарджик. Определението подлежи на обжалване с частна жалба пред Върховния административен съд в 7-дневен срок от съобщаването му на страните.", "date": "2019.11.07", "title": "Административният съд отхвърли искане за касиране на изборите в девет населени места в община Пазарджик"}
{"url": "http://www.focus-news.net/news/2019/11/07/2717211/okrazhniyat-sad-v-pazardzhik-provezhda-porednoto-si-zasedanie-po-deloto-sreshtu-14-podsadimi-za-razprostranenie-ideite-na-idil.html", "text": "Окръжният съд в Пазарджик провежда поредното си заседание по делото срещу 14 подсъдими за разпространение идеите на терористичната организация „Ислямска държава”. Това съобщи за  Радио „Фокус” – Пазарджик  Маринела Георгиева от администрацията на съда. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. Очаква се на днешното заседание да станат ясни резултатите от назначената теологична експертиза.Съдия-докладчик е Кристина Пунтева.", "date": "2019.11.07", "title": "Окръжният съд в Пазарджик провежда поредното си заседание по делото срещу 14 подсъдими за разпространение идеите на ИДИЛ"}
{"url": "http://www.focus-news.net/news/2019/11/07/2717213/ministar-temenuzhka-petkova-tselite-po-otnoshenie-razvitieto-na-energetikata-v-ramkata-na-es-sa-prehod-kam-niskovaglerodna-ikonomika-i-dekarbonizatsiya.html", "text": "Целите по отношение развитието на енергетиката в рамката на Европейския съюз (ЕС) са преход към нисковъглеродна икономика и декарбонизация. Това каза министърът на енергетиката Теменужка Петкова на откриването на кръгла маса, посветена на механизмите за капацитет и въглищните региони в преход, предаде репортер на  Агенция „Фокус“ . „Това, което даде като законодателна рамка ЕС в законодателния пакет „Чиста енергия за всички европейци“ много ясно поставя и посочва какви са целите по отношение развитието на енергетиката в рамката на ЕС. Целите са преход към нисковъглеродна икономика, декарбонизация. Всички тези цели ние, като държава-членка на ЕС, спазваме и следваме, но от друга страна трябва да знаем, че постигането на тези цели преминава през едни много сериозни предизвикателства, които стоят пред държавите-членки, в това число и пред България“, обясни тя.  \r\n„С особена сила тези предизвикателства стоят пред държавите, чиито електроенергиен микс, основна и преобладаваща роля и място заемат централите, които произвеждат електрическа енергия от въглища. По отношение този преход нашата национална позиция винаги е била много ясно изразена. Този преход трябва да бъде плавен, справедлив и трябва да бъде съобразен със спецификите на всяка една държава. Както по отношение на нейния електроенергиен микс, така и по отношение на нейните икономически параметри и на нейните социални параметри и възможности“, подчерта Петкова. „Тази позиция ще продължим да отстояваме, защото смятаме, че това е наистина правилния подход, когато става дума за този преход. Когато става дума за тези предизвикателства, които стоят пред нас, разбира се, ЕС много ясно посочва и механизмите, които биха могли да застраховат тези рискове“, допълни тя.  \r\n„Единият от тези механизми е именно механизмът за капацитет. Този механизъм, който ще гарантира сигурността на доставките на електрическа енергия. От една страна и от друга той ще покаже как този механизъм ще бъде внедрен и как ще преекспониран и как ще се отнася към пазара на електрическа енергия в страните от ЕС“, каза още Петкова. \r\nТеодора ПАТРОНОВА", "date": "2019.11.07", "title": "Министър Теменужка Петкова: Целите по отношение развитието на енергетиката в рамката на ЕС са преход към нисковъглеродна икономика и декарбонизация"}
{"url": "http://www.focus-news.net/news/2019/11/07/2717200/zeri-kosovo-samo-134-glasa-ne-stigat-na-koalitsiyata-na-nisma-za-da-vleze-v-parlamenta-v-prishtina.html", "text": "Въпреки че Централната избирателна комисия (ЦИК) все още не е потвърдила окончателните резултати от предсрочните парламентарни избори в Косово, коалицията на Социалдемократическа инициатива за Косово (НИСМА), „Нов косовски алианс“ и  Партия на справедливостта не успя да събере необходимите гласове за влизане в парламента в Прищина. Макар представители на коалицията многократно да уверяваха, че са преминали минималния праг, изчисленията показват, че не й достигат 134 гласа за изпращане на депутати в законодателния орган, съобщава електронното издание на косовския вестник  Zeri . \r\nСъгласно разпространената информация, коалицията около НИСМА е събрала 42 200 гласа, но не й достигат 134, за да влезе със свои представители в следващия състав на парламента. Представители на партиите обаче са категорични, че все още имат възможност да изпратят свои представители в законодателния орган, при условие, че исканията за анулиране на бюлетините от Сърбия бъдат удовлетворени.  \r\n \r\n  Тереза Герова", "date": "2019.11.07", "title": "Zeri (Косово): Само 134 гласа не стигат на коалицията на НИСМА, за да влезе в парламента в Прищина"}
{"url": "http://www.focus-news.net/news/2019/11/07/2717214/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Сърбия не нарушава санкциите, които САЩ са въвели върху вноса на руско оръжие и следователно не би трябвало да има проблеми. Това заяви сръбският министър на външните работи Ивица Дачич пред белградския ежедневник  „Политика“ . \r\nОбявявайки пристигането в Белград на Томас Зарзецки, директор в Държавния департамент, който отговаря за прилагането на санкции спрямо Русия и тези, които нарушават тези санкции, Дачич припомни, че този американски служител вече е бил в около шестдесет държави. \r\n„Той ще проведе разговори с Министерството на външните работи, както и с министерствата на отбраната и финансите. Той иска да се запознае със ситуацията“, каза Дачич. \r\nКакто припомня вестникът, Вашингтон прие Закон за противодействие на противниците на САЩ чрез санкции, наложени не само срещу Русия, но и срещу Иран и Северна Корея. \r\nЗаконът също така предвижда, че санкции могат да бъдат наложени на всеки, който реализира с тези страни „значителна сделка във военния или разузнавателния сектор“. \r\n*** \r\n \r\n  Плик, съдържащ 7,65-милиметров куршум, бе получен в пощенската кутия на парламента в Сараево, съобщава електронното издание на босненския ежедневник  Dnevni Avaz .  \r\nИнформацията бе потвърдена от полицията. Началникът на дирекция „Координация на полицейските части“ Мирсад Вилич поясни, че писмото е било придружено с текст, който гласи: „С вяра в Бог – живот или смърт“. Прикрепена е била и снимка на мъртвец. \r\nПредполага се, че писмото идва от адрес в сръбската столица Белград. За инцидента вече са уведомени Прокуратурата на Босна и Херцеговина, Дирекцията за координация на полицейските органи, както и разузнаването (СИПА).  \r\n„Пликът беше отворен около 14 часа местно време (15 часа българско време). И съдържаше куршум. Извършена бе и проверка на помещенията“, подчертаха от парламента. \r\n*** \r\n \r\n  Гръцките власти продължават процеса по прехвърляне на мигранти от приемните центрове на островите към континенталната част на страната, съобщава електронното издание на атинския ежедневник  Kathimerini . \r\nНови 168 бежанци и мигранти от Лесбос и Хиос пристигнаха в пристанището на Пирея в четвъртък сутринта, съобщи държавната информационна агенция ANA-MPA, цитирана от вестника. По-късно се очаква трансферирането на още няколко групи мигранти и бежанци от Кос, Лерос и други острови. След това те ще бъдат прехвърлени към приемни центрове във вътрешността на Гърция. \r\nРешението на правителството в Атина за облекчаване на натиска в претъпканите центрове по островите предизвика негативна реакция в страната – в предходните дни в столицата бяха организирани протести, припомня изданието. \r\n*** \r\n \r\n  Въпреки че Централната избирателна комисия (ЦИК) все още не е потвърдила окончателните резултати от предсрочните парламентарни избори в Косово, коалицията на Социалдемократическа инициатива за Косово (НИСМА), „Нов косовски алианс“ и  Партия на справедливостта не успя да събере необходимите гласове за влизане в парламента в Прищина. Макар представители на коалицията многократно да уверяваха, че са преминали минималния праг, изчисленията показват, че не й достигат 134 гласа за изпращане на депутати в законодателния орган, съобщава електронното издание на косовския вестник  Zeri . \r\nСъгласно разпространената информация, коалицията около НИСМА е събрала 42 200 гласа, но не й достигат 134, за да влезе със свои представители в следващия състав на парламента. Представители на партиите обаче са категорични, че все още имат възможност да изпратят свои представители в законодателния орган, при условие, че исканията за анулиране на бюлетините от Сърбия бъдат удовлетворени.  \r\n***", "date": "2019.11.07", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/11/07/2717217/metalen-shkaf-za-sabirane-na-dareniya-sas-sumata-ot-okolo-200-lv-v-nego-e-bil-otkradnat-ot-dzhamiya-v-grad-yakoruda.html", "text": "Метален шкаф за събиране на дарения със сумата от около 200 лв. в него е бил откраднат от джамия  в град Якоруда. Това съобщиха от  ОДМВР – Благоевград . Полицейски служители на РУ - Разлог работят по получен сигнал за извършената за времето от 19.20 часа на 5 ноември 2019 г. до 12.30 часа на 6 ноември 2019 г. кражба. Откраднат е метален шкаф за събиране на дарения със сумата от около 200 лв. в него от джамия в гр. Якоруда. За случая е уведомена Районна прокуратура - Разлог. Образувано е досъдебно производство.", "date": "2019.11.07", "title": "Метален шкаф за събиране на дарения със сумата от около 200 лв. в него е бил откраднат от джамия  в град Якоруда"}
{"url": "http://www.focus-news.net/news/2019/11/07/2717216/korneliya-ninova-bsp-signalizirame-evropeyskite-poslanitsi-i-institutsii-za-nachina-na-provezhdane-na-izbori-u-nas-i-represiite-sled-tyah.html", "text": "Сигнализираме европейските посланици и институции за начина на провеждане на избори у нас и репресиите след тях. Това каза лидерът на БСП Корнелия Нинова по време на брифинг в Народното събрание, предаде репортер на  Агенция \"Фокус\" . Нинова посочи, че БСП ще защити всеки репресиран след местния вот. \"Сигнализирахме всички европейски посланици за начина на провеждане на изборите и репресиите сред тях. Изпращаме писма до Съвета на Европа и ОССЕ, изпращаме въпроси към министри за всеки конкретен случай, но това не може да продължава повече. Нека всички, които искаме свободно изразяване на волята, които искаме демократичен изборен процес, да се противопоставим на този модел\", подчерта Нинова.  \r\nТя направи заявка, че БСП ще продължи да изнася данни за случаи на репресии.  \r\nДеница КИТАНОВА", "date": "2019.11.07", "title": "Корнелия Нинова, БСП: Сигнализираме европейските посланици и институции за начина на провеждане на избори у нас и репресиите след тях"}
{"url": "http://www.focus-news.net/news/2019/11/07/2717219/ivan-ivanov-bsp-s-kasiraneto-na-izborite-tselim-da-varnem-doverieto-na-grazhdanite-v-izbiratelnata-i-politicheskata-sistema.html", "text": "С касирането на изборите БСП цели да върне доверието на гражданите в избирателната и политическата система. Това каза за сутрешния блок „Добро утро, България“ на  Радио „Фокус“  депутатът от ПГ на „БСП за България“ Иван Иванов. Очакването на кандидатите в София и Шумен, където левицата настоява за повторно преброяване на гласовете, е за промяна на резултата в полза на ощетените и спечелване на изборите, добави той. Партията се стреми към възстановяване на справедливостта, обясни Иван Иванов, като по думите му това ще вдъхне надежда на избирателите. Той коментира и представянето на БСП на местните избори. „БСП се завръща сериозно в местната власт. Имаме вече 4 областни града, повече общински съветници и общински кметове. Това значи, че БСП завръща позициите, които изгуби през последните години и се очертаваме като единствената алтернатива на управляващите. Българските граждани трябва да имат някаква алтернатива“, каза народният представител. Иван Иванов добави още, че БСП не преследват партийни цели, а е готова да работи и с други сили за подобряване качеството на живот на българите. \r\nВеселка ИВАНОВА", "date": "2019.11.07", "title": "Иван Иванов, БСП: С касирането на изборите целим да върнем доверието на гражданите в избирателната и политическата система"}
{"url": "http://www.focus-news.net/news/2019/11/07/2717210/zhivko-todorov-kmet-na-stara-zagora-po-dobri-usloviya-za-zhivot-kachestvena-infrastruktura-i-osiguryavane-na-rabota-s-dostoyno-zaplashtane-sa-prioritetite-ni-za-sledvashtiya-mandat.html", "text": "По-добри условия за живот, качествена инфраструктура и осигуряване на работа с достойно заплащане са приоритетите на Община Стара Загора през следващите 4 години. Това каза за сутрешния блок  „Добро утро България“  на  Радио „Фокус“  Живко Тодоров, трети мандат кмет на Общината. Един местен избор е предимно мажоритарен, защото хората гласуват по-скоро за фигура, отколкото за партии, коментира той. Според него, от тази гледна точка хората са си избрали най-добрите представители, защото винаги гласът на гражданите е решаващ и най-важен. Тодоров изрази надежда за добра съвместна работа с Общинския съвет за просперитета на Стара Загора. „ Хората искат по-добри условия за живот – улици, тротоари, междублокови пространства. Искат да имат, разбира се, добра работа, добро заплащане. За този приоритет трябва да се рабори съвместно с държавата, за да се осигуряват по-добри условия за живот на хорат. Да се задържат младите в местата извън София. Така че, това са основните приоритети по които и ние ще работим. Старозагорци искат да се изгради голяма многофункционална зала, която да бъде за конгреси, концерти и спортни мероприятия. Стара Загора има добре развит спорт, така че това са основните неща по които ще работим през следващите години“, допълни той. Живко Тодоров каза още, че е започнало изпълнението на много дейности. Според него най-спешна е подготовката за зимата, за да могат да се осигурят нормални условия за придвижване на хората. Има проект за зоопарка, руския пазар и летния театър, добави той, като уточни, че се очаква тези проекти да дадат резултати още следващата година.  \r\nВеселка ИВАНОВА", "date": "2019.11.07", "title": "Живко Тодоров, кмет на Стара Загора: По-добри условия за живот, качествена инфраструктура и осигуряване на работа с достойно заплащане са приоритетите ни за следващия мандат"}
{"url": "http://www.focus-news.net/news/2019/11/07/2717218/gen-konstantin-popov-ne-vizhdam-osnovanie-za-sazdavane-na-obshta-evropeyska-armiya.html", "text": "Аз, като отчитам състоянието на Европейския съюз, не виждам особено основание на този етап да говорим за обща европейска армия, което означава, че гръбнакът на европейската отбрана ще продължат да бъдат нашите национални армии. Това каза председателят на парламентарната комисия по отбрана генерал Константин Попов при откриването на Международна конференция \"Европейската отбрана - една цел, много предизвикателства\", предаде репортер на  Агенция „Фокус“ . Ген. Попов припомни, че България последователно провежда политика за модернизация на българската армия. „Народното събрание е одобрило три проекта: за Сухопътните войски, ВВС и Военноморските сили. Тази година придобиването на самолетите Ф-15 беше добра стъпка, предстои да бъдат финализирани и другите два проекта. Ще трябва да се модернизират и други елементи, за да се придобият и други основни системи на въоръжението. Комисията по отбрана в НС ще продължи да контролира процесите по модернизация на българската армия и ще настоява да се отделят необходимите финансови ресурси, като нашата цел е да се постигнат 2 % от БВП за отбрана“, добави още ген. Попов. Той още веднъж акцентира, че европейската отбрана не може да се изгражда като алтернатива на колективната отбрана в рамките на НАТО. „Повечето страни-членки на ЕС са и членки на НАТО. Не можем да си позволим да развиваме способности, отделно от НАТО. Важното е ние да развиваме такива способности, които ще позволят на ЕС да решава въпроси там, където НАТО няма да бъде интегриран“, допълни той.  \r\nГенерал Попов отбеляза важността на работата в областта на сигурността в сътрудничество със страните от Западните Балкани. „Трябва активно да работим за интегрирането на страните от Западните Балкани в общата система за сигурност и отбрана, а това е един от уроците, които научихме  след последната мигрантска криза. Трябват общи усилия, за да могат такива рискове да се преодолеят. Необходимо е да анализираме и съвместно да търсим отговор на ключови въпроси, като например този за трансатлантическото сътрудничество и ролята на САЩ в европейската сигурност и отбрана, важен е и въпросът с Брекзит. Привърженик съм на подхода, че Великобритания трябва да има роля в европейската сигурност и отбрана и трябва да се намери добрата формула за това“, добави още той.  \r\nТеодора ПАВЛОВА", "date": "2019.11.07", "title": "Ген. Константин Попов: Не виждам основание за създаване на обща европейска армия"}
{"url": "http://www.focus-news.net/news/2019/11/07/2717222/radina-bankova-bsp-politicheskiyat-natisk-varhu-men-e-bez-osnovanie.html", "text": "Политическият натиск върху мен е без основание. Това каза по време на брифинг в Народното събрание Радина Банкова, кандидат за кмет на Ловеч от \"БСП за България\", предаде репортер на  Агенция \"Фокус\" .  \r\n\"Знаете, че бях кандидат, подкрепен от БСП за кмет на град Ловеч и Ловешка община. За мое огромно съжаление във вторник на обяд - ден и половина след изборите бях посетена от призовкар, който ме уведомява, че имам огромни задължения към НАП, касаещи осигуровки и данъци, касаещи моите служители и работници. Паралелно с него е осъществен запор на банковите сметки на фирмата в страната. За огромно съжаление, казвам, защото по време на цялата кампания се постарах да направим една изключително позитивна, честна, открита кампания. Кампания, през която не отправих нападки към никого. Не влязох в спорове с никого и искрено като нормален човек и предприемач. Аз не съм човек, който има опит в политиката. Моята кандидатура е издигната от Граждански инициативен комитет. Бях дълбоко разочарована, че бях употребена политически поради тази ситуация и поради факта, че аз нямам данъчни задължения\", допълни още Банкова.  \r\nДеница КИТАНОВА", "date": "2019.11.07", "title": "Радина Банкова, БСП: Политическият натиск върху мен е без основание"}
{"url": "http://www.focus-news.net/news/2019/11/07/2717221/narkodilar-e-zadarzhan-v-moment-na-sdelka-pred-adres-v-kostinbrod.html", "text": "Наркодилър е задържан в момент на сделка пред адрес в Костинброд. Това съобщиха от пресцентъра на  МВР . Вчера криминалисти от ОДМВР - София и РУ - Костинброд са провели полицейска операция срещу наркоразпространението на територията на Костинброд. Пред частен адрес в града в момент на покупко-продажба на наркотици на трима местни жители е задържан дилърът - криминално проявен на 33 години. При последвалото претърсване на адреса са намерени и иззети 50 пликчета с растителна маса, реагираща на канабис, 22 пликчета и голям плик с вещество на бучки, реагиращо на амфетамин, електронна везна и парична сума. В хода на оперативно-издирвателните действия е установено, че адресът се обитава от 23-годишен мъж, регистриран в с. Драговищица. При извършеното претърсване на къщата са открити и иззети още две пликчета с растителна маса, както и пет боеприпаса.  \r\nЗа срок до 24 часа е задържан установеният на адреса 18-годишен младеж, роднина на обитателя. По случая е образувано досъдебно производство. Действията по разследването продължават под наблюдението на прокуратурата.", "date": "2019.11.07", "title": "Наркодилър е задържан в момент на сделка пред адрес в Костинброд"}
{"url": "http://www.focus-news.net/news/2019/11/07/2717220/afp-iranskite-vlasti-otneha-akreditatsiite-na-inspektorite-na-maae.html", "text": "Властите на Иран обявиха, че са отнели акредитациите на инспекторите от Международната агенция за атомна енергия (МААЕ), които следят изпълнението от страна на Техеран на Съвместния всеобхватен план за действие (СВПД) по ядрената му програма, предава  AFP . \r\nПрипомня се, че миналата седмица те задействаха аларма на входа на завода за обогатяване на уран в Натанц. Проверката на входната порта на централата е „задействала аларма\", предизвикваща безпокойство за „подозрителен продукт\", се казва в съобщение на Иранската организация за атомна енергия. \r\nСъгласно споразумението от 2015 г. между Иран и световните сили, ядрените й съоръжения подлежат на непрекъснат мониторинг от МААЕ. \r\nСчитано от 6 ноември, Иран започна нова, четвърта по ред фаза на намаляване на ангажиментите си по ядреното споразумение, подписано със световните сили през лятото на 2015 г. Това обяви държавният глава на страната Хасан Роухани по-рано рази седмица.  \r\nСъгласно думите му, Техеран ще започне да използва центрофуги в съоръжението във Фордо на 6 ноември. „Четвъртата фаза [намаляване на задълженията] ще започне с инжектирането на газ в центрофугите във Фордо\", поясни иранският президент. \r\nПрекратяването на дейността в завода в планините близо до свещения шиитски град Кум беше едно от ограниченията за ядрените дейности, които Иран прие в замяна на премахването на международните санкции. Съответното бе скрепено в договора за ядрената програма на близкоизточната република, подписан през лятото на 2015 г. Миналата година САЩ обявиха изтеглянето си от сделката, след което наложиха санкции на Иран. В отговор Техеран започна поетапно спиране на изпълнение на ангажиментите си по договора. \r\nПо-рано тази седмица бе обявено също, че производството на обогатен уран в Иран е достигнало до пет килограма на ден, повече от 10 пъти над нивото отпреди два месеца, когато страната се отказа от редица ангажименти по споразумението от 2015 г. за ядрената програма на Техеран. Иран също e разработил две нови усъвършенствани центрофуги, едната от които преминава през тестове. Съответното съобщи Али Акбар Салехи, ръководителят на Иранската организация за атомна енергия \r\n \r\n  Тереза Герова", "date": "2019.11.07", "title": "AFP: Иранските власти отнеха акредитациите на инспекторите на МААЕ"}
{"url": "http://www.focus-news.net/news/2019/11/07/2717223/gen-konstantin-popov-evropeyskata-sigurnost-e-nasha-obshta-zadacha-i-tsel.html", "text": "Европейската сигурност е наша обща задача и цел. Това каза председателят на парламентарната комисия по отбрана генерал Константин Попов при откриването на Международна конференция \"Европейската отбрана - една цел, много предизвикателства\", предаде репортер на  Агенция „Фокус“ . „Смятам, че с такива организатори конференцията е обречена на успех и това е видно още от началото с избора на темата и разбира се с участниците, които са наистина изявени, знаещи и могат наистина да направят интересна дискусия и да има реални резултати. Още в началото на конференцията си личи, че наистина имаме една обща цел. Предполагам, че много от нещата ще се повторят и потвърдят, но ще има и много неща, които ще са интересни за дискусията, особено когато става въпрос за европейската отбрана. Неслучайно по-голямата част от гражданите на ЕС считат, че ЕС трябва да изгради обща политика по сигурност  отбрана“, допълни още той. Генерал Попов обобщи и предизвикателствата и рисковете, които стоят пред европейската отбрана, като сред тях посочи нестабилността и военните конфликти в периферията на Европа, радикализацията, тероризма и неконтролираната миграция. „И ние, европейците, трябва да търсим нашия общ отговор. И какво по-естествено от това ЕС да се стреми да изгради общи способности и да действа като глобален играч, за да могат европейските граждани да получат повече сигурност“, заяви той.  \r\nГенерал Попов припомни, че в последните години се е направило много в областта на отбраната. „След публикуването на Глобалната система за сигурност: Европейския фонд за отбрана, беше въведен процес за преглед на способностите, който цели да се оцени допълнителният потенциал на ЕС и да се набележат мерки за неговото подобряване“, отбеляза той.  \r\nПо думите на Попов обаче остават и доста нерешени проблеми. „Бих поставил няколко принципни въпроса, които ще бъдат засегнати: изграждането на системата за сигурност на ЕС е функцията за развитие на самия ЕС като такъв, много внимателно трябва да се проведе дебата за бъдещето на ЕС като цяло, не трябва да допускаме да се създаде Европа на две скорости в областта на отбраната, всички държави трябва да участват в изграждането на тази система“, посочи той.  \r\nГенерал Попов обърна внимание и на важността на новите технологии в областта на отбраната. „Отсега следва да проучваме и отчитаме ролята на новите технологии: изкуствения интелект, роботизацията, изграждането на система за сигурност. Трябва да мислим и обхванем правните и моралните аспекти, свързани с тяхното прилагане“, допълни още председателят на Комисията по отбрана в НС.  \r\nТеодора ПАВЛОВА", "date": "2019.11.07", "title": "Ген. Константин Попов: Европейската сигурност е наша обща задача и цел"}
{"url": "http://www.focus-news.net/news/2019/11/07/2717215/korneliya-ninova-bsp-represiite-na-vlastta-prodalzhavat-i-sled-izborite.html", "text": "Репресиите на властта продължават и след изборите. Това каза лидерът на БСП Корнелия Нинова по време на брифинг в Народното събрание, предаде репортер на  Агенция \"Фокус\" . \"След малко ще дам думата на нашия кандидат в Ловеч за кмет, за да чуете от нея какво се случва след изборите. Тя е председател на Българската асоциация на производители на облекло и текстил. Преди това - това, което тя ще ви разкаже не е единственият случай на репресии срещу наши кандидати в цялата страна. Само за няколко дни застъпници в Благоевград получиха предупреждение за уволнение от работа. В Община Дупница наш служител на ВиК също е заплашен\", заяви Нинова. Тя посочи, че в Община Септември е уволнена учителка от детска градина, която е член на БСП и член на ОИК. Нинова се обърна към всички хора, застрашени от репресии на управляващите. \"Моля, всеки сигнал подавайте при нас. Ще ви защитим с всички средства - юридически и политически. Няма да ви оставим на тези репресии сами. Обръщам се към държавните служители, някои от които споделиха, че ги изпращат на измислени проверки, които нямат никакво основание. Не изпълнявайте такива заповеди, накрая ще си измият ръцете с вас\", подчерта Нинова.  \r\nДеница КИТАНОВА", "date": "2019.11.07", "title": "Корнелия Нинова, БСП: Репресиите на властта продължават и след изборите"}
{"url": "http://www.focus-news.net/news/2019/11/07/2717225/pet-sela-v-oblast-plovdiv-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са абонатите от населените места Розино, Гълъбово, Червен, Мулдава и Беловица. Не е посочен краен срок за възстановяване на нормалното водоподаване към засегнатите домакинства. \r\nЕкипите на водоснабдителното дружество работят  по отстраняването на аварии в района на ул. „Васил Караиванов“ в град Карлово, също при улиците „Иван Рилски“ и „Георги Бенковски“ в Пловдив, както и при бул. „Александър Стамболийски“ в областния град. \r\nТони МИХАЙЛОВ", "date": "2019.11.07", "title": "Пет села в област Пловдив са с нарушено водоподаване заради аварии"}
{"url": "http://www.focus-news.net/news/2019/11/07/2717228/remont-na-elektroenergiyniya-sistemen-operator-nalaga-izklyuchvane-na-elektrozahranvaneto-v-lukovit-na-14-noemvri.html", "text": "Ремонт в подстанция „Луковит“, собственост на държавния Електроенергиен системен оператор, ще доведе до прекъсване на електрозахранването за клиентите на ЧЕЗ Разпределение България на 14 ноември 2019 г. в град Луковит. Това съобщиха от пресцентъра на  ЧЕЗ . По искане на ЕСО изключването ще се извърши между 12.00 до 13.00 часа на посочената дата.", "date": "2019.11.07", "title": "Ремонт на Електроенергийния системен оператор налага изключване на електрозахранването в Луковит на 14 ноември"}
{"url": "http://www.focus-news.net/news/2019/11/07/2717224/mosv-izlezli-ot-upotreba-gumi-ne-tryabva-da-se-izhvarlyat-na-nereglamentirani-mesta.html", "text": "Във връзка с изискванията за сезонна смяна на гумите, МОСВ напомня, че лицата, които пускат на пазара такъв продукт, са длъжни да осигурят възможност за приемане на излезли от употреба гуми (ИУГ) в местата на продажбата и на смяната им без крайните потребители да дължат заплащане. Това съобщиха от пресцентъра на  Министерството на околната среда и водите . Това означава, че гражданите имат възможността при закупуване на нови гуми или при сезонната им смяна напълно безплатно да оставят старите при съответния търговец или сервиз. Това предвижда чл. 10 от Наредбата за изискванията за третиране на излезлите от употреба гуми (НИТИУГ).  \r\nНаредбата регламентира и възможността кметовете да определят конкретни общински места, на които гражданите да имат възможност да оставят излезли от употреба гуми. В случай, че самостоятелно определя местата за събиране на ИУГ на терени, които са общинска собственост, кметът на общината трябва да сключи договор с лица, извършващи дейностите по събиране, съхраняване, транспортиране, оползотворяване или обезвреждане на ИУГ. Обслужването на тези места, определени от кмета, не е регламентирано като задължение на организациите по оползотворяване. Съответно за тях може да бъде сключен договор, както с организация по оползотворяване, така и с всяко лице, което притежава документ за разрешение по чл. 35 от Закона за управление на отпадъците (ЗУО). Параметрите и условията при сключване на такъв договор са изцяло въпрос на двустранно договаряне. Регламентирано събраните ИУГ могат да бъдат предадени на всяко рециклиращо предприятие, което притежава съответното разрешение, на територията на цялата страна, съобразно сключените договори на лицата, които ги събират. \r\nМОСВ напомня още, че е напълно забранено депонирането на цели и нарязани ИУГ, както и изоставянето, нерегламентираното изхвърляне или друга форма на неконтролирано обезвреждане. За образувани нерегламентирани места за отпадъци местните власти подлежат на санкция. Глобата е в размер от 3000 до 10 000 лв.  Гражданите, които изхвърлят старите автомобилни гуми на непозволени места, също следва да бъдат санкционирани, като глобата е от 300 до 1000 лв., а за нерегламентирано изгаряне или друга форма на нерегламентирано третиране – от 2000 до 5000 лв.  При повторно нарушение санкцията е в двоен размер.", "date": "2019.11.07", "title": "МОСВ: Излезли от употреба гуми не трябва да се изхвърлят на нерегламентирани места"}
{"url": "http://www.focus-news.net/news/2019/11/07/2717229/kriminalno-proyaven-i-osazhdan-mazh-e-obvinen-za-ubiystvo-na-kuche-v-selo-dzhurovo-v-oblast-sofiya.html", "text": "Криминално проявен и осъждан мъж е обвинен за убийство на куче в село Джурово. Това съобщиха от  ОДМВР - София . В РУ - Правец било образувано досъдебно производство по повод проявена жестокост към кучето, което е собственост на жител на с. Джурово. В резултат на престъплението е причинена смъртта на животното. В хода на проведените оперативни и процесуално- следствени действия разследващият екип установил, че извършител на престъплението е 46-годишен мъж от същото село, криминално проявен и осъждан. Повдигнато му е обвинение и делото е приключено с мнение за съд.", "date": "2019.11.07", "title": "Криминално проявен и осъждан мъж е обвинен за убийство на куче в село Джурово в област София"}
{"url": "http://www.focus-news.net/news/2019/11/07/2717230/31-godishna-zhena-e-bila-blasnata-ot-tovaren-avtomobil-na-peshehodna-pateka-v-grad-gotse-delchev.html", "text": "31-годишна жена е била блъсната на пешеходна пътека в град Гоце Делчев. Това съобщиха от  ОДМВР – Благоевград.   Инцидентът е станал на 6 ноември около 07:50 часа на улица „Драма“. При него товарен автомобил „Мерцедес“ с 45-годишен водач от град Гоце Делчев, не пропуска и блъска 31-годишна жена от град Гоце Делчев, пресичаща пътното платно на обозначено за целта място. С охлузвания на ляв крак и лява ръка е пострадала пешеходката, която след извършен медицински преглед е освободена за домашно лечение. Пробата за наличие на алкохол в издишания въздух на водача на автомобила е отрицателна.", "date": "2019.11.07", "title": "31-годишна жена е била блъсната от товарен автомобил на пешеходна пътека в град Гоце Делчев"}
{"url": "http://www.focus-news.net/news/2019/11/07/2717227/11-profesionalni-gimnazii-v-zapadna-balgariya-shte-se-sastezavat-v-konkursa-stani-stipendiant-na-chez.html", "text": "11 професионални гимназии в Западна България ще се състезават в конкурса \"Стани стипендиант на ЧЕЗ\". Това съобщиха от пресцентъра на  ЧЕЗ . Дванайсетокласници от 11 професионални гимназии в Западна България ще премерят сили в училищния кръг на новото издание на конкурса „Стани стипендиант на ЧЕЗ“. На 13 декември те ще решават тест от 60 въпроса. За целта трябва да се регистрират до 29 ноември на адрес: https://www.stipendiant.com/apply/students. Състезанието се организира за осма поредна година. То е част от графика на националните състезания по професии през учебната 2019–2020 г. на Министерството на образованието и науката. „Целта ни е да покажем на младите хора, че българската енергетика и българският бизнес имат нужда от тях и те могат да намерят своята професионална реализация в родината. „Стани стипендиант на ЧЕЗ“ осигурява не само стипендия на победителите, но и възможност за надграждане на образованието и за работа в престижна българска компания“, каза Евгения Накова, директор „Човешки ресурси“ в „ЧЕЗ България“ ЕАД. Победителите в първия кръг ще бъдат обявени в края на декември. Те ще се явят на регионален кръг през февруари, а финалът на състезанието ще бъде през март 2020 г. Учениците в отборите, класирани на първите три места (по двама участници във всеки отбор), ще получат от ЧЕЗ стипендия в размер на 600 лв. за втория учебен срок на XII клас и шанса да кандидатстват с оценката от конкурса в четири висши учебни заведения - Технически университет в София, Колеж по енергетика и електроника, Минно-геоложки университет „Св. Иван Рилски“ и Висше транспортно училище „Тодор Каблешков“. \r\nДопълнителна информация за регламента на състезанието и периодите на провеждане на отделните кръгове може да бъде намерена на сайта www.stipendiant.com.", "date": "2019.11.07", "title": "11 професионални гимназии в Западна България ще се състезават в конкурса „Стани стипендиант на ЧЕЗ“"}
{"url": "http://www.focus-news.net/news/2019/11/07/2717233/mkd-makedoniya-haos-v-cherna-gora-prolivnite-dazhdove-predizvikaha-navodneniya-i-svlachishta-nivata-na-rekite-sa-bezpretsedentno-visoki.html", "text": "Тежки бури, придружени от проливни дъждове и силни ветрове, удариха Черна гора и създадоха проблеми с движението, причиниха наводнения и наложиха намеса на службите за гражданска защита, съобщава скопското електронно издание  МКД . Най-тежка е ситуацията в Никшич и Колашин в северната част на страната и по Адриатическото крайбрежие. \r\nВ Никшич спасителите евакуираха населено място поради преливането на река, а трафикът в отделни райони във втория по големина град на Черна гора е силно затруднен поради метеорологичните условия. Противопожарните служби съобщиха, че екипи работят в проблемните точки от ранните часове на деня. \r\nНай-лошо е положението в басейна на река Бистрица, където мостовете са наводнени. Водата заплашва да удари прилежащите сгради, а редица от имотите в района вече са под вода. Пътят от Подгорица до Колашин, най-често използваният за достъп до северната част на страната, е затворен поради свлачища и наводнения. \r\nВ Херцег Нови падна силен дъжд – за по-малко от два часа бяха отчетени рекордните 90 литра на квадратен метър. В резултат улиците и обществените зони на морския град бяха наводнени. \r\nПоради силния южен вятър два круизни кораба отмениха влизането си в пристанището в Котор. Ситуацията в залива остава опасна заради силните пориви на вятъра.  \r\nВ столицата Подгорица нивото на река Морача се е повишило с три и половина метра за 12 часа и към настоящия момент е на два метра над историческия си максимум. \r\nСлужбата за спешни случаи към Министерството на вътрешните работи на Черна гора издаде предупреждение, че по крайбрежието на Шкодренското езеро и река Бояна може да има наводнения.  \r\n \r\n  Тереза Герова", "date": "2019.11.07", "title": "МКД (Македония): Хаос в Черна гора – проливните дъждове предизвикаха наводнения и свлачища, нивата на реките са безпрецедентно високи"}
{"url": "http://www.focus-news.net/news/2019/11/07/2717234/gen-konstantin-popov-vazhno-e-za-stranata-ni-aktivno-da-uchastva-v-initsiativi-svarzani-s-otbranata.html", "text": "България участва активно в ПЕСКО, а това е важно за страната ни. Това каза председателят на парламентарната комисия по отбрана генерал Константин Попов при откриването на Международна конференция \"Европейската отбрана - една цел, много предизвикателства\", предаде репортер на  Агенция „Фокус“ . Ген. Попов отбеляза още, че е необходимо страната да участва във всякакъв вид инициативи, свързани с отбраната, тъй като това е гаранция, че Европа няма да бъде на две скорости в областта на сигурността и отбраната. „Търсенето на стратегическо партньорство с останалите страни от ЕС също е една гаранция, че ние ще вървим заедно по общ път и с обща идеология по изграждане на способностите, когато говорим за европейска отбрана“, допълни още председателят на Комисията по отбрана.  \r\nТеодора ПАВЛОВА", "date": "2019.11.07", "title": "Ген. Константин Попов: Важно е за страната ни активно да участва в инициативи, свързани с отбраната"}
{"url": "http://www.focus-news.net/news/2019/11/07/2717231/ministar-temenuzhka-petkovabalgarskiyat-energien-holding-i-ministerstvoto-uchastvat-aktivno-v-energiynite-protsesi.html", "text": "На 26-ти септември ние направихме премодификация пред ЕС и заявихме ясно своята воля да работим в тази посока и да се, възползваме от механизма, така както направиха поредица държави-членки. Това каза министърът на енергетиката Теменужка Петкова на откриването на кръгла маса, посветена на механизмите за капацитет и въглищните региони в преход, предаде репортер на  Агенция „Фокус“ . \"Това, което ние искаме да направим не се различава съществено от това, което другите държави-членки вече направиха, така че ние вървим в рамките на този път\", каза тя. \r\n\"Това, е един сложен процес, в който избрахме и свой икономически консултант, признат в тази насока, за да може той да ни помогне, както при разработването на този модел, така и при неговата защита и съответно нотификация пред ЕС\", обясни Петкова. \"Колегите от електроенергийния системен оператор, така както предвижда регламента, имат водеща роля, тъй като това е всъщност дружеството, което има ясна представа за адекватността на системата, но и от гледна точка на региона. Българския енергиен холдинг също е, включен в този процес, като холдинг, който е собственик на кипитала, както на ТЕЦ \"Марица - Изток\", както и на една голяма част от мощностите в българската електроенергетика. Министерството също участва изключително активно в целия този процес\", добави министър Петков.  \r\nТеодора ПАТРОНОВА", "date": "2019.11.07", "title": "Министър Теменужка Петкова:Българският енергиен холдинг и министерството участват активно в енергийните процеси"}
{"url": "http://www.focus-news.net/news/2019/11/07/2717235/zamestnik-ministar-milko-berner-uchastva-v-ministerska-konferentsiya-na-zaltsburgskiya-forum.html", "text": "Мерките за борба с трафика на хора и нелегалната миграция в региона бяха във фокуса на вчерашните обсъждания на министрите на конференцията на Залцбургския форум. Това съобщиха от пресцентъра на  МВР . В рамките на дискусията зам.-министър Милко Бернер призова за засилване на оперативното сътрудничество, обмена на информация и по-добра координация на съвместните действия. Той подчерта ролята на установени регионални формати като Центъра за правоприлагане в ЮИЕ СЕЛЕК, както и необходимостта от засилване на сътрудничеството с Турция - ключов партньор в региона. Обсъдени бяха и предизвикателствата пред реформата на Общата европейска система в областта на убежището. Участниците от държавите от Залцбургския форум се обединиха около общото решение да работят за очертаването на ключови елементи от реформата, по които има съгласие, с оглед представянето им в новата Европейска комисия. Днес конференцията продължава в разширен формат, съвместно с приятелите на Залцбургския форум от Западните Балкани. Ще бъдат обсъдени имиграционната ситуация в региона, както и мерките, необходими за повишаване на граничната сигурност. България ще представи приоритетите на предстоящото през първата половина на 2020 г. Българско председателство на форума.", "date": "2019.11.07", "title": "Заместник-министър Милко Бернер участва в министерска конференция на Залцбургския форум"}
{"url": "http://www.focus-news.net/news/2019/11/07/2717237/6-nepalnoletni-sa-zadarzhani-za-razbivane-na-avtomati-za-kafe-v-kardzhali-i-momchilgrad.html", "text": "6 непълнолетни са задържани за разбиване на автомати за кафе в Кърджали и Момчилград. Това съобщиха от  ОДМВР - Кърджали . Те са на възраст между 15 и 18 години и са задържани за срок до 24 часа в полицейските управления в Кърджали и Момчилград по случаи с образувани досъдебни производства и проверки за посегателства над автомати за кафе в двата града. Три от разследванията са за кражба, а останалите за повреда и унищожаване на чуждо имущество. Криминалисти, инспектори от Детска педагогическа стая и разследващи полицаи работят за изясняване и документиране на извършените деяния.", "date": "2019.11.07", "title": "6 непълнолетни са задържани за разбиване на автомати за кафе в Кърджали и Момчилград"}
{"url": "http://www.focus-news.net/news/2019/11/07/2717236/v-pomorie-shte-bade-otkrita-izlozhba-s-kartinite-na-detsata-vzeli-uchastie-v-konkursa-pomorie-prez-moite-ochi.html", "text": "Децата, отличени в конкурса „Поморие през моите очи”, ще бъдат наградени на церемония в града. Това съобщиха от пресцентъра на  Община Поморие . През септември тази година Общината и Ротари клуб – Поморие подеха интересна арт инициатива във връзка с подготовката на новия илюстриран общински календар за 2020. Идеята бе на страниците на отделните месеци да намерят място 12 детски рисунки с пейзажи или интересни мигове, уловени в града и/или съставните му селища. За целта бе обявен конкурс на тема „Поморие през моите очи”. Конкурсът приключи и от 17.30 часа тази вечер във фоайето на НЧ „Просвета 1888” в Поморие ще бъде открита изложба с картините на децата, взели участие в него. В рамките на изложбата ще бъдат обявени и победителите в художествената надпревара. Децата ще получат грамоти, а трима от отличените участници ще получат ваучери от магазин за творчески материали на стойност 70 лв (I място), 50 лв (II място), 30 лв (III място).", "date": "2019.11.07", "title": "В Поморие ще бъде открита изложба с картините на децата, взели участие в конкурса „Поморие през моите очи”"}
{"url": "http://www.focus-news.net/news/2019/11/07/2717232/nagradi-ot-turnirite-po-strelba-i-futbol-razdade-oblastna-direktsiya-na-mvr-veliko-tarnovo-v-navecherieto-na-profesionalniya-si-praznik-8-noemvri.html", "text": "Наградите от двата традиционни турнира – по стрелба с пистолет „Макаров“ и по футбол бяха връчени в Областна дирекция на МВР – Велико Търново. Това се случи в навечерието на професионалния празник на органите на реда – 8 ноември, предаде репортер на  Радио „Фокус“ – Велико Търново . В двете състезания се включиха служители на всички Районни управления, отдели, сектори и групи при Областна дирекция на МВР, Регионална дирекция „Пожарна безопасност и защита на населението“, Зонално жандармерийско управление – Горна Оряховица, Сектор „Борба с организираната престъпност“, ТД „Национална сигурност“ и представители на медиите. В отборното класиране в първото състезание на трето място е отборът на РУ – Елена, на второ място е отборът на Специализирани полицейски сили към Отдел „Охранителна полиция“ при ОД на МВР, а на първо са служители на ТД „Национална сигурност“. В индивидуалната надпревара третото място е за Йордан Йорданов от РУ – Свищов, второто за Станислав Стоянов от РУ – Павликени и първо място – за Стоян Джуров – Специализирани полицейски сили. В турнира по футбол на трето място са служителите на Районен съд – Велико Търново, на второ – служители от РД „ПБЗН“,  а на първо – Областна дирекция на МВР – Велико Търново.  \r\nВ края на церемонията ръководството на Дирекцията честити празника на всички служители на родната полиция с пожелание здраве и професионални успехи.  \r\nЛуиза ТРАНЧЕВА", "date": "2019.11.07", "title": "Награди от турнирите по стрелба и футбол раздаде Областна дирекция на МВР – Велико Търново в навечерието на професионалния си празник – 8 ноември"}
{"url": "http://www.focus-news.net/news/2019/11/07/2717239/sport-ludogorets-igrae-za-pobeda-v-barselona.html", "text": "Тази вечер от 22:00 часа Лудогорец гостува на Еспаньол в двубой от четвъртия кръг на група „Н“ на Лига Европа. Каталунците са лидери след победата в Разград с 1:0, като събраха 7 точки, докато Лудогорец остана втори с 6.   \r\nДнешният мач е много важен за българските шампиони. Те стартираха в тази фаза на турнира с две победи - 5:1 над ЦСКА Москва и 3:0 над Ференцварош, но втора загуба може да промени класирането и в крайна сметка излизането от групата да се окаже невъзможно. \r\nЛудогорец тръгна за Барселона с нов старши треньор. Като такъв официално бе вписан Алекси Желязков, който притежава необходимия лиценз, докато Станислав Генчев няма такъв.", "date": "2019.11.07", "title": "Спорт: Лудогорец играе за победа в Барселона"}
{"url": "http://www.focus-news.net/news/2019/11/07/2717240/ministar-temenuzhka-petkova-shte-se-orientirame-kam-pazaren-mehanizam-za-kapatsitet.html", "text": "Ще се ориентираме към пазарен механизъм за капацитет. Основното,което се разглежда като възможности за въвеждане на този механизъм са от една страна използването на пазарни механизми за капацитет, тоест капацитет, който се предлага на пазара и така наречения стратегически резерв, тоест такъв, който е извън пазара. Това каза министърът на енергетиката Теменужка Петкова на откриването на кръгла маса, посветена на механизмите за капацитет и въглищните региони в преход, предаде репортер на  Агенция „Фокус“ . \"Това, което ние сме направили като анализ с нашия консултант показва, че нашата посока върви към това ние да се ориентирам към използването на пазарен механизъм за капацитет\", каза тя. \"Това на практика ще рече, че ще разчитаме на този капацитет той да излезе на пазара като срещу това този капацитет ще бъде финансиран за неговата готовност да предостави този капацитет за пазара\", обясни Петкова. \"Тези централи, които ще участват в механизма за капацитет да бъдат покрити условно постоянните разходи под формата на разходи за работна заплата, за рехабилитация и ремонт и всъщност променливите разходи, които са, свързани с разходи за гориво и съответно за емисии, това да бъде цената, с който този капацитет ще излезе на пазара\", допълни министърът на енергетиката. \"Смятам, че това, е по-добрият вариант за България, защото от една страна ще осигури активност на пазара, от друга страна ще бъде гарантирана сигурността на доставките и съответно работата на централите\", каза още Петкова.  \r\nТеодора ПАТРОНОВА", "date": "2019.11.07", "title": "Министър Теменужка Петкова: Ще се ориентираме към пазарен механизъм за капацитет"}
{"url": "http://www.focus-news.net/news/2019/11/07/2717244/violeta-radeva-bchk-burgas-uslugata-obshtestvena-trapezariya-startira-na-1-oktomvri.html", "text": "Услугата „обществена трапезария“ стартира на 1 октомври. Това каза за  Радио „Фокус“ – Бургас  Виолета Радева, директор на Български червен кръст (БЧК)-Бургас. По думите ѝ тази услуга ще продължи до края на година (есенно-зимния сезон), като добави, че най-вероятно ще продължи и следващата година. „Всеки ден 82 души получават безплатна топла храна. Трапезарията се намира на ул. „Оборище“ 95. Доходът на тези, които могат да се възползват от тази услуга, трябва да представлява 80% от минималната за страната работна заплата. Могат да бъдат хора, които живеят сами, възрастни хора над 65 години, които не могат сами да приготвят храната си и имат ниски доходи и пенсии, безработни хора с нарушен здравен статус, самотни майки и т.н.“, поясни Виолета Радева.  \r\nМария КУРТЕВА", "date": "2019.11.07", "title": "Виолета Радева, БЧК – Бургас: Услугата „обществена трапезария“ стартира на 1 октомври"}
{"url": "http://www.focus-news.net/news/2019/11/07/2717238/rtk-kosovo-rabotnite-grupi-na-samoopredelenie-i-dlk-prodalzhavat-konsultatsiite-za-sastavyane-na-koalitsiya.html", "text": "Работните групи на движение „Самоопределение“ и Демократическата лига на Косово (ДЛК) ще проведат нови консултации, за да обсъдят социалните политики и инфраструктурните проекти на бъдещата им коалиция, предава  RTK . \r\nСрещата ще се проведе в 15:00 часа местно време (16:00 часа българско време). RTK съобщава, че работните групи са почти във финална фаза на дискусиите. След това лидерите на двете политически партии Албин Курти и Иса Мустафа ще обсъдят предложенията на работните групи. След последното заседание на представителите на двете партии, проведено в понеделник, от „Самоооределение“ заявиха, че преговорите за създаване на новото правителство ще приключат до десетина дни.  \r\n \r\n  Тереза Герова", "date": "2019.11.07", "title": "RTK (Косово): Работните групи на „Самоопределение“ и ДЛК продължават консултациите за съставяне на коалиция"}
{"url": "http://www.focus-news.net/news/2019/11/07/2717241/yordan-bozhilov-sofiyski-forum-za-sigurnost-vyarvam-che-sigurnostta-i-otbranata-shte-sa-prioritet-za-novata-ek.html", "text": "Голяма роля в структурирането на дебата ще има новата ЕК и вярвам, че сигурността и отбраната ще са сред приоритетите й. Това каза председателят на Софийския форум за сигурност Йордан Божилов при откриването на Международна конференция \"Европейската отбрана - една цел, много предизвикателства\", предаде репортер на  Агенция „Фокус“ . Божилов припомни, че сегашният председател на Еврокомисията (ЕК) Урсула фон дер Лайен, преди това военен министър на Германия, миналата година е участвала в този форум. „Надявам се, че нейният ентусиазъм за търсене на общоевропейски подходи ще продължи да бъде водещ в нейната дейност и като председател на Комисията“, добави още той. По думите му на Стария континент сме изправени сме пред разнообразни и различни по интензивност рискове и заплахи. „Анализът показва, че много от настоящите рискове, ще продължат да бъдат проблем за сигурността в бъдеще, а същевременно ще се появят и нови такива. Несъмнено рисковете ще бъдат увеличени от навлизането на нови технологии, изкуствения интелект, разработването на автономни системи. И всички ние ще бъдем изправени пред нови изпитания. Ето защо е от ключове значение за съдбата на ЕС да бъде изградена обща система за сигурност и отбрана. Това не е лесна задача, предвид новите предизвикателства, но са необходими диалог, дискусии и лидерство. Диалогът в търсене на решения за общата сигурност и отбрана трябва да е много структуриран. Това означава да бъдат приети общи принципи и подходи и на тяхната база да бъдат търсени решения. Няколко принципа трябва да бъда водещи в този структуриран диалог: за неразделността на сигурността и отбраната в ЕС – всички държави трябва да получат еднаква степен на сигурност, която ЕС може им даде. Второ – пропорционално и справедливо участие на всички държави. Трето – взаимно допълване с НАТО“, допълни още той. \r\nТеодора ПАВЛОВА", "date": "2019.11.07", "title": "Йордан Божилов, Софийски форум за сигурност: Вярвам, че сигурността и отбраната ще са приоритет за новата ЕК"}
{"url": "http://www.focus-news.net/news/2019/11/07/2717243/premierat-boyko-borisov-se-sreshtna-s-delegatsiya-na-venetsianskata-komisiya.html", "text": "Министър-председателят Бойко Борисов се срещна в Министерския съвет с делегация на Венецианската комисия, съобщиха от  правителствената информационна служба . В рамките на разговора премиерът Борисов отбеляза констатациите в последния доклад по Механизма за сътрудничество и оценка за България и посочи, че държавата ни е изпълнила всички показатели и препоръки, които Европейската комисия е поставила като условия за отпадане на мониторинга. Според министър-председателя постигнатия от България прогрес в тази сфера кореспондира на ангажиментите, които страната ни е поела, присъединявайки се съм Европейския съюз. Премиерът Борисов беше категоричен, че гарантирането на върховенството на закона и занапред ще бъде приоритет за страната ни.  \r\nПо отношение на предложените законодателни промени на Наказателно-процесуалния кодекс, министър-председателят Борисов изтъкна, че проектът е изготвен в изпълнение на препоръките на Механизма за сътрудничество и оценка на ЕС. Становището на Венецианската комисия по законопроекта е изключително важно за България и нашето правителство ще се съобрази с него, отбеляза премиерът Борисов. Той изтъкна, че преди да бъде поискано мнението на Венецианската комисия по промените, темата е била обсъдена и с Брюксел.", "date": "2019.11.07", "title": "Премиерът Бойко Борисов се срещна с делегация на Венецианската комисия"}
{"url": "http://www.focus-news.net/news/2019/11/07/2717247/18-godishen-mladezh-e-osaden-za-byagstvo-ot-zatvora-po-nakazatelno-delo-na-rayonna-prokuratura-smolyan.html", "text": "18-годишен младеж е осъден за бягство от затвора по наказателно дело на Районна прокуратура - Смолян. Това съобщиха от пресцентъра на  Апелативна прокуратура – Пловдив  . По наказателно дело на Районна прокуратура - Смолян е осъден мъж с инициали М.Ш., на 18 г., привлечен като обвиняем за това, че в периода от около 23.00 часа на 21 октомври 2019 г. до около 02,45 часа на 22 октомври 2019 г., като затворник в Затворническо общежитие от открит тип – гр. Смолян, изтърпяващ наказание „лишаване от свобода“ в размер на две години при първоначален „общ“ режим, наложено му от Районен съд-Пловдив, избягал от затвора като напуснал Затворническото общежитие от открит тип – гр. Смолян, където бил настанен на 10 септември 2019 г., и за бягството си е послужил с разрушаване – срязване на преградна мрежа на прозорец на санитарно помещение в сградата на общежитието – престъпление по чл. 297 ал. 2 във вр. ал. 1 от Наказателния кодекс.  \r\nПо споразумение, одобрено от Районен съд - Смолян, на М.Ш. е наложено наказание от шест месеца „лишаване от свобода“ при първоначален „общ“ режим, което се присъединява към неизтърпяното наказание по предишната присъда.  \r\nОпределението на Районен съд - Смолян е окончателно и не подлежи на протест и обжалване.", "date": "2019.11.07", "title": "18-годишен младеж е осъден за бягство от затвора по наказателно дело на Районна прокуратура - Смолян"}
{"url": "http://www.focus-news.net/news/2019/11/07/2717242/ea-daily-v-moskva-se-provede-tarzhestven-marsh-v-chest-na-parada-ot-1941-godina.html", "text": "На Червения площад в Москва завърши тържествения марш в чест на Парада от 1941 година, съобщава  EA Daily . \r\nВ него участва почетен караул от трите вида въоръжени сили на Русия, военния оркестър на столичния гарнизон, кавалеристи от Президентския полк на Русия. По главния площад на страната преминаха 40 бойни машини. \r\nНа мероприятието са присъствали 7 хиляди гости, като 1200 от тях са участници във Втората световна война. \r\nПарадът на Червения площад от 7 ноември 1941 година е военен парад в чест на 24-тата годишнина от Октомврийската революция, проведен на Червения площад по време на Втората световната война. То се провежда в разгара на битката за Москва, когато линията на фронта се намира само на няколко десетки километра от столицата. Парадът има голямо значение за повдигането на бойния дух на Червената армия и населението на страната и се е считал за важна военна операция. От 2005 година 7 ноември, в чест на парада, е обявен за ден на войнската слава на Русия. \r\n \r\nПревод и редакция:", "date": "2019.11.07", "title": "EA Daily: В Москва се проведе тържествен марш в чест на парада от 1941 година"}
{"url": "http://www.focus-news.net/news/2019/11/07/2717245/za-vtora-poredna-godina-parvoklasnitsite-v-burgas-i-oblastta-imat-vazmozhnost-da-se-vazpolzvat-ot-bezplatnata-kampaniya-sas-zdravi-zabki-v-parvi-klas.html", "text": "За втора поредна година първокласниците в Бургас и робластта имат възможност да се възползват от безплатната кампания \"Със здрави зъбки в първи клас\". Това съобщиха от пресцентъра на  Община Бургас . Много често именно при този профилактичен преглед се установяват дефекти на твърдите зъбни тъкани, отклонения в захапката, а също и нивото на здравна хигиена. По този начин родителите и децата ще получат нужните препоръки и бързо ще се справят с дадения проблем. След прегледа всеки родител получава в писмен вид зъбен статус на детето си. Инициативата се реализира от Районна колегия на Български зъболекарски съюз с председател д-р София Буджева, с подкрепата на Община Бургас, Областна управа и Районно управление по образование. Кампанията е доброволна, безплатна и не е обвързана със Здравната каса. Над 40 лекари по дентална медицина от Бургас и областта са включени в програмата. Родителите, които желаят да се възползват от безплатните прегледи могат да намерят информация за денталните кабинети, предоставящи тази услуга при класния ръководител.", "date": "2019.11.07", "title": "За втора поредна година първокласниците в Бургас и областта имат възможност да се възползват от безплатната кампания \"Със здрави зъбки в първи клас\""}
{"url": "http://www.focus-news.net/news/2019/11/07/2717248/burgaska-fehtovachka-specheli-bronz-ot-mezhdunarodniya-turnir-kupa-riposta-v-rumaniya.html", "text": "Бургаската състезателка на ФК \"Корсар\" Кристина Бандрамалиева спечели бронзов медал от традиционно силния турнир \"Купа Рипоста\" - Букурещ. Това съобщиха от пресцентъра на  Община Бургас . Със сърцата игра и фехтовални умения бургаската фехтовачка надделя в битката за призови места и заслужено се окичи с бронза при момичетата до 14 години, отстъпвайки единствено на златната медалистка от Румъния. \r\nПри момчетата до 12 години бургаският представител Никола Миланов се пребори за финалната осмица, а при момчетата до 14 години Виктор Китенов стана 9-ти. Състезанието е кръг от серия европейски турнири по сабя до 14 години и събра в оспорвана битка фехтовачи от Румъния, Турция, България, Гърция, Испания, Дания, Германия и Китай. \r\nФехтовален клуб \"Корсар\", част от ФА \"Етрополски\" бе представен от състезатели до 10, 12 и 14 години, трениращи под ръководството на Г. Миланов и Е. Зуев. Бургаският състезател Петър Иванов бе част от съдийския състав на международния турнир. Престижното отличие на ФК \"Корсар\" идва на фона на силното представяне на бургаските фехтовачи на откритите турнири от календара на Българската федерация по фехтовка, провели се в края на октомври в Стара Загора и Пловдив, и валидни за Купа \"България\" 2019-2020. Състезателите на ФК \"Корсар\" показаха стабилна игра и спортен дух, като записаха силни резултати във всички възрастови групи.", "date": "2019.11.07", "title": "Бургаска фехтовачка спечели бронз от международния турнир “Купа Рипоста” в Румъния"}
{"url": "http://www.focus-news.net/news/2019/11/07/2717204/pregled-na-osnovnite-temi-vav-varnenskiya-pechat.html", "text": "„Регламентират работното време на риболовните кораби“, съобщава на първата си страница днес  вестник „Черно море“ . През следващата година България и Румъния ще имат право да осъществяват риболов на калкан общо в размер на 150 тона (по 75 тона за всяка от тях), което е с 32% повече спрямо досегашното разрешено количество. Изданието цитира информация от земеделското министерство. „Пчелари излизат на протест напролет“, гласи друго заглавие в броя. Сдружението „Български Свободни Пчелари“ организира на 11 ноември в София национален протест за спиране на пръсканията с химически препарати и създаване на пчеларски борд. „Протестът ще бъде в столицата, но личността, която го организира, смесва нещата, каза Каракашев, като уточни, че варненското дружество няма да го подкрепи. – Когато подготвяш протест, той трябва да е добре организиран. И аз, и председателите на пчеларските дружества в цялата страна имаме ясно формулирани искания до министерството, които ще отправим напролет, преди поредното масово пръскане с препарати. С програмата „Де минимис“ ни подпомогнаха да си купим захар, да се подготвим за зимата. С наша помощ започнаха да притискат арендаторите. „Шофьорите нехаят за зимната подготовка на автомобилите си“, гласи челната публикация на трета страница. Въпреки положителните температури, в момента е необходимо всеки собственик на автомобил да има предвид, че настъпва зимата и превозното средство трябва да бъде подготвено за предстоящия сезон. Основното в случая е гумите на автомобила да бъдат подменени със зимни, с необходимата шарка за този период от годината. Това каза Георги Янчев, началник техническа дейност към СБА, в сутрешния блок на телевизия „Черно море“ с водещ Иван Барбов.", "date": "2019.11.07", "title": "Преглед на основните теми във варненския печат"}
{"url": "http://www.focus-news.net/news/2019/11/07/2717249/ria-novosti-turskite-spetssluzhbi-sa-zadarzhali-poveche-ot-10-rodnini-na-al-bagdadi.html", "text": "Силите за сигурност на Турция са задържали повече от 10 роднини на главатаря на терористичната групировка „Ислямска държава“ Абу Бакър ал Багдади. Това заяви президентът на странта Реджеп Таийп Ердоган, цитиран от  РИА Новости . \r\n„Близкото обкръжение на ал Багдади взе на прицел нашата страна. Последни в Азаз бяха задържани сестра му и нейното дете и бяха изпратени в миграционни лагери. Ще видим какво решение ще вземе нашето Министерство на правосъдието", "date": "2019.11.07", "title": "РИА Новости: Турските спецслужби са задържали повече от 10 роднини на ал Багдади"}
{"url": "http://www.focus-news.net/news/2019/11/07/2717251/inzh-krasimir-papukchiyski-nkzhi-shte-badat-modernizirani-37-km-dvoyna-zhelezopatna-liniya-vklyuchitelno-gara-chirpan.html", "text": "Генералният директор на Национална „Железопътна инфраструктура“ инж. Красимир Папукчийски подписа договора за модернизация на железопътен участък Оризово-Михайлово, предаде репортер на  Агенция \"Фокус\" . Инж. Красимир Папукчийски посочи, че модерната железопътна линия е с параметри 160 км скорост и минимизиране на рисковете с пресичане на едно ниво железопътните прелези. \"Ще бъдат модернизирани 37 км двойна железопътна линия, включително гара \"Чирпан\", допълни Папукчийски. По думите му срокът за изпълнение на обекта е 49 месеца. \"В консорциума ДЗЗД „Евро ЖП Инфраструктура“ влизат партньорите „Инфраструктурно строителство” АД и „Марко Обра публика” АД през фирмата-изпълнител е Консорциум ДЗД Евро жп инфраструктура. Очаквам дейностите да бъдат изпълнени в срок и качествено\", заяви той. Папукчийски подчерта, че ще бъде упражняван доста сериозен мониторинг по време на строителния процес. Той допълни, че участъкът е част от изостаналия проект „Рехабилитация на железопътната линия Пловдив-Бургас, Фаза 2“, финансиран по оперативна програма „Транспорт и транспортна инфраструктура 2014-2020“. На журналистически въпрос кога ще започне реалното строителство, ген. директор на „Железопътна инфраструктура“ отговори, че ще стартира пролетта на 2020 г. \r\nЗорница КОСТАДИНОВА", "date": "2019.11.07", "title": "Инж. Красимир Папукчийски, НКЖИ: Ще бъдат модернизирани 37 км двойна железопътна линия, включително гара \"Чирпан\""}
{"url": "http://www.focus-news.net/news/2019/11/07/2717246/politico-mnozinstvoto-ot-amerikantsite-ochakvat-pobeda-na-tramp-prez-2020-godina.html", "text": "По-малко от една година преди президентските избори в САЩ през 2020 година, мнозинството от регистрираните избиратели смятат, че най-вероятно Доналд Тръмп ще спечели втори мандат като президент на страната, показва ново проучване на общественото мнение на американската редакция на  Politico . \r\nАнкетата, изготвена със съдействието на Morning Consult, показва, че 56% от гласоподавателите очакват президентът да бъде преизбран, включително 85% от републиканците и 51% от независимите. За сравнение, повече от 35% от демократите твърдят същото. \r\nПовече от 8 от 10 избиратели казват, че са мотивирани да гласуват през 2020 година, а 69% от тях са „много мотивирани“. Този ентусиазъм е главно сред избирателите на демократите и републиканците – грубо три четвърти от симпатизантите на всяка от партии се определя като „силно мотивиран“. \r\nИ този ентусиазъм изглежда ще се превърне в перспективи за гласуване - 92 процента от анкетираните казват, че е вероятно ще изборите през следващата година, включително 96 процента от демократите и републиканците и 86 процента от независимите. \r\n„Перспективите за преизбиране на президента Тръмп изглежда предизвикват ентусиазъм на избирателите в целия политически спектър“, заяви Тайлър Синклер, вицепрезидент на Morning Consult. „Нашите данни показват, че републиканците и демократите са еднакво склонни да твърдят, че са мотивирани и има вероятност да гласуват на изборите през следващата година“. \r\nВсъщност около четири на всеки 10 гласоподаватели казват, че ще мислят \"много\" за Тръмп, докато подават бюлетината си за президент догодина, включително 68 процента от републиканците. \r\nНо и демократите, и републиканците имат различни потенциално мотивиращи настроения относно изборите - по-вероятно е избирателите да кажат, че имат надежда за президентските избори (21%), последвани от притеснения (18%.) \r\nАнкетата на POLITICO / Morning Consult беше проведена онлайн на 1-3 ноември сред национална извадка от 1 983 регистрирани избиратели.  \r\n \r\nПревод и редакция:", "date": "2019.11.07", "title": "Politico: Мнозинството от американците очакват победа на Тръмп през 2020 година"}
{"url": "http://www.focus-news.net/news/2019/11/07/2717250/noviyat-obshtinski-savet-na-dobrich-provede-parvoto-si-zasedanie.html", "text": "Новият Общински съвет (ОбС) на Добрич проведе първото си заседание, предаде кореспондентът на  Радио „Фокус” – Варна . Преди началото на първото заседание новоизбраните общински съветници и избраният за кмет на Община град Добрич Йордан Йорданов положиха клетва в присъствието на областния управител Красимир Кирилов, жители на общината и представител на Общинската избирателна комисия. 41 са мандатите за общински съветници в Добрич. Това определи със свое решение Общинската избирателна комисия. Избрани за общински съветници независими кандидати няма. Най-многобройна е Местната коалиция ГЕРБ (СДС) - 15 мандата: Галин Паскалев Господинов, Георги Друмев Георгиев, Детелина Кирилова Николова, Димитър Валентинов Василев, Димитър Петров Димов, Емил Петков Бърдаров, Зорница Николаева Михайлова, Ивайло Матеев Петев, Иво Пенчев Пенчев, Камелия Койчева Йорданова, Кина Драгнева Костова, Надежда Димитрова Петкова, Павлин Колев Тодоров, Стефан Димитров Милев и Радослав Николаев Рачев. Следва Местна коалиция ДБГ (ДБГ, НДСВ, ССД, ГН) – 13 мандата: Ангел Йорданов Ангелов, Георги Господинов Желев, Герман Димитров Германов, Гинка Василева Георгиева, Невяна Андреева Люцканова, Ивайло Петров Петров, Велислав Георгиев Даскалов, Михаел Росенов Игнатов, Нивелин Маринов Радичков, Павел Гавраилов Павлов, Петър Милков Петров, Хасан Ефраимов Мехмедов и Явор Иванов Милушев. На трето място е БСП за България със 7 мандата: Боян Саркизов Саркизов, Галин Йовчев Иванов, Десислава Ивова Трифонова, Емилия Добрева Ганева-Николова, Желка Русева Керанова-Вълчева, Мая Йорданова Димитрова и Стоян Николаев Люцканов. По два мандата има съответно за ВМРО – Българско национално движение: Станислав Добрев Илиев и Тихомир Маринов Маринов, за ДПС: Кемал Себайдин Асан и Нежля Неджати Амди-Ганева и за Местна коалиция НФСБ (АБВ, ЗС „Ал. Стамболийски, ЗНС): Миленка Ненчева Георгиева и Милко Великов Пенчев. За председател на ОбС – Добрич бе избрана Мая Димитрова от групата на БСП за България. Тя призова всички общински съветници, независимо от своята политическа принадлежност да работят в обединение за града, за да има в него млади хора и усмихнати лица, за бъдещето на Добрич и да се залага на диалогичност и конструктивни решения.  \r\n  \r\nЖулиета НИКОЛОВА", "date": "2019.11.07", "title": "Новият Общински съвет на Добрич проведе първото си заседание"}
{"url": "http://www.focus-news.net/news/2019/11/07/2717255/vavezhda-se-ogranichenie-na-dvizhenieto-po-mosta-v-plovdivskoto-selo-katunitsa-zaradi-remont.html", "text": "Извършват се ремонтни дейности по транспортния мост в село Катуница. Това съобщиха за  Радио „Фокус“ – Пловдив  от Областната дирекция на МВР. По тази причина се очаква движението по съоръжението да бъде спряно в рамките на месец, като временната организация е обозначена с необходимите табели и знаци. Водачите могат да избират обходни маршрути през пътен възел „Кемера” на главен път Пловдив – Хасково и бул. „Цариградско шосе” в областния град или през Асеновград.", "date": "2019.11.07", "title": "Въвежда се ограничение на движението по моста в пловдивското село Катуница заради ремонт"}
{"url": "http://www.focus-news.net/news/2019/11/07/2717256/23-godishen-ot-pleven-e-prostrelyan-v-kraka-sled-politseysko-presledvane.html", "text": "23-годишен от Плевен е прострелян в крака след полицейско преследване. Това съобщиха от  ОДМВР - Плевен . На 6 ноември около 22.10 часа в Плевен на булевард „Данаил Попов\" служители на Първо РУ извършват проверка на 23-годишен мъж. Той осуетил проверката и побягнал. Служител на реда го предупредил да спре, че ще стреля. Нарушителят не се подчинява и продължава да бяга. Полицаят използвал помощни средства и произвежда изстрел със стоп патрон от служебното си оръжие - пистолет  в безопасна посока. 23-годишният продължава да бяга и с втория изстрел със стоп патрон е улучен в ляв крак. Оказана му е медицинска помощ в ЦСМП - Плевен, където е прегледан. Без опасност за живота е настанен за наблюдение в \"Ортопедична клиника\" към УМБАЛ \"Д-р Георги Странски\" - Плевен. Работата продължава под ръководството и контрола на РП – Плевен за престъпление от НК.", "date": "2019.11.07", "title": "23-годишен от Плевен е прострелян в крака след полицейско преследване"}
{"url": "http://www.focus-news.net/news/2019/11/07/2717260/sport-kubrat-pulev-sreshtu-raydal-bukar-v-0500-chasa-sutrinta-na-10-noemvri.html", "text": "Българската звезда в професионалния бокс Кубрат Пулев излиза по първи петли в неделя в грандиозен двубой срещу американеца Райдъл Букър. Срещата от гала-вечерта в зала \"Чукчанси Парк\" във Фресно, Калифорния, ще стартира около 05:00 часа сутринта на 10 ноември.  \r\n \r\nДвубоят на Кобрата е предпоследен от програмата, затова ще се проведе малко по-рано от първоначално очакваното. \r\n \r\nНай-добрият български боксьор залага статута си на задължителен претендент за титлата на IBF и ще търси нокаут срещу американеца, за да насочи вниманието си изцяло върху евентуален двубой срещу победителя от мача на Анди Руис и Антъни Джошуа.", "date": "2019.11.07", "title": "Спорт: Кубрат Пулев срещу Райдъл Букър в 05:00 часа сутринта на 10 ноември"}
{"url": "http://www.focus-news.net/news/2019/11/07/2717226/tass-sled-razgovora-s-tramp-erdogan-obyavi-namerenieto-si-da-obsadi-situatsiyata-v-siriya-s-putin.html", "text": "Държавният глава на Турция Реджеп Тайип Ердоган възнамерява да обсъди ситуацията в Сирия с руския президент Владимир Путин. Съответното той обяви на пресконференция в Анкара, предава  TACC . \r\n„Снощи проведох разговор с [президента на САЩ Доналд] Тръмп. След това също ще преговарям с Путин за оценка на ситуацията [в Сирия]\", обясни Ердоган. \r\nСпоред президента на Турция, Анкара „ще изпълни докрай своята част от задълженията по постигнатите споразумения\". „Ние не отстъпваме от меморандума“ от Сочи, добави турският държавен глава. \r\nНа 9 октомври Анкара обяви, че ще проведе операция „Извор на мира“ в Северна Сирия с цел създаване на буферна зона там. Тя трябва да се превърне в защитен пояс за турската граница. Според плана на Анкара сирийските бежанци, приети в Турция, ще могат да се върнат в зоната за сигурност. Дамаск определи операцията като агресия, а международната общност осъди действията на Анкара. \r\nНа 22 октомври президентите на Русия и Турция проведоха среща в Сочи, на която подписаха меморандум за съвместни действия за разрешаване на ситуацията в североизточната част на Сирия. Руската военна полиция и сирийските гранични служители от обяд на 23 октомври бяха  въведени в райони, граничещи с 30-километровата зона за сигурност, създадена от Турция. На 29 октомври руският министър на отбраната Сергей Шойгу обяви, че кюрдите са завършили изтеглянето на въоръжените си части от зоната за сигурност. На 1 ноември руските и турските военни проведоха първия съвместен патрул на изток от река Ефрат. \r\n \r\n  Тереза Герова", "date": "2019.11.07", "title": "ТАСС: След разговора с Тръмп: Ердоган обяви намерението си да обсъди ситуацията в Сирия с Путин"}
{"url": "http://www.focus-news.net/news/2019/11/07/2717258/orlin-tsanev-vodolaz-vlizal-sam-v-barokamerata-vav-varna-i-sam-kategorichen-che-horata-koito-rabotyat-na-neya-sa-izklyuchitelni-profesionalisti.html", "text": "Влизал съм в барокамерата във Варна и съм категоричен, че хората, които работят на нея, са изключителни професионалисти. Това коментира за  Радио „Фокус“ – Варна   водолазът Орлин Цанев, във връзка с внезапната смърт на 36-годишния матрос Спасен Пенчев, който почина във Военноморската болница при извършването на годишните медицински прегледи на водолазния състав от ВМС с имитационни водолазни спускания в барокамера. По думите му операторът, който работи на съответната барокамера е, може би, най-добрият в България. „Аз лично съм се убедил в качествата на хората, които работят с барокамерата и поне за мен е почти невъзможно да е тяхна вината за случилото се с водолаза“, добави Цанев. Той посочи, че за съжаление подобни инциденти са изключителна рядкост, като в последните години не са се случвали. „Не мога да коментирам нищо по конкретния случай, защото все още се води разследване, информация имам колкото и Вие. Човек обаче не знае какво може да му се случи днес или утре. Това, което стана с момчето, можеше да се случи и в морето, просто никой не е застрахован“, подчерта Цанев.  \r\nПроф. Ивайло Въжаров, началник на Военноморска болница – Варна, заяви, че към момента не може да коментира случая, защото е следствена тайна. „Води се досъдебно производство, такава е процедурата и нямам никаква информация към момента. След извършване на всички експертизи прокуратурата ще излезе със съответно официално становище, дотогава дори и неофициална информация дори аз нямам“, каза в заключение проф. Въжаров. \r\nДесислава ВАСИЛЕВА", "date": "2019.11.07", "title": "Орлин Цанев, водолаз: Влизал съм в барокамерата във Варна и съм категоричен, че хората, които работят на нея, са изключителни професионалисти"}
{"url": "http://www.focus-news.net/news/2019/11/07/2717263/v-dimitrovgrad-shte-se-provede-xiv-natsionalen-tantsov-konkurs-za-teatralno-stsenichni-tantsi-balgariya-tantsuva.html", "text": "От 15 до 17 ноември 2019 г. спортна зала „Младост“ ще се превърне в сцена на изкуството на танца, където най-добрите школи от България, включително и участници от Италия ще се състезават в три танцови направления „Класически балет“, „Характерни танци“ и „Съвременни танци“, разделени в 49 състезателни категории в четири възрастови групи в XIV Национален танцов конкурс за театрално-сценични танци „България танцува`2019“. Това съобщиха от пресцентъра на  Димитровград . Близо 2000 танцьори ще се явят в солови, дуети, малки групи, формации и продукции. За пореден път Министерство на културата и Министерство на образованието и науката дават девет държавни стипендии в категория от 8 до 12 клас. Най-престижната награда - Купата на кмета на община Димитровград ще се връчи на колектив с най-висок рейтинг в общото класиране в трите танцови направления. Специална награда от Министерство на образованието и науката ще получи и колектив за стимулиране на творческо развитие в направление „Танцово изкуство“. Организатори на събитието са община Димитровград, Общински център за танцово изкуство „Галаксико\" и Министерство на културата. \r\nПредседател на журито ще бъде доц.д-р Диляна Никифорова, прима-балерина на Софийска опера и балет. Членове на журито са доц.д-р Ани Пампулова, преподавател в НБУ, Сара-Нора Кръстева, директор на балета на Софийска опера и балет, Дарина Бедева, преподавател в Националното училище по танцово изкуство и прима-балерина на Софийска опера и балет, Небойша Веселинович от Сърбия, международен съдия от Международна танцова организация IDO.", "date": "2019.11.07", "title": "В Димитровград ще се проведе XIV Национален танцов конкурс за театрално-сценични танци „България танцува“"}
{"url": "http://www.focus-news.net/news/2019/11/07/2717261/vitsepremierat-ekaterina-zaharieva-radvam-se-che-balgariya-severna-makedoniya-i-albaniya-imat-priyatel-litseto-na-lyuksemburg.html", "text": "Много се радвам, че България, Северна Македония и Албания имат приятел лицето на Люксембург. Това каза вицепремиерът и министър на външните работи Екатерина Захариева на изявлението си след срещата с Жан Аселборн, министър на европейските и външните работи и министър на имиграцията и убежището на Великото Херцогство Люксембург, предаде репортер на  Агенция „Фокус“ . \"Всъщност първото двустранно посещение на министър на външните работи от Люксембург. Ти, разбира се, си бил тук, но на двустранно посещение, аз с учудване установих, че въпреки честите срещи, които имаме в различни части света, всъщност от много години министър на външните работи на Люксембург не е бил в България. Искам да ти благодаря лично за голямата подкрепа, която ти и твоите дипломати оказаха на България по време на първото българско председателство\", каза тя.  \r\n\"Люксембург е една от шестте държави основателки на ЕС с много опит в председателството и Вашия опит и подкрепа, особено по отношение на европейската перспектива на Западните Балкани беше изключително ценна и важна за нас. Говорихме днес с теб за това, какво можем да направим, за да помогнем на тази перспектива след невъзможността за взимане на решение за пореден път за започване на преговори за членство с република Северна Македония и Албания\", допълни Захариева. \"Много се радвам, че България и тези държави имат такъв приятел в твое лице. Разговаряхме и за бъдещето на Европа, за следващия бюджет. Установихме, че между България и Люксембург има над 90 % препокриване на важните теми за ЕС – като климат, дигитален пазар, също така сближаване и намаляване на различията между различните части на Европа, добросъседство\", подчерта министър Захариева.  \r\nТеодора ПАТРОНОВА", "date": "2019.11.07", "title": "Вицепремиерът Екатерина Захариева: Радвам се, че България, Северна Македония и Албания  имат приятел лицето на Люксембург"}
{"url": "http://www.focus-news.net/news/2019/11/07/2717259/s-nad-150-dobrovoltsi-e-rabotil-mladezhki-tsentar-za-razvitie-vzaimopomosht-v-kazanlak-prez-15-te-godini-ot-svoeto-sashtestvuvane.html", "text": "Младежки център за развитие „ Взаимопомощ“ отбелязва 15 години от своето създаване, предаде кореспондент на  Радио „Фокус“ .  \r\nИдеята, която придобива реализация преди 15 години принадлежи на Красимир Цанев, който и до днес е един от председателите на МЦР „ Взаимопомощ“ и на Антон Вълев, който по това време е председател на Младежки червен кръст. „Решихме, че искаме да направим организация, която да е алтернатива на Червения кръст, като у младежите да бъдат развивани умения за оказване на психологическа и първа помощ“, поясни Красимир Цанев.  \r\nОт седем души, които поставят началото на тази младежка организация, шест още са в нея вече 15 години. \r\nМария Славова, също председател на организацията, подчерта, че тя е алтернатива на доброволческите организации: „Като кажеш „доброволец“, се сещаш за „Взаимопомощ“. \r\nПовечето проекти на организацията първоначално са доброволчески и се изпълняват по програмите „Младежта в действие“ и Европейски корпус за солидарност, а сега и по „Еразъм +“. В рамките на тези програми в Казанлък са преминали над 150 доброволци. Те могат да бъдат видени на Стената на доброволчеството в Казанлък, която е единствена в България. \r\nВ Казанлък за 15 години МЦР „Взаимопомощ“ е посрещнал 92 доброволци по 14 проекта. Организирани са два младежки обмена, един тренинг- курс, 148 младежи са пратени на 39 краткосрочни обучителни проекта, 62 български доброволци са изпратени в чужбина по 39 проекта. \r\nВ момент а организацията работи по четири проекта. Единият от тях е със заглавие „ Взаимопомощ“, в него работят четирима доброволци. Организацията е спечелила и втора част на този проект, като се очакват още четирима доброволци. В рамките на друг проект през 2020 година ще се проведе обучителен курс за работа с различни дигитални средства, освен това, „Взаимопомощ“ работи и по проект на Европейски корпус за солидарност . \r\nСлавяна ГАЙДАРОВА", "date": "2019.11.07", "title": "С над 150 доброволци е работил Младежки център за развитие „Взаимопомощ“ в Казанлък през 15-те години от своето съществуване"}
{"url": "http://www.focus-news.net/news/2019/11/07/2717264/yordan-yordanov-kmet-na-dobrich-pozdravyavam-noviya-obshtinski-savet-s-izbora-na-grazhdanite-koyto-beshe-nedvusmislen-i-kategorichen.html", "text": "„Бих искал да поздравя новия Общински съвет с избора на гражданите. Той беше недвусмислен и категоричен“. Това заяви в своето приветствено слово по време на първото заседание на новия Общински съвет (ОбС) на Добрич кметът Йордан Йорданов, предаде кореспондент на  Радио „Фокус” – Варна . Според кмета от тук нататък всеки народен избраник ще носи своята лична отговорност. Той пожела на общинските съветници да имат смелост за трудните, доблест за грешните и нетърпимост към непочтените решения. „Днес започваме наново. Като всяко ново начало имаме уникалния шанс да променим нещата към по-добро. С енергията на онези от вас, които сядат на банките за първи път, и опита на тези, които вече са били, можем да постигнем всичко онова, за което сме били избрани“, каза Йордан Йорданов. Той призова новия ОбС да се занимава по-малко с политика и повече с реалните проблеми на хората, да се търси обединение, споровете и дискусиите да бъдат принципни и аргументирани, а не чисто противопоставяне на идеи и личности. Кметът подчерта, че предстои много работа, защото много са проблемите за решаване. Нещата, които чакат своето разрешаване ,нямат цвят или десен или ляв ориентир, те са конкретни и ясни, отбеляза още кметът. Той заяви, че в следващите 4 години ремонтът на инфраструктурата на града ще се осъществява с още по-бързи темпове, ще продължи грижата за образователната система – детски градини и училища, ще се работи в посока на това градът да бъде привлекателен за български и чуждестранни инвестиции. Ще продължи грижата за онези, които вече са инвестирали в града. Ще бъдат подобрени транспортът на Добрич, услугите, ще се търси начин младите хора да намират успешна реализация в добруджанския град. „За това сме избрани и трябва да дадем всичко от себе си, за да го осъществим. На добър час!“, каза в заключение кметът Йордан Йорданов. \r\nЖулиета НИКОЛОВА", "date": "2019.11.07", "title": "Йордан Йорданов, кмет на Добрич: Поздравявам новия Общински съвет с избора на гражданите, който беше недвусмислен и категоричен"}
{"url": "http://www.focus-news.net/news/2019/11/07/2717266/vitsepremierat-ekaterina-zaharieva-v-balgariya-edin-ot-nay-golemite-investitori-e-lyuksemburg.html", "text": "В България един от най-големите инвеститори е Люксембург. Това каза вицепремиерът и министър на външните работи Екатерина Захариева на изявлението си след срещата с Жан Аселборн, министър на европейските и външните работи и министър на имиграцията и убежището на Великото Херцогство Люксембург, предаде репортер на  Агенция „Фокус“ . \"Има не малко инвестиции от Люксембург. Истината е, че търговията между двете страни не е кой знае колко висока. Мисля, че форумът, който ще организираме следващата година в Брюксел по отношение на икономика и бизнес възможности ще доведе повече търговия между двете държави и повече инвестиции също така в Люксембург\", каза тя.  \r\n\"В Люксембург по официални данни живеят малко под две хиляди граждани, но по неофициални на нашето посолство всъщност са около пет хиляди, които са добре интегрирани, работят на високи позиции. Благодаря Ви за това, че те се чувстват добре в Люксембург\", допълни Захариева. \"Тази година честваме 30 години от падането на Берлинската стена. Събитието доведе до свобода в централна и източна Европа. Бъдейки част от ЕС и НАТО мисля, че българските граждани се възползват доста добре от свободите, върховенство на правото, защита на европейските права, които доведе членството на България в тези организации\", каза още министърът на външните работи.  \r\nТеодора ПАТРОНОВА", "date": "2019.11.07", "title": "Вицепремиерът Екатерина Захариева: В България един от най-големите инвеститори е Люксембург"}
{"url": "http://www.focus-news.net/news/2019/11/07/2717262/otbelyazvame-evropeyskiya-den-na-radona.html", "text": "Отбелязваме Европейския ден на радона. В тази връзка на интернет сайта на Регионалната здравна инспекция във Велико Търново са публикувани информационни материали, които ни съветват как да се предпазим от този химичен елемент, който е вреден за здравето ни. От РЗИ обобщиха за  Радио „Фокус“ – Велико Търново , че днешната дата е определена за Ден на радона от Европейската асоциация за радон (ERA). 7 ноември е и рождения ден на Мария Кюри. Целта е да се повиши осведомеността за радон на населението на всички европейски страни, за вредното въздействие на високите нива на радон, начините за провеждане на измервания на обемната активност на радон (ОАР) и прилагане на мерки за редуциране на ОАР. Дейностите включват и подкрепа на национални и регионални действия в отделните държави на Европейския съюз в решаването на проблема радон. Тази година темата на Европейския ден е „Ефективна профилактика на радон в нови сгради“. Повече за това какви мерки можем да приложим за намаляването му в ежедневието си, можете да откриете на интернет сайта на РЗИ – Велико Търново.  \r\nЛуиза ТРАНЧЕВА", "date": "2019.11.07", "title": "Отбелязваме Европейския ден на радона"}
{"url": "http://www.focus-news.net/news/2019/11/07/2717252/nezavisen-makedoniya-v-ohrid-prodalzhavat-pregovorite-za-balkanski-shengen-mezhdu-sarbiya-albaniya-i-makedoniya.html", "text": "На 9 ноември в Охрид продължават тристранните срещи между властите на Македония, Албания и Сърбия за улесняване на потока на стоки, услуги, капитал и хора. Датата за провеждането на втората среща в рамките на инициативта за създаване на т.нар. „малък Шенген“ бе обявена от сръбския държавен глава Александър Вучич, пише електронното издание на скопския вестник  „Независен“ . \r\nТой каза, че е разговарял с премиерите на Северна Македония и Албания Зоран Заев и Еди Рама относно предстоящата среща в Охрид, която продължи разговорите за създаването на така наречения „малък Шенген“. Вучич публикува в профила си в Instagram снимка на бюро, със съобщението „отличен конферентен разговор с Рама и Заев преди важната среща на върха в Охрид на 9 ноември“. \r\nНа 10 октомври Вучич беше домакин на Рама и Заев в Нови Сад, където беше приета декларация, която предвижда преговорите за премахване на пречките пред свободния поток на стоки, услуги, капитали и хора да продължат в Охрид, където се очаква да бъдат представени конкретни мерки. \r\nНовината за телефонния разговор на Вучич с премиерите на Македония и Албания дойде малко след срещата му в Белград със специалния пратеник на държавния секретар на САЩ Матю Палмър, който беше в Скопие няколко дни по-рано. \r\nНа съвместна пресконференция с Палмър Вучич заяви, че Сърбия се ангажира да си сътрудничи със страните от Западните Балкани, както се вижда от продължаването на срещите със Северна Македония и Албания тази седмица в Охрид, а след това и с други страни в региона. Сръбският президент благодари на САЩ за подкрепата за тази идея. \r\n„Мога открито да кажа, че САЩ подкрепиха тази идея, която се основава на четирите основни свободи на движение на стоки, хора, услуги и капитали и очакваме по-нататъшна подкрепа от Палмър и САЩ, като цяло“, заяви сръбският лидер. \r\nПървоначално инициативата „малък шенген“ срещна резерви сред бизнесмените в Македония, за разлика от настроенията в бизнес средите в Сърбия, за които се смята, че ще имат най-голяма полза като доминиращата икономика в региона. \r\nПреди първата среща на Заев - Вучич - Рама в Нови Сад, която се проведе непосредствено преди срещата на върха на ЕС в Брюксел, президентът на Федерацията на търговските палати Даниела Арсовска заяви, че трябва да се даде приоритет на реформите, които са ключови за постигането на дата на преговори, а не гетоизиране със съседите, което не би постигнало никакъв напредък. \r\n \r\nПревод и редакция:", "date": "2019.11.07", "title": "„Независен“ (Македония): В Охрид продължават преговорите за „Балкански Шенген“ между Сърбия, Албания и Македония"}
{"url": "http://www.focus-news.net/news/2019/11/07/2717265/mestni-izbori-2019-tsvetomir-paunov-gerb-e-parva-politicheska-sila-v-obshtinskite-saveti-bsp-treta.html", "text": "ГЕРБ е първа политическа сила в общинските съвети, БСП – трета. Това каза председателят на Националния предизборен щаб на ГЕРБ и областен координатор на партията в София Цветомир Паунов на откриването на националната работна среща на партията след провелите се местни избори в Зала „Люмиер“, предаде репортер на  Агенция „Фокус“ . „ГЕРБ отново е политическа сила и най-голямата политическа партия в България. ПП получи най-много гласове на изминалите избори, което я прави първа политическа сила. 803 899 гласа. Това означава, че ГЕРБ печели в 163 общини, в 163 общини. В сравнение с  миналите избори ГЕРБ увеличава общинските си съветници с 80 нови, 1807 общински съветника има ГЕРБ в цялата страна. Кметовете на ГЕРБ, хората които промениха общините, населените места отново доказаха, че са най-добрите кметове, от 130 на 140, с 10 увеличава ГЕРБ своите кметове. Картата, на която се показват кметовете, не е много по-различна от картата с броя на общинските съветници – картата е синя, това са кметовете на областните центрове и кметовете на общини“, добави още Паунов. Той представи новоизбраните кметове от ГЕРБ и ги покани да излязат на сцената. Сред тях бяха Димитър Николов – кмет на Бургас, Иван Портних – кмет на Варна, Даниел Панов – кметът на Велико Търново и др.  \r\nТеодора ПАВЛОВА", "date": "2019.11.07", "title": "Местни избори 2019: Цветомир Паунов: ГЕРБ е първа политическа сила в общинските съвети, БСП - трета"}
{"url": "http://www.focus-news.net/news/2019/11/07/2717268/tass-poveche-ot-polovinata-rusnatsi-ne-znayat-koy-e-postroil-berlinskata-stena.html", "text": "Практически всеки руснак знае или е чувал за падането на Берлинската стена през 1989 година, но повече от половината (60%) се затрудняват да отговорят кой я е построил. Това показват данните от анкета на Всеруския център за изучаване на общественото мнение (ВЦИОМ), проведена по случай 30-тата годишнина от това събитие, предава  ТАСС . \r\nВ отговор на въпрос за причините за това събитие, руснаците отговарят, че до това е довела смяната на политическия курс на СССР (17%), решението на Михаил Горбачов (13%), недоволството на жителите на Германия (11%), затоплянето на отношенията между страните (5%) и политическите промени по света (5%). \r\n„Най-често руснаците казват, че по време на падането на Берлинската стена са реагирали положително на това събитие (28% през 2019 г. и 32% през 2009 и 2005 г.) От 11% до 15% през различни години твърдят, че тогава не са успели да преценят ситуация, а от 10% до 14% виждат плюсове и минуси в това събитие. Само от 4% до 8% през различните години заявяват предимно негативно отношение към падането на Берлинската стена“, се казва в материала на ВЦИОМ. \r\nМненията на руснаци относно последствията от падането на Берлинската стена за СССР са разделени. Повече от една трета от анкетираните (37%) смятат, че падането й има положителни последици, други 35% са на противоположно мнение. В същото време проучването показа, че руснаците се отнасят по-скоро положително към изтеглянето на съветските войски от Германия (44%), а не отрицателно (28%). Освен това почти една трета от анкетираните (31% срещу 44% през 2009 г.) посочиха, че виждат в обединението на Германия повече предимства за интересите на Русия, отколкото минуси. \r\n \r\n За Берлинската стена \r\n \r\nБерлинската стена се превърна в един от символите на Студената война. Тя е издигната през 1961 г. по инициатива на ръководителя на Германската демократична република Валтер Улбрихт и с одобрението на ръководството на Съветския съюз на фона на масов отлив на работна ръка и млади специалисти към Западна Германия. Според някои сведения до началото на 60-те години около 1,6 милиона германци са избягали на Запад. Когато започнаха да се разпространяват слухове, че правителството на Източна Германия ще предотврати по-нататъшната миграция с помощта на ограда, Улбрихт изрече фраза, която по-късно стана популярна: „Никой няма намерение да строи стена“. \r\nВъпреки това през нощта на 13 август преди 58 години Берлин е разделен от първата ограда с бодлива тел. Изграждането на бетонни конструкции започна по-късно - на 18 август. Впоследствие стената става все по-непристъпна, превръщайки се по-скоро в гранична зона, състоща се освен от самата стена, от ров, противотанкови укрепления, стражеви кули и минни заграждения. \r\nСлед като Унгария отвори границите си през 1989 г. на фона на перестройката в Съветския съюз, 15 хиляди източногерманци избягаха от ГДР през територията на своите съседи за три дни. Берлинската стена всъщност загуби значението си - вече не беше в състояние да сдържа населението на социалистическата държава. \r\nГюнтер Шабовски, член на Политбюро на Централния комитет на Социалистическата обединена партия на Германия, обяви новите правила, предвиждащи свобода на движение за гражданите на ГДР на пресконференция на 9 ноември 1989 г. Стотици хиляди източногерманци, въпреки късния час, се втурнаха с радост към контролните пунктове на границата между Западен Берлин и столицата на ГДР. Първата бариера беше открита същия ден в 22:30 местно време. Този ден се счита за дата на падането на Стената. \r\n \r\nПревод и редакция:", "date": "2019.11.07", "title": "ТАСС: Повече от половината руснаци не знаят кой е построил Берлинската стена"}
{"url": "http://www.focus-news.net/news/2019/11/07/2717269/anadolska-agentsiya-parviyat-kitayski-tovaren-vlak-ekspres-vleze-v-evropa-prez-bosfora.html", "text": "Първият китайски товарен влак, пътуващ по железопътната линия China Railway Express от Ксиан, Китай до Европа, премина  под Босфор в четвъртък сутринта, след като тръгна от Анкара ден по-рано, съобщава  „Анадолската агенция“ . \r\nВлакът премина в Европа, използвайки истанбулския подводен тунел Мармарай, достигайки жп гарата Казличесме в Зейтинбурну, Истанбул. \r\nКонтейнерите бяха транспортирани на две части, като 21 от тях бяха изтеглени от локомотив на Турските държавни железници, а останалата част - от китайски локомотив. \r\nВ сряда министърът на инфраструктурата Кахит Турхан заяви, че линията, която работи от 30 октомври 2017 г., е намалила времето за превоз на товари между Китай и Турция от месец на 12 дни. \r\nТурция се превърна в централна връзка в „средния коридор“, който се простира между Пекин и Лондон, както и „Железния път на коприната“ - железопътна линия между Турция и Казахстан, отбеляза Турхан. \r\nТурхан заяви, че с интеграцията на Мармарай в маршрута времето за транспортиране между Далечния Изток и Западна Европа е намалено до 18 дни. \r\n„Железният път на коприната, от който печелят приблизително 5 милиарда души и 60 страни, се превърна в нова и много важна алтернатива за световните търговски мрежи“, обясни министърът. \r\nЛинията China Railway Express превозва електронен продукт, еквивалентен на 42 трактора. \r\nВлакът пътува през два континента, 10 държави, две морета и 11 483 километра (7,135 мили) път за 12 дни с 42 товарни контейнера. \r\n \r\nПревод и редакция:", "date": "2019.11.07", "title": "„Анадолска агенция“: Първият китайски товарен влак-експрес влезе в Европа през Босфора"}
{"url": "http://www.focus-news.net/news/2019/11/07/2717271/mitropolit-nikolay-shte-uvazhi-20-godishninata-na-tsarkvata-v-pamporovo-na-10-noemvri.html", "text": "Негово Високопреосвещенство  Пловдивски митрополит Николай на 10 ноември от 9.00 часа ще отслужи Архиерейската света Литургия по случай 20-годишнината от освещаването на църквата в Пампорово „Успение на Пресвета Богородица“. Това съобщиха от  Архиерейско наместничество – Смолян . В храма ще бъде донесена за поклонение Чудотворната икона на Света Богородица „Златна ябълка“. \r\nЗа желаещите да бъдат съпричастни на това благодатно богослужение и да се докоснат да чудодейната сила на Света Богородица ще има осигурен превоз в неделя. Автобусите ще тръгнат в 8.00 часа от автогарата в Устово и от храм „Св. Висарион Смоленски“, ще поемат богомолци от всички спирки на Смолян.", "date": "2019.11.07", "title": "Митрополит Николай ще уважи 20-годишнината на църквата в Пампорово на 10 ноември"}
{"url": "http://www.focus-news.net/news/2019/11/07/2717272/turisticheskata-pateka-v-park-kaylaka-v-pleven-e-obnovena.html", "text": "Туристическата пътека в парк ,,Кайлъка“ е обновена, предаде кореспондент на  Радио „Фокус“ . Димитър Петров от сдружение „Приятели в приключенията” уточни, че след повече от 30 години в парк „Кайлъка” отново има туристическа пътека. ,,Нейното начало започва от паркинга на крепостта „Сторгозия”, а трасето минава над скалния венец и стига до язовир „Кайлъка“. Поставена е синя туристическа маркировка, а съвсем наскоро и указателни туристически табели на възловите разклони. Цялата пътека се минава за около 2,30 часа и е подходяща както за пешеходни, така и за вело разходки“, каза Димитър Петров. Той допълни, че пътеката е дело на доброволците от Сдружение „Приятели в приключенията”, подпомогнати в инициативата си от Туристическо дружество „Насам-натам”. От  Сдружение „Приятели в приключенията” благодарят за съдействието при издаването на необходимите за дейността разрешителни, на служителите на Областна администрация – Плевен и РИОСВ – Плевен. ,,Сърдечни благодарности на доброволците, които извършиха тежката работа по разчистване на пътеката от падналите дървета и клони и нейното маркиране. Заедно можем много, продължаваме с дружни усилия да се трудим за общото благо“, каза Димитър Петров. \r\nВиолета КРЪСТЕВА", "date": "2019.11.07", "title": "Туристическата пътека в парк ,,Кайлъка“ в Плевен е обновена"}
{"url": "http://www.focus-news.net/news/2019/11/07/2717274/dobrovoltsi-na-bchk-i-bmchk-v-dobrich-shte-razprostranyavat-donorski-karti-na-8-i-27-noemvri.html", "text": "Българският Червен кръст (БЧК) е официален партньор на Министерство на здравеопазването в реализацията на Националната кампания в подкрепа на донорството и трансплантацията „Да! За живот!“ в периода от 5 ноември до 5 декември 2019 г. Областният съвет на БЧК и РЗИ - Добрич активно участват и партнират в тази изключително важна кампания, предаде кореспондентът на  Радио „Фокус” – Варна .  Кампанията се осъществява от служители и доброволци на Българския Червен кръст и Българския младежки Червен кръст чрез разпространяване на донорски карти. Всяка карта е прикрепена към листовка, на която са описани законовата основа за трансплантация на органи, тъкани и клетки, както и въпроси и отговори: Какво е донорството на органи? Какво е трансплантацията? На кого помагаме, дарявайки органи? Възможно ли е да бъде дарен орган приживе? Колко хора в България чакат за трансплантация? Каква е гаранцията, че тази карта няма да позволи взимането на органите ми преди настъпване на мозъчна смърт? Какво означава „мозъчна смърт“ и каква е разликата между „кома“ и „мозъчна смърт“? В България няма законово установен механизъм за деклариране на категорично съгласие за донорство. Всеки пълнолетен гражданин може да заяви волята си като попълни „Донорска карта“. Тази карта обаче няма правна стойност. Тя по-скоро има тежест пред близките, чиято е последната дума в случай, че човек изпадне в състояние на мозъчна смърт. Ето защо е необходимо те да бъдат информирани за изразеното мнение приживе. Попълвайки „Донорска карта“, се изразява принципно съгласие за донорство и се уведомява семейството. Донорската карта остава в лицето. Няма възрастова граница за донорите. Достатъчно е органите, които са взети, да отговарят на медицинските изисквания. Както по отношение на всяка друга област в човешкия живот, така и по отношение на донорството може да се променя мнението. Ако човек притежава „Донорска карта“, достатъчно е да я унищожи. След което, ако реши друго, може отново да се сдобиете с такава. По-важното е близките да знаят по темата. Регистрираните в България вероизповедания възприемат донорството като проява на обич и съпричастие към ближния. Допълнителна информация може да се намери на сайта на Националната кампания в подкрепа на донорството и трансплантацията или на сайта на Изпълнителна агенция „Медицински надзор“, трансплантации. Мнения, предложения, въпроси относно кампанията и за донорство и трансплантация могат да се отправят към Министерството на здравеопазването или Изпълнителна агенция „Медицински надзор“. До 5 декември 2019 г. всеки желаещ от област Добрич би могъл да получи „Донорска карта“ в сградата на БЧК в град Добрич на ул.“От. Паисий“ №19 от 9,00 до 17,30 ч., а в общинските центрове - чрез председателите на БЧК по места. Доброволци на БЧК и БМЧК в Добрич ще разпространяват донорски карти на 8 ноември пред сградата на БЧК и на кръстовището на бул. „Добруджа“ и ул. „Отец Паисий“ от 12,00 до 13,00 часа и на 27 ноември – на площад “Свобода“ от 11,30 до 13,30 часа. \r\nЖулиета НИКОЛОВА", "date": "2019.11.07", "title": "Доброволци на БЧК и БМЧК в Добрич ще разпространяват донорски карти на 8 и  27 ноември"}
{"url": "http://www.focus-news.net/news/2019/11/07/2717254/nimh-s-vodni-kolichestva-okolo-pragovete-za-sredni-vodi-sa-nyakolko-reki-v-zapadnobelomorskiya-baseyn.html", "text": "През изминалото денонощие нивата на наблюдаваните реки в Западнобеломорския басейн са останали без съществени изменения. Това показва справка на сайта на  Националния институт по метеорология и хидрология . Регистрираните колебания на речните нива в останалата част от басейна са: за водосбора на река Места от минус 7 см до плюс 6 см; за водосбора на река Струма от минус 4 см до плюс 4 см. В по-голямата част от басейна водните количества са около праговете за ниски води. С водни количества около праговете за средни води са реките: Струма при град Перник, Речица при село Ваксево, Лебница при село Лебница и Пиринска Бистрица при село Горно Спанчево.", "date": "2019.11.07", "title": "НИМХ: С водни количества около праговете за средни води са няколко реки в Западнобеломорския басейн"}
{"url": "http://www.focus-news.net/news/2019/11/07/2717267/radio-svobodna-evropa-makedoniya-balgarskiyat-evrodeputat-ilhan-kyuchyuk-e-noviyat-dokladchik-na-ep-za-makedoniya.html", "text": "Българският евродепутат от редиците на Либералите Илхан Кючюк е новият докладчик за Северна Македония в Европейския парламент, предава македонската редакция на Радио  „Свободна Европа“ . \r\nТова решение е взето в сряда на комисията за външни работи на ЕП. Той поема длъжността от Иво Вайгъл и ще бъде на тази позиция през следващите пет години. \r\nРолята на докладчикът в ЕП е да подготвя докладите за напредъква в реформите на Северна Македония, а те са основа за позицията на ЕС по въпроса за евроинтеграцията на югозападната ни съседка. \r\n \r\nПревод и редакция:", "date": "2019.11.07", "title": "Радио „Свободна Европа“ (Македония): Българският евродепутат Илхан Кючюк е новият докладчик на ЕП за Македония"}
{"url": "http://www.focus-news.net/news/2019/11/07/2717257/meditsinski-universitet-pleven-specheli-nagrada-za-prinos-v-razvitieto-na-personaliziranata-meditsina-v-balgariya-za-izgrazhdane-na-kapatsitet-i-obuchenie-na-kadri.html", "text": "Медицински университет – Плевен бе представен от проф. д-р Савелина Поповска, зам.-ректор и ръководител катедра „Клинична патология“, по време на Втората Балканска конференция по персонализирана медицина в периода 24 - 25 октомври 2019 г. в София. Това съобщиха от пресцентъра на  МУ - Плевен . Проф. Поповска съобщи, че по време на конференцията в сесията „Патологията на персонализираната медицина“ вниманието ще бъде фокусирано върху молекулярната патология – новите постижения и приложението им в клиничната практика, както и прецизираната образна диагностика на модерното здравеопазване. „Персонализираната медицина не е нова дисциплина, а начин на мислене – насочване на интереса към нови технологии, ново мислене“, каза проф. д-р Савелина Поповска. Българският алианс за прецизирана и персонализирана медицина (БАППМ) удостои Медицински университет – Плевен с награда за принос в развитието на персонализираната медицина в България в Категория „Научни и учебни структури“ за изграждане на капацитет и обучение на кадри.   \r\nФорумът се организира от Българския алианс за прецизирана и персонализирана медицина (БАППМ) в сътрудничество с Европейски алианс за персонализирана медицина (ЕАПМ), Медицински университет - Плевен и Българското научно дружество по геномика и генетика на човека. Балканската конференция има за цел да бъде форум за споделяне на добри практики в персонализираната медицина и обсъждане на възможностите за партньорство и регионално сътрудничество между страните от Балканския регион, които да послужат за модел и на останалите европейски страни. Експертите се фокусираха върху намирането на оптимални пътища за интегрирането на персонализираната медицина в здравните системи на страните от Европейския съюз. Те обсъдиха възможностите за ускоряване на въвеждането на иновативните лекарства и диагностични средства в клиничната практика, изграждането на необходимата за това правна и регулаторна рамка и подобряването на достъпа на пациентите до иновативно лечение. \r\nСпециален гост на научната конференция по персонализирана медицина бе еврокомисарят по въпросите на цифровата икономика и общество Мария Габриел, която произнесе реч на официалното откриване, оценявайки високо темата за трансграничното сътрудничество като много важна не само за балканските страни, но и за цяла Европа. Тя подчерта важността на персонализираната медицина и необходимостта от повече иновации за прилагане на нейните принципи. \r\nПо време на форума бяха поставени основите на Балканска мрежа за персонализирана медицина. На откриването на Втората Балканска конференция присъстваха  представители от Словения, Кипър, Хърватска, САЩ, Полша, Люксембург, Европейската комисия и Финландското председателство на Европейския съвет. В двата дни на форума взеха участие множество изтъкнати лектори, които представиха различните гледни точки на отделните заинтересовани страни, експертния си опит и най-новите си идеи как можем и трябва да вървим напред в този вдъхновяващ нов свят на персонализирана, прицелна медицина. „Пробивите в генетиката, призивите за повече и по-добър скрининг, развитието на техниката за образна диагностика и появата на това, което сега наричаме „Big data“, вече промениха завинаги света на здравеопазването. Всичко това е в полза на пациентите. Но ние трябва да споделяме повече от тези нови научни методи и да постигнем по-високи нива на сътрудничество“, каза д-р Коева-Балабанова, председател на Български алианс за прецизирана и персонализирана медицина (БАППМ). \r\nИзпълнителният директор на Европейския алианс за персонализирана медицина Денис Хорган допълни, че са необходими политики, които позволяват внедряването на иновациите в медицината. По думите му нито една държава не може да се справи с това сама, затова е необходимо да се стимулира колаборацията помежду им. \r\nПленарните сесии на конференцията бяха посветени на темите за геномиката, патологията на персонализираната медицина и персонализираната медицина в онкологията, неврологията, психиатрията и при редките болести.", "date": "2019.11.07", "title": "Медицински университет – Плевен спечели награда за принос в развитието на персонализираната медицина в България за изграждане на капацитет и обучение на кадри"}
{"url": "http://www.focus-news.net/news/2019/11/07/2717273/zhan-aselborn-ministar-na-evropeyskite-i-vanshnite-raboti-lyuksemburg-shte-napravi-vsichko-po-svoite-sili-taka-che-prez-idnite-godini-balgariya-da-stane-chlen-na-sistemata-shengen.html", "text": "Люксембург ще направи всичко по  своите сили, така че през идните години България да стане член на системата Шенген. Това каза Жан Аселборн, министър на европейските и външните работи и министър на имиграцията и убежището на Великото Херцогство Люксембург след срещата с вицепремиерът и министър на външните работи Екатерина Захариева, предаде репортер на  Агенция „Фокус“ . „Тук съм, защото ЕС е доста сложен механизъм и си имаме достатъчно проблеми в този механизъм, ако две страни нямат помежду си проблем те трябва ясно да го демонстрират. 1997 година ние председателствахме в Люксембург и решихме тогава да интегрираме България към ЕС. Десет години след това е факт. Вече бях министър на външните работи и за мен беше много важно за вашата страна. Щастлив съм, че имам своя принос. Люксембург ще направи всичко по своите сили, така че през идните години България да стане член на системата Шенген“, каза той. „Очевидно следва да направим тази стъпка в ЕС, ако не го сторим вече има дискриминация към вашата страна. Ние сме финансов център и сме много щастливи, че можем да правим това за вас. Събота отново ще се видим в Берлин за отбелязването на годишнината от падането на Берлинската стена и на началото на една нова България и един нов ЕС“, допълни той. „Ние сме сред членовете, които всъщност учредихме ЕС. Знаете, че самата идея на създаването му е да се обединят всичките усилия Европа да стане по-добра Европа, за да се решат въпросите, които сами не можем да решаваме“, допълни Аселборн. „България е много голяма страна в сравнение с Люксембург. Не това е най-големият въпрос. Въпросът е да поддържаме тази общност. Знаете, че днес с всичко, което се случва по света, Брекзит и избора на нов президент на САЩ, нека кажем, че нещата не са по-лесни от преди. Малко по-сложни са. Най-вече многостранните аспекти“, каза още той. „Европа направи голяма грешка на последния европейски съвет да не съгласи стартирането на преговорите със Северна Македония и Албания. Не е добре това. Сигурен цъм, че можем да поправим ситуацията, но някои от нас ще направим всичко, което е по силите ни ЕС да не забрави Балканите“, подчерта Аселборн.  \r\nТеодора ПАТРОНОВА", "date": "2019.11.07", "title": "Жан Аселборн, министър на европейските и външните работи: Люксембург ще направи всичко по  своите сили, така че през идните години България да стане член на системата Шенген"}
{"url": "http://www.focus-news.net/news/2019/11/07/2717275/mestni-izbori-2019-bivshiyat-prezident-rosen-plevneliev-tochno-tezi-koito-govoriha-za-predizborni-manipulatsii-sa-glavnite-deystvashti-litsa-v-kostinbrodskata-afera.html", "text": "Много бяха тези, които точно на тези избори говореха за това, че има огромни изборни манипулации и това бяха точно тези, които не казаха нито една дума и замълчаха тогава, когато пред очите на българския народ беше извършена най-голямата предизборна манипулация, именно Костинбродската афера. Това каза по време на националната работна среща на ПП ГЕРБ президентът на Република България  периода 2009 – 2011 г., предаде репортер на Агенция „Фокус“. „Манолова, Слави Трифонов, президентът Румен Радев мълчат и не дали своята оценка какво се случи в Костинброд, а имат наглостта да говорят за честни и почтени избори, когато някои от тях бяха основни действащи лица в Костинбродската афера“, добави още той.  \r\nТеодора ПАВЛОВА", "date": "2019.11.07", "title": "Местни избори 2019: Бившият президент Росен Плевнелиев: Точно тези, които говориха за предизборни манипулации, са главните действащи лица в Костинбродската афера"}
{"url": "http://www.focus-news.net/news/2019/11/07/2717280/dobrovoltsi-na-bchk-i-bmchk-v-dobrich-shte-razprostranyavat-donorski-karti-na-8-i-27-noemvri.html", "text": "Българският червен кръст (БЧК) е официален партньор на Министерство на здравеопазването в реализацията на Националната кампания в подкрепа на донорството и трансплантацията „Да! За живот!“ в периода от 5 ноември до 5 декември 2019 г. Областният съвет на БЧК и РЗИ - Добрич активно участват и партнират в тази изключително важна кампания, предаде кореспондент на  Радио „Фокус” – Варна . Кампанията се осъществява от служители и доброволци на Българския червен кръст и Българския младежки червен кръст чрез разпространяване на донорски карти. Всяка карта е прикрепена към листовка, на която са описани законовата основа за трансплантация на органи, тъкани и клетки, както и въпроси и отговори: Какво е донорството на органи? Какво е трансплантацията? На кого помагаме, дарявайки органи? Възможно ли е да бъде дарен орган приживе? Колко хора в България чакат за трансплантация? Каква е гаранцията, че тази карта няма да позволи взимането на органите ми преди настъпване на мозъчна смърт? Какво означава „мозъчна смърт“ и каква е разликата между „кома“ и „мозъчна смърт“?  \r\nВ България няма законово установен механизъм за деклариране на категорично съгласие за донорство. Всеки пълнолетен гражданин може да заяви волята си като попълни „Донорска карта“. Тази карта обаче няма правна стойност. Тя по-скоро има тежест пред близките, чиято е последната дума в случай, че човек изпадне в състояние на мозъчна смърт. Ето защо е необходимо те да бъдат информирани за изразеното мнение приживе. Попълвайки „Донорска карта“, се изразява принципно съгласие за донорство и се уведомява семейството. Донорската карта остава в лицето. Няма възрастова граница за донорите. Достатъчно е органите, които са взети, да отговарят на медицинските изисквания. Както по отношение на всяка друга област в човешкия живот, така и по отношение на донорството може да се променя мнението. Ако човек притежава „Донорска карта“, достатъчно е да я унищожи. След което, ако реши друго, може отново да се сдобиете с такава. По-важното е близките да знаят по темата. Регистрираните в България вероизповедания възприемат донорството като проява на обич и съпричастие към ближния. Допълнителна информация може да се намери на сайта на Националната кампания в подкрепа на донорството и трансплантацията или на сайта на Изпълнителна агенция „Медицински надзор“, трансплантации. Мнения, предложения, въпроси относно кампанията и за донорство и трансплантация могат да се отправят към Министерството на здравеопазването или Изпълнителна агенция „Медицински надзор“.  \r\nДо 5 декември 2019 г. всеки желаещ от област Добрич би могъл да получи „Донорска карта“ в сградата на БЧК в град Добрич на ул. „От. Паисий“ 19 от 9.00 до 17.30 часа, а в общинските центрове - чрез председателите на БЧК по места. Доброволци на БЧК и БМЧК в Добрич ще разпространяват донорски карти на 8 ноември пред сградата на БЧК и на кръстовището на бул. „Добруджа“ и ул. „Отец Паисий“ от 12.00 до 13.00 часа и на 27 ноември – на площад „Свобода“ от 11.30 до 13.30 часа. \r\nЖулиета НИКОЛОВА", "date": "2019.11.07", "title": "Доброволци на БЧК и БМЧК в Добрич ще разпространяват донорски карти на 8 и 27 ноември"}
{"url": "http://www.focus-news.net/news/2019/11/07/2717253/izbraniyat-kmet-na-obshtina-batak-petar-paunov-vstapi-v-dlazhnost.html", "text": "Избраният кмет на община Батак Петър Паунов встъпи в длъжност. На официална церемония и първото заседание на Общинския съвет той пое за пети пореден път управлението на общината, съобщиха от пресцентъра на  АБВ . Петър Паунов благодари на съгражданите си за гласуваното доверие и заяви, че работата му с Общинския съвет на Батак ще бъде в съгласие и за благото на жителите на общината.  \r\n„На 27 октомври свършиха всички партийни пристрастия. Аз съм кмет, избран от всички вас и за мен партийната принадлежност приключи. И както и досега, кабинетът ми е отворен за всички, независимо от политическите му предпочитания“.   \r\nМолебен за здраве и благополучие на Общинския съвет, на кметовете и населението на Батак отслужи Негово светейшество Пловдивският митрополит Николай. В словото си към членовете на местния парламент митрополит Николай припомни, че властта е преди всичко отговорност, тя не се взема, но е дадена от Бога. Той дари на Петър Паунов икона с образа на Исус Христос – пътят, истината и живота. „Господ Исус Христос, който да бди и да благославя община Батак с мир, благоденствие, здраве и душевно спасение“.  \r\nОфициални гости на събитието бяха председателят на ПП АБВ Румен Петков и президентът Георги Първанов. Петър Паунов беше кандидатурата на ПП АБВ за местния вот.", "date": "2019.11.07", "title": "Избраният кмет на община Батак Петър Паунов встъпи в длъжност"}
{"url": "http://www.focus-news.net/news/2019/11/07/2717278/emanyuel-makron-nato-prezhivyava-mozachna-smart.html", "text": "Президентът на Франция Еманюел Макрон изрази убеждението си, че НАТО преживява „мозъчна смърт“, като обясни, че има предвид липсата на координация между Европа и САЩ, както и агресивните действия на страната-членка на Алианса Турция в Сирия, предава  AFP . \r\n„Това, на което ставаме свидетели в момента, е мозъчната смърт на НАТО“, заяви държавният глава пред списание Economist. \r\n„Няма каквато и да е координация за взимането на стратегически решения между САЩ и техните съюзници в НАТО. Никаква. Имате некоординирани агресивни действия от друг съюзник в НАТО – Турция, в район, където нашите интереси са поставени на карта“, добави Макрон. \r\n \r\nПревод и редакция:", "date": "2019.11.07", "title": "Еманюел Макрон: НАТО преживява „мозъчна смърт“"}
{"url": "http://www.focus-news.net/news/2019/11/07/2717279/kmetat-na-kyustendil-petar-paunov-i-obshtinskite-savetnitsi-polozhiha-kletva.html", "text": "Кметът на Кюстендил Петър Паунов и общинските съветници положиха клетва, предаде репортер на  Радио „Фокус” – Кюстендил . Това се случи по време на първото заседание на Общинския съвет в града. На него клетва положиха и избраните кметове на кметства. Всички те бяха приветствани от страна на областния управител на Кюстендил Виктор Янев.  \r\n„Суверенът – кюстендилският избирател, даде своя вот. През изтеклата кампания вие бяхте много различни, много различни неща се чуваха от вас. Деляхте се на аз и ти, на тези и на онези. От този момент нататък вие трябва да бъдете едно – ние, Общински съвет – Кюстендил. Това е много важно и сериозно нещо, което ви обединява в едно. Това едно е отговорността към хората, към общината. Въпреки вашето разнообразие от политическа принадлежност, от идеи, възгледи, професионализъм и идентичност, си заслужава да се обедините към общата цел, а именно благоденствието на хората”, каза Виктор Янев. Той пожела един успешен мандат, а след четири години да бъдат видими плодовете на безкористния, неуморим и всеотдаен труд, за благото на гражданите на община Кюстендил. \r\nВенцеслав ИЛЧЕВ", "date": "2019.11.07", "title": "Кметът на Кюстендил Петър Паунов и общинските съветници положиха клетва"}
{"url": "http://www.focus-news.net/news/2019/11/07/2717276/nsi-broyat-na-vavedenite-v-eksploatatsiya-zhilishtni-sgradi-prez-tretoto-trimesechie-na-2019-g-e-740-a-novopostroenite-zhilishta-v-tyah-sa-2-892.html", "text": "По предварителни данни на Националния статистически институт броят на въведените в експлоатация жилищни сгради през третото тримесечие на 2019 г. е 740, а новопостроените жилища в тях са 2 892. Това сочи  статистика на Националния статистически институт (НСИ) . Спрямо третото тримесечие на 2018 г. сградите са с 280 повече, или с 60.9%, а жилищата в тях нарастват с 948, или с 48.8%. \r\nОт въведените в експлоатация новопостроени жилищни сгради през третото тримесечие на 2019 г. със стоманобетонна конструкция са 76.6%, с тухлена - 20.4%, с друга - 2.4%, и с  \r\nпанелна - 0.6%. Най-голям е относителният дял на новопостроените къщи (72.2%), следвани от жилищните кооперации (16.5%). В сравнение с третото тримесечие на 2018 г. се наблюдава увеличение в броя на всички видове новопостроени жилищни сгради.  \r\nНай-много жилищни сгради са въведени в експлоатация в областите Варна - 134 сгради с 603 жилища, Пловдив - 77 сгради с 217 жилища в тях, Бургас и София - 76 сгради, съответно със 764 и 102 жилища в тях. \r\nНай-висок е делът на новопостроените жилища с две стаи (38.8%), следват тези с три стаи (31.3%), а най-нисък е делът на жилищата с шест и повече стаи - 3.4%. \r\nОбщата полезна площ на всички новопостроени жилища през третото тримесечие на  \r\n2019 г. е 281.5 хил. кв. м, или със 71.9% повече в сравнение със същото тримесечие на 2018 г., а жилищната площ се увеличава с 63.2%  и достига 196.1 хил. кв. метра. \r\nСредната полезна площ на едно новопостроено жилище също нараства от 84.2 кв. м през третото тримесечие на 2018 г. на 97.3 кв. м през същото тримесечие на 2019 година.  \r\nНай-голяма средна полезна площ на едно новопостроено жилище е регистрирана в областите Силистра - 191.4 кв. м, и Габрово - 190.8 кв. м, а най-малка - в областите Видин - 46.0 кв. м, и Разград - 71.9 кв. метра.", "date": "2019.11.07", "title": "НСИ: Броят на въведените в експлоатация жилищни сгради през третото тримесечие на 2019 г. е 740, а новопостроените жилища в тях са 2 892"}
{"url": "http://www.focus-news.net/news/2019/11/07/2717281/hudozhestvenata-galeriya-v-dobrich-predstavya-izlozhba-na-druzhestvo-na-hudozhnitsite-atelie-13.html", "text": "Художествената галерия в Добрич представя изложба на Дружество на художниците „Ателие 13“, предаде кореспондентът на  Радио „Фокус” – Варна . Изложбата включва творби – живопис, дървопластика, графика и скулптора, на Христо Кралев, Георги Атанасов, Георги Събев, Николай Тодоров, Димитър Костадинов, Христо Константинов, Венета Ганчева. Творбите са плод на творческите търсения на авторите през последните години и гостува в Добрич след продължителна пауза, поради изява на „Ателие 13“ в други галерии в страната и в чужбина. Сдружението „Ателие 13“ е сформирано през 1992 год. Досега то е реализирало шестдесет и две изложби в София, Пловдив, Велико Търново, Русе, Силистра, Добрич, Балчик, Каварна, както и изложби в Хърватия, Словакия, Румъния. Изложбата ще бъде открита на 7 ноември в 17,30 часа.  \r\n  \r\nЖулиета НИКОЛОВА", "date": "2019.11.07", "title": "Художествената галерия в Добрич представя изложба на Дружество на художниците „Ателие 13“"}
{"url": "http://www.focus-news.net/news/2019/11/07/2717284/shofyorite-tryabva-da-se-dvizhat-s-povisheno-vnimanie-prez-kriviya-tunel-na-pat-i-1-blagoevgrad-kresna-zaradi-neraboteshto-osvetlenie.html", "text": "Шофьорите трябва да се движат с повишено внимание и съобразена скорост през \"Кривия\" тунел на път I-1 Благоевград – Кресна. Това съобщиха от пресцентъра на  Агенция „Пътна инфраструктура“ . В съоръжението временно не работи осветлението поради авария на електропреносната мрежа. Електроразпределителното дружество работи по отстраняване на повредата.", "date": "2019.11.07", "title": "Шофьорите трябва да се движат с повишено внимание през \"Кривия\" тунел на път I-1 Благоевград – Кресна заради неработещо осветление"}
{"url": "http://www.focus-news.net/news/2019/11/07/2717286/dvama-mazhe-i-zhena-sa-zadarzhani-v-yambol-za-teglene-na-pari-ot-chuzhdi-debitni-karti.html", "text": "Двама мъже и жена са задържани в Ямбол за теглене на пари от чужди дебитни карти. Това съобщиха от пресцентъра на  МВР . Разследването започнало на 16 октомври, когато местен жител потърсил помощ в полицията, след като установил липсата на двете си дебитни карти заедно с ПИН кодовете, както и че от тях е изтеглена сума от 1000 лева. В хода на полицейските действия била изяснена съпричастността към посегателството на 35-годишен мъж от Ямбол.  \r\nПреди няколко дни жителка на града също подала жалба в полицията. Обяснила, че е изгубила дебитната си карта, от която в последствие са извършени множество транзакции на обща стойност около 542 лв. В резултат на проведените оперативно-издирвателни действия била установена съпричастността към деянието на 38-годишен мъж и 54-годишна жена.  \r\nРаботата по случаите продължава под наблюдението на прокуратурата.", "date": "2019.11.07", "title": "Двама мъже и жена са задържани в Ямбол за теглене на пари от чужди дебитни карти"}
{"url": "http://www.focus-news.net/news/2019/11/07/2717287/premierat-boyko-borisov-molya-korneliya-ninova-da-mi-izprati-lichno-represiranite-hora-za-koito-govori.html", "text": "Моля, Корнелия Нинова да ми изпрати лично репресираните хора, за които говори. Това каза премиерът и лидер на ПП ГЕРБ Бойко Борисов по време на националната работна среща на партията, предаде репортер на  Агенция „Фокус“ .  \r\n \r\n „Фокус“ припомня:  По-рано днес от БСП заявиха, че са  сигнализирали европейските посланици и институции за начина на провеждане на избори у нас и репресиите след тях. Лидерът на БСП Корнелия Нинова  направи заявка, че от партията ще продължат да изнасят данни за случаи на репресии.  \r\n   \r\nТеодора ПАВЛОВА", "date": "2019.11.07", "title": "Премиерът Бойко Борисов: Моля, Корнелия Нинова да ми изпрати лично репресираните хора, за които говори"}
{"url": "http://www.focus-news.net/news/2019/11/07/2717283/premierat-boyko-borisov-desnitsata-ot-db-pokaza-che-e-sastavena-ot-bivshite-detsa-i-vnutsi-na-chervenata-nomenklatura.html", "text": "Много съм огорчен от нашите приятели, но ние трябва да спрем да ги наричаме десница от ДБ, това са бившите деца, внуци на червената номенклатура. Това каза премиерът и лидер на ПП ГЕРБ Бойко Борисов по време на националната работна среща на партията, предаде репортер на  Агенция „Фокус“ . Премиерът Борисов отбеляза, че в някои градове със СДС са успели да излязат с общи кандидати, а в други – не. „В някои градове с колегите от СДС бяхме противници, където коалицията не можа да излъчи единна кандидатура. После борихме с политически мотиви – някъде победиха те, някъде ние. Но когато става въпрос за антикомунизма, демокрацията, няма какво въобще да се замисляме. Някак си услужливо една седмица слушах само за Благоевград и Русе. Ами, Севлиево, Габрово, Търново, Свищов, Горна Оряховица няма ли ги на картата, уважаеми господа? А Ловеч, Кюстендил, Враца, Монтана?“, запита министър-председателят.  \r\nТеодора ПАВЛОВА", "date": "2019.11.07", "title": "Премиерът Бойко Борисов: Десницата от ДБ показа, че е съставена от бившите деца и внуци на червената номенклатура"}
{"url": "http://www.focus-news.net/news/2019/11/07/2717282/mestni-izbori-2019-rumen-hristov-sds-kartata-na-balgariya-e-sinya-a-bsp-ne-e-alternativa.html", "text": "Картата на България е синя, а БСП не е алтернатива. Това каза лидерът на СДС Румен Христов по време на националната работна среща на ПП ГЕРБ президентът на Република България  периода 2009 – 2011 г., предаде репортер на  Агенция „Фокус\" . Румен Христов посочи, че след като „Демократична България“ е подкрепила Мая Манолова на балотажа, вече от СДС имат идеологически различия с тях. „Резултатите ни са по-добри, отколкото когато бяхме в РБ. Основният извод от тези избори , че десницата е силна“, допълни той.  \r\nТеодора ПАВЛОВА", "date": "2019.11.07", "title": "Местни избори 2019: Румен Христов, СДС: Картата на България е синя, а БСП не е алтернатива"}
{"url": "http://www.focus-news.net/news/2019/11/07/2717289/za-poredna-godina-obshtina-simitli-se-vklyuchva-v-evropeyskata-nosht-na-teatrite.html", "text": "За поредна година Община Симитли се включва в „Европейската нощ на театрите“. Това съобщи за  Радио „Фокус“ - Пирин  Бранимир Митов, директор на Драматичен театър „Проф. Енчо Халчев“, който съвместно с общинското ръководството подготвят богата и разнообразна програма за 16 ноември. Събитието ще се проведе в читалище „Св. Климент Охридски“. Програмата ще започне в 10.00 часа с представление за най-малките. Нощта на театрите ще продължи от 15.00 часа с „Играем Шекспир“. В рамките на представлението се играят три емблематични откъса от Шекспир. За първи път тази година в програмата е включено и представяне на изложба, която е дело на Мария Иванова, която е актриса и художник. От 17.00 часа ще играят децата от школата в град Симитли, които  ще представят „Двубой“ по Иван Вазов. Последното представление ще започне от 18.30 часа – „Поличба“ по „Боряна“ на Йовков. То е на Драматичен театър „Проф. Енчо Халачев“. Бранимир Митов отбеляза, че събитието е особено важно, защото от Югозападна България само два града се включват в платформата „Европейска нощ на театрите“ – Симитли и Благоевград.  \r\nЛивия НИНОВА", "date": "2019.11.07", "title": "За поредна година Община Симитли се включва в „Европейската нощ на театрите“"}
{"url": "http://www.focus-news.net/news/2019/11/07/2717277/bivshiyat-prezident-rosen-plevneliev-prezidentat-radev-ot-tri-godini-gromi-ns-i-ms-ezhednevno-no-malchi-po-temata-za-koruptsiyata.html", "text": "Президентът Радев от три години громи НС и МС ежедневно, но и до днес по темата за корупцията не е излязъл с едно решение или идея. Това каза по време на националната работна среща на ПП ГЕРБ президентът на Република България  периода 2009 – 2011 г., предаде репортер на Агенция „Фокус“. „Когато той назначи служебно правителство, начело с Огнян Герджиков, самият Герджиков излезе и каза, че върху него е имало огромен натиск от президентската институция за задкулисни назначения. Говореше се много за едноличен режим и диктатура. Именно тези, които говорят за това, и до днес мълчат и не са дали оценка за истинския тоталитарен режи в България, под който България беше 45 години. И Радев, и  Нинова, и Манолова показват зависимостите си назад във времената на комунистическия тоталитарен режим. Г-жа Нинова открива и днес паметници на Тодор Живков пред целия български народ“, добави още Плевнелиев.  \r\nТеодора ПАВЛОВА", "date": "2019.11.07", "title": "Бившият президент Росен Плевнелиев: Президентът Радев от три години громи НС и МС ежедневно, но мълчи по темата за корупцията"}
{"url": "http://www.focus-news.net/news/2019/11/07/2717285/bivshiyat-prezident-rosen-plevneliev-kato-dyasnomislesht-chovek-izpitah-unizhenie-ot-sayuza-na-db-s-maya-manolova.html", "text": "Обръщам се към градската десница и ДБ, аз съм дясномислещ човек и трудно мога да споделя своето дълбоко унижени, което изпитах като дясномислещ човек от това което направи ДБ да влезе в съюз на балотажа с г-жа Манолова. Това каза по време на националната работна среща на ПП ГЕРБ президентът на Република България  периода 2009 – 2011 г., предаде репортер на  Агенция „Фокус“ . „Искрено желая единението вдясно. И знаете много добре, че ПП ГЕРБ няма никакви вина за разделението на десницата. ПП ГЕРБ винаги е подавала ръка за своето семейство“, допълни той.  \r\nТеодора ПАВЛОВА", "date": "2019.11.07", "title": "Бившият президент Росен Плевнелиев: Като дясномислещ човек изпитах унижение от съюза на ДБ с Мая Манолова"}
{"url": "http://www.focus-news.net/news/2019/11/07/2717288/33-godishen-mazh-e-zadarzhan-za-krazhba-na-luksozen-avtomobil-v-dimitrovgrad.html", "text": "33-годишен мъж е задържан за кражба на луксозен автомобил в Димитровград. Това съобщиха от пресцентъра на  МВР . Той е арестуван по горещи следи за кражба на автомобил. Вчера около 6.00 часа в района на парк „Кенана“ автопатрул забелязал движението на нерегистрирано „Ауди Q7“. В хода на извършената проверка станало ясно, че чуждият гражданин е разбил входна врата на автокъща в Димитровград и е отнел колата. Задържан е с полицейска мярка за 24 часа и срещу него е образувано бързо производство.", "date": "2019.11.07", "title": "33-годишен мъж е задържан за кражба на луксозен автомобил в Димитровград"}
{"url": "http://www.focus-news.net/news/2019/11/07/2717270/zhivko-todorov-se-zakle-otnovo-da-raboti-za-blagoto-na-stara-zagora.html", "text": "Кметът на Община Стара Загора за мандат 2019-2023 г. се закле да работи за гражданите на Стара Загора и през третия си мандат. „Благодаря на всички граждани, които ни подкрепиха. Нека заедно да направим така, че Стара Загора да стане едно по-добро място за живеене, в което всички да се чувстват добре“, каза Живко Тодоров след като, заедно с новоизбраните общински съветници произнесе клетвата. Той получи символите на кметската власт от областния управител Гергана Микова. \r\nТова стана на първата сесия на новоизбрания Общински съвет (ОбС) в Стара Загора.  На тържествената церемония присъстваха представители на местната и държавната власт, на партии и организации, както и много граждани.  \r\nТя започна с изпълнение на химна на България и химна на Стара Загора. Празничен водосвет отслужиха Старозагорският митрополит Киприан и свещеници. „Днес всички Вие полагате клетва да работите за благото на хората. Всеки трябва да извърви своя кръстоносен и духовен път, за да бъде истински строител на обичния ни град. Всеки един от Вас, чрез личните си трудове ще бъде пример за братята и сестрите си. „Глас народен, глас Божи“, аз вярвам в това послание. На добър и благословен час“, каза в словото си владиката.  Той подари на кмета Живко Тодоров икона на Исус Христос, за да го закриля по трудния път, който му предстои. \r\nПредседателят на Общинската избирателна комисия Теодора Крумова връчи удостоверенията за избор на кмета на общината, кметовете на кметства и общинските съветници. \r\nОбщинският съветник Иванка Михайлова откри първото заседание на новия местен парламент. „Нека изпълняваме задълженията си с разум, със сърце и уважение към нашия град“, пожела тя. По първа точка от дневния ред бе избрана комисия по избора на председател на Общинския съвет. „За нас новият Общински съвет ще бъде съвет на надграждането, на здравия разум и на консенсуса в името на Стара Загора“, каза Николай Диков от ГЕРБ. Методи Пенчев от местна коалиция „Земеделски народен съюз“ предложи Мария Динева от същата коалиция  да бъде  новият председател на Общински съвет. Предложението бе прието и след тайно гласуване Мария Динева бе единодушно избрана за председател с 43 гласа „за“ и 6 „против“. \r\n„Благодаря за доверието, приемам го с отговорност. Подкрепата, която получих, означава за мен, че този Общински съвет ще бъде различен, че ще работим изцяло в интерес на гражданите на Стара Загора. Аз се заклевам, че ще бъде така“,  обеща Мария Динева. \r\nЗа зам.-председатели бяха избрани Таньо Брайков от ГЕРБ и проф. Иван Върляков от Коалиция „БСП за България“. \r\nСледващото редовно заседание на ОбС бе насрочено за 14 ноември от 9 часа в зала „П. Р. Славейков“.", "date": "2019.11.07", "title": "Живко Тодоров се закле отново да работи за благото на Стара Загора"}
{"url": "http://www.focus-news.net/news/2019/11/07/2717295/atanas-karakashev-oblastna-pchelarska-organizatsiya-varna-chuzhdestrannite-turisti-imat-ogromen-interes-kam-balgarskiya-med.html", "text": "Все повече чуждестранни туристи, идващи за лятна почивка по Черноморието ни, проявяват интерес към меда, българско производство. Мед и пчелни продукти от местните производители във Варна купуват основно немци и руснаци. Те търсят както билков мед, така и по-скъпите продукти като перга и пчелно млечице. Това коментира в интервю за  Радио „Фокус“ – Варна  председателят на Областната пчеларска организация Атанас Каракашев. По думите му руснаците много държат да купуват мед в пита. Той посочи, че сред немските гости има търсене на непопулярната сред българските клиенти перга. Според председателя на Областната пчеларска организация този продукт се предлага на много висока цена, тъй като добиването му е трудоемко. „Пергата е много скъпа, килограм струва трицифрена сума. С нея се хранят пчелите майки, направете си извод колко е ценно това нещо“, обясни специалистът. Той добави, че по отношение на меда, масово продаваният в големите търговски вериги няма, много често не е истински. „Това е нещо китайско, смесено. Цената е хубава – 5 лева, но това не е мед. Истински непреработен мед продават само производителите. Преработеният мед се слага в топилни, минава през филтри и качествата му де факто ги няма“, каза още Атанас Каракашев. Той допълни, че на българския пазар, най-скъпо се търгуват акациевият и мановият мед. С високо качество и по-скъпи също са видовете от липа, кориандър, магарешки бодил и лавандула. Средната цена на килограм е около 14 лева.  Най-евтини са видовете мед „Букет“ и този от рапица. \r\nДиана СТОЕВА", "date": "2019.11.07", "title": "Атанас Каракашев, Областна пчеларска организация – Варна: Чуждестранните туристи имат огромен интерес към българския мед"}
{"url": "http://www.focus-news.net/news/2019/11/07/2717297/st-komisar-radoslav-sotirov-odmvr-burgas-ruski-grazhdanin-e-izvarshitelyat-na-ubiystvoto-na-30-godishniya-mazh-kray-pv-ribarsko-selishte.html", "text": "Руски гражданин е извършителят на убийството на 30-годишния мъж край п. в. „Рибарско селище“. Това потвърди пред журналисти старши комисар Радослав Сотиров, предаде репортер на  Радио „Фокус“ - Бургас . Сотиров уточни, че множество процесуално-следствени действия са извършени, назначени са множество експертизи. „Като излязат резултатите, най-вероятно ще пристъпим към конкретизация на това лице, идентификация и задържане\", добави ст. комисар Сотиров. По думите му към момента се изяснява мотивът за убийството.  \r\nСпоред апелативния прокурор Любомир Петров служителите на МВР са успели за твърде кратко време да извършат множеството процесуално-следствени действия и да съберат данните за извършване на престъплението. „Имена не можем да кажем, тъй като няма повдигнато обвинение. Изчакват се ДНК експертизите, но се работи изключително усилено и може да се каже, че на този етап говорим за разкрито престъпление“, поясни прокурор Любомир Петров. \r\nМария КУРТЕВА", "date": "2019.11.07", "title": "Ст. комисар Радослав Сотиров, ОДМВР - Бургас: Руски гражданин е извършителят на убийството на 30-годишния мъж край п.в. „Рибарско селище“"}
{"url": "http://www.focus-news.net/news/2019/11/07/2717290/v-stara-zagora-shte-se-provedat-obshtestveni-konsultatsii-po-predlozhenieto-za-shema-za-prehod-kam-alternativni-formi-za-otoplenie-na-domakinstvata.html", "text": "Общината в сътрудничество с още пет общини (Столична община, Община Бургас, Община Русе, Община Монтана и Община Велико Търново) разработи проект за поетапно преминаване на домакинствата от отопление на дърва и/или въглища към алтернативно екологично отопление. Това съобщиха от пресцентъра на  Община Стара Загора . Това е първият одобрен от Европейската комисия по Програма LIFE интегриран проект за България. Главната цел на интегрирания проект е подобряване качеството на въздуха в тези общини. Основният инструмент за постигане на целта е разработване и прилагане на Схема за преход към алтернативни форми за отопление на домакинствата. \r\nЗамърсяването на въздуха с фини прахови частици в Стара Загора е в резултат най-вече от използването на дърва и въглища за битовото отопление. Фокусът на дейностите в интегрирания проект „Българските общини работят заедно за подобряване на качеството на атмосферния въздух” LIFE17 IPE/BG/000012 - LIFE IP CLEAN AIR“ е към намаляване на замърсяването на атмосферния въздух от битово отопление на домакинствата с дърва и въглища. Като част от изпълнението на проекта се разработи детайлна Схема за преход към алтернативни форми за отопление на домакинствата в Стара Загора. Предложението за схема за преход към алтернативни форми за отопление на домакинствата в шестте града, включително и за Стара Загора, е разработена от Експертния център, създаден специално за целите на интегрирания проект, като в процеса на разработването й участваха широк кръг от висококвалифицирани експерти – инженери, икономисти, еколози, юристи и други специалисти. При разработването на схемата са взети предвид и са съобразени всички изисквания и условия на проекта.  \r\nМогат да участват само домакинства, които се отопляват на дърва и/или въглища и желаят да преминат към отопление с пелети или природен газ, като могат да кандидатстват за безвъзмездно получаване само на посоченото в схемата като вид и мощност ново отоплително оборудване на природен газ или на пелети. Във Формуляра за кандидатстване кандидатите могат при желание да кандидатстват, както за отоплителен уред на природен газа, така и на пелети, като посочат кое желание е първо и кое желание е второ и в зависимост от приоритизирането по допълнителните критерии за подбор, ще бъдат уведомени за кое отоплително оборудване са класирани.  \r\nсхемата ще се реализира на два етапа (пилотна фаза, в която ще участват 80 домакинства и основна фаза, в която ще участват 957 домакинства). В резултат на нейното изпълнение се очаква да се намалят годишните емисии на фини прахови частици (ФПЧ10) с 15,6  т/година.  \r\nКандидатите трябва да отговарят на критериите за допустимост, посочени в схемата, а така също, в случай на по-голям брой кандидати, които отговарят на критериите за допустимост, те ще бъдат оценявани по допълнителни критерии, въз основа на информацията във Формуляра за кандидатстване, който всеки кандидат ще подаде до общината за участие в схемата \r\nМогат да участват кандидати, чиито жилища, които се отопляват на дърва и/или въглища, се намират в териториалния обхват на града, посочен в схемата. В зависимост от броя на кандидатите, които подадат Формуляри за кандидатстване и отговарят на изискванията за допустимост за участие в схемата, впоследствие териториалния обхват може да се разшири за участие и на домакинства извън първоначално определения в сега публикуваната схема териториален обхват.  \r\nУчастниците трябва да са съгласни да предадат безвъзмездно старите печки и друго отоплително оборудване, което използват за последващо рециклиране, а така също след като бъдат одобрени за участие в схемата са съгласни да подпишат договор с общината (договорът е също част от документите, които са публикувани с настоящата покана). \r\nВ одобрения интегриран проект са предвидени консултации и обсъждане с основните заинтересовани страни - населението, общинската администрация и други институции и организации, чрез публикуване за обществен достъп в петнадесетдневен срок на предложенията за схемата, Формуляр за кандидатстване, договор с общината и др. Като част от обществените консултации, проектът предвижда след като изтече срокът да се проведе среща – кръгла маса, със заинтересованите страни за обсъждане на получените мнения и препоръки по предложената схема. След провеждането на кръглата маса, схемата с всички документи към нея ще бъде финализирана и ще бъде отправена покана към домакинствата да подават в общината Формуляри за кандидатстване. Впоследствие ще се извърши преглед на подадените документи, подготвителни работи и доставка на отоплителното оборудване за монтаж в жилищата на одобрените домакинства, който предвид изискваните от законодателството срокове за организиране и провеждане на доставката, ще се осъществи след края на предстоящия отоплителен сезон. \r\nПредложението за Схема за преход към алтернативни форми за отопление на домакинствата във  Стара Загора; предложението за Формуляр за кандидатстване за участие в схемата с приложени към него декларации; проект на договор между участниците в схемата и общината, както и други документи, можете да намерите     \r\n„Като част от процеса на обществени консултации очакваме гражданите, институциите и други заинтересовани страни да представят мнения и предложения по публикувания проект на Схема за преход към алтернативни форми за отопление на домакинствата най-късно до 25.11.2019г., на е-мейл: m.g.georgieva@starazagora.bg или  в деловодството на Общината, адрес: гр. Стара Загора, бул. „Цар Симеон Велики“ 107“, посочиха от Общината.", "date": "2019.11.07", "title": "В Стара Загора ще се проведат обществени консултации по предложението за Схема за преход към алтернативни форми за отопление на домакинствата"}
{"url": "http://www.focus-news.net/news/2019/11/07/2717298/d-r-anka-baeva-rzi-pikat-na-gripa-vav-varna-se-ochakva-da-e-ot-vtorata-polovina-na-dekemvri-do-fevruari.html", "text": "Пикът на грипа във Варна се очаква да е от втората половина на декември до февруари. Това каза за  Радио „Фокус“ – Варна  д-р Анка Баева, началник на отдел „Противоепидемичен контрол“ в РЗИ - Варна. Тя посочи, че от първи ноември започва наблюдение върху заболяемостта на населението в областта, спрямо острите респираторни заболявания и грипа. Избират се 17 сентинелни практики от Варна, които всяка сутрин до 9.30 часа съобщават на РЗИ, колко пациенти със съответните заболявания са преминали през тях. Сентинелните практики обхващат 10% от населението на града, като в това число влизат включително деца и възрастни до 65-годишна възраст.  \r\nД-р Анка Баева посочи, че вече има леко завишаване на нивото на заболяемостта на ОРЗ, като за миналата седмица са регистрирани 187 случая срещу 155 от предходната седмица. Сред тях има и трима души заболели и от грип. Регистрирани са 22 случая на усложнения от остри респираторни заболявания – 15 бронхита и 7 пневмонии. \r\nД-р Анка Баева подчерта, че рязката смяна на температурите влияе негативно на здравословното състояние, особено на хората със сърдечни заболявания. „Това време е най-болно, а и е изключително нетипично за ноември“, каза още д-р Баева. \r\nДесислава ВАСИЛЕВА", "date": "2019.11.07", "title": "Д-р Анка Баева, РЗИ: Пикът на грипа във Варна се очаква да е от втората половина на декември до февруари"}
{"url": "http://www.focus-news.net/news/2019/11/07/2717296/otlaga-se-sreshtata-na-prezidenta-rumen-radev-sas-zamestnik-ministar-predsedatelya-i-ministar-na-otbranata-na-severna-makedoniya-radmila-shekerinska.html", "text": "Обявената за днес среща от 14.30 часа на президента Румен Радев със заместник министър-председателя и министър на отбраната на Република Северна Македония Радмила Шекеринска се отлага поради отменената визита у нас на министъра. Това съобщиха от  прессекретариата на държавния глава .", "date": "2019.11.07", "title": "Отлага се срещата на президента Румен Радев със заместник министър-председателя и министър на отбраната на Северна Македония Радмила Шекеринска"}
{"url": "http://www.focus-news.net/news/2019/11/07/2717293/prezidentat-rumen-radev-shte-napravi-izyavlenie-po-povod-izbora-na-nov-glaven-prokuror-ot-vss.html", "text": "Президентът Румен Радев ще направи в 17.05 часа на „Дондуков“ 2 изявление за медиите по повод избора на нов главен прокурор от Висшия съдебен съвет. Това съобщиха от  прессекретариата на държавния глава .", "date": "2019.11.07", "title": "Президентът Румен Радев ще направи изявление по повод избора на нов главен прокурор от ВСС"}
{"url": "http://www.focus-news.net/news/2019/11/07/2717291/27-predstaviteli-na-mestni-partii-i-koalitsii-obzhalvat-izborite-za-obshtinski-savetnitsi-v-sliven.html", "text": "27 представители на местни партии и коалиции в Сливен обжалват изборите за общински съветници. Делото ще се гледа в Административния съд в Сливен утре. Това съобщи пред  Радио \"Фокус\" - Сливен  областният координатор на НФСБ Доброслав Иванов. По думите му в окончателните протоколи за избор на съветници, липсват гласове, подадени за определени партии. Най- фрапиращи били разликите в 173-та секция в село Жельо войвода, където в  предоставения на застъпника заверен от комисията протокол, гласовете за местна коалиция били 10, а в протокола, качен на сайта на ЦИК, тези гласове липсвали. Според Иванов това, както и делото за купуване на гласове, по което вече има осъдени, давало предпоставка за касиране на изборите в Сливен. По думите му най-потърпевши от изборни манипулации, купуването на гласове и нетолерантната кампания в Сливен са малките партии. \"Малките партии бяха смачкани на тези избори, мисля, че ние ще докажем пред Административния съд, че избора в Сливен бе опорочен\", заяви Доброслав Иванов.  \r\nДелото ще се гледа утре от 13.00 часа.  \r\nЛюдмила ЙОРГОВА", "date": "2019.11.07", "title": "27 представители на местни партии и коалиции обжалват изборите за общински съветници в Сливен"}
{"url": "http://www.focus-news.net/news/2019/11/07/2717294/v-stara-zagora-se-provede-obuchenie-na-kandidati-za-priemni-roditeli.html", "text": "Обучение на кандидати за приемни родители се проведе в сградата на Център за обществена подкрепа в града. Това съобщиха от пресцентъра на  Община Стара Загора . В рамките на осем работни дни семействата, заявили желание да отглеждат приемни деца, бяха обучавани по теми свързани със същността на приемната грижа, спецификите на децата в риск, тяхното развитие и особености, работа с биологични родители, законовата уредба в България, обуславяща приемната грижа и др. Обучението се проведе в периода 07 октомври - 23 октомври 2019 г., като самият курс на обучение се провежда под формата на групови сесии, при които се използват интерактивни методи, като ролеви игри, презентации, дискусии, анализ на казуси, работа в малки групи, прожекция на филми. \r\nВ обучението взеха участие семейства от Общините Мъглиж, Чирпан и Стара Загора. Всички те кандидатстват за професионални приемни родители и имат желание да се грижат за деца в ниска възраст, а едно от семействата е готово да отвори дома си и за новородено бебе. Обучението на кандидатите е част от процедурата по проучване, която трае точно 4 месеца. В рамките на този период, освен че преминават през обучението, семействата минават и процес на проучване, който се извършва от социалните работници от Областния екип по приемна грижа. Финалът на проучването за кандидатите е преминаването през Комисия по приемна грижа, която съответно одобрява или не одобрява кандидатите за приемни родители.  \r\nОбласт Стара Загора е една от 28-те области в страната, включени в Проект „Приеми ме 2015“, развиващ социалната услуга „Приемна грижа“ в страната. 51 са действащите професионални приемни семейства в Област Стара Загора към момента. Всички професионални приемни семейства са финансово обезпечени, в периода, в който полагат грижи за приемното дете.  \r\nВсеки желаещ да кандидатства или да получи повече информация, може да се обърне към Областния екип по приемна грижа – за гр. Стара Загора - ул. „Христо Ботев“ 205, тел. за връзка: 0897/653 524, за гр. Казанлък - ул. „Войнишка“ 25, тел. за връзка – 0878/799 373.", "date": "2019.11.07", "title": "В Стара Загора се проведе обучение на кандидати за приемни родители"}
{"url": "http://www.focus-news.net/news/2019/11/07/2717292/pregled-na-mezhdunarodnite-novini-do-1300-chasa-agentsiya-fokus.html", "text": "Президентът на Франция Еманюел Макрон изрази убеждението си, че НАТО преживява „мозъчна смърт“, като обясни, че има предвид липсата на координация между Европа и САЩ, както и агресивните действия на страната-членка на Алианса Турция в Сирия, предава  AFP . \r\n„Това, на което ставаме свидетели в момента, е мозъчната смърт на НАТО“, заяви държавният глава пред списание Economist. \r\n„Няма каквато и да е координация за взимането на стратегически решения между САЩ и техните съюзници в НАТО. Никаква. Имате некоординирани агресивни действия от друг съюзник в НАТО – Турция, в район, където нашите интереси са поставени на карта“, добави Макрон. \r\n*** \r\n  Първият китайски товарен влак, пътуващ по железопътната линия China Railway Express от Ксиан, Китай до Европа, премина  под Босфор в четвъртък сутринта, след като тръгна от Анкара ден по-рано, съобщава  „Анадолската агенция“ . \r\nВлакът премина в Европа, използвайки истанбулския подводен тунел Мармарай, достигайки жп гарата Казличесме в Зейтинбурну, Истанбул. \r\nКонтейнерите бяха транспортирани на две части, като 21 от тях бяха изтеглени от локомотив на Турските държавни железници, а останалата част - от китайски локомотив. \r\nВ сряда министърът на инфраструктурата Кахит Турхан заяви, че линията, която работи от 30 октомври 2017 г., е намалила времето за превоз на товари между Китай и Турция от месец на 12 дни. \r\nТурция се превърна в централна връзка в „средния коридор“, който се простира между Пекин и Лондон, както и „Железния път на коприната“ - железопътна линия между Турция и Казахстан, отбеляза Турхан. \r\nТурхан заяви, че с интеграцията на Мармарай в маршрута времето за транспортиране между Далечния Изток и Западна Европа е намалено до 18 дни. \r\n„Железният път на коприната, от който печелят приблизително 5 милиарда души и 60 страни, се превърна в нова и много важна алтернатива за световните търговски мрежи“, обясни министърът. \r\nЛинията China Railway Express превозва електронен продукт, еквивалентен на 42 трактора. \r\nВлакът пътува през два континента, 10 държави, две морета и 11 483 километра (7,135 мили) път за 12 дни с 42 товарни контейнера. \r\n*** \r\n Практически всеки руснак знае или е чувал за падането на Берлинската стена през 1989 година, но повече от половината (60%) се затрудняват да отговорят кой я е построил. Това показват данните от анкета на Всеруския център за изучаване на общественото мнение (ВЦИОМ), проведена по случай 30-тата годишнина от това събитие, предава  ТАСС . \r\nВ отговор на въпрос за причините за това събитие, руснаците отговарят, че до това е довела смяната на политическия курс на СССР (17%), решението на Михаил Горбачов (13%), недоволството на жителите на Германия (11%), затоплянето на отношенията между страните (5%) и политическите промени по света (5%). \r\n„Най-често руснаците казват, че по време на падането на Берлинската стена са реагирали положително на това събитие (28% през 2019 г. и 32% през 2009 и 2005 г.) От 11% до 15% през различни години твърдят, че тогава не са успели да преценят ситуация, а от 10% до 14% виждат плюсове и минуси в това събитие. Само от 4% до 8% през различните години заявяват предимно негативно отношение към падането на Берлинската стена“, се казва в материала на ВЦИОМ. \r\nМненията на руснаци относно последствията от падането на Берлинската стена за СССР са разделени. Повече от една трета от анкетираните (37%) смятат, че падането й има положителни последици, други 35% са на противоположно мнение. В същото време проучването показа, че руснаците се отнасят по-скоро положително към изтеглянето на съветските войски от Германия (44%), а не отрицателно (28%). Освен това почти една трета от анкетираните (31% срещу 44% през 2009 г.) посочиха, че виждат в обединението на Германия повече предимства за интересите на Русия, отколкото минуси. \r\n \r\n За Берлинската стена \r\n \r\nБерлинската стена се превърна в един от символите на Студената война. Тя е издигната през 1961 г. по инициатива на ръководителя на Германската демократична република Валтер Улбрихт и с одобрението на ръководството на Съветския съюз на фона на масов отлив на работна ръка и млади специалисти към Западна Германия. Според някои сведения до началото на 60-те години около 1,6 милиона германци са избягали на Запад. Когато започнаха да се разпространяват слухове, че правителството на Източна Германия ще предотврати по-нататъшната миграция с помощта на ограда, Улбрихт изрече фраза, която по-късно стана популярна: „Никой няма намерение да строи стена“. \r\nВъпреки това през нощта на 13 август преди 58 години Берлин е разделен от първата ограда с бодлива тел. Изграждането на бетонни конструкции започна по-късно - на 18 август. Впоследствие стената става все по-непристъпна, превръщайки се по-скоро в гранична зона, състоща се освен от самата стена, от ров, противотанкови укрепления, стражеви кули и минни заграждения. \r\nСлед като Унгария отвори границите си през 1989 г. на фона на перестройката в Съветския съюз, 15 хиляди източногерманци избягаха от ГДР през територията на своите съседи за три дни. Берлинската стена всъщност загуби значението си - вече не беше в състояние да сдържа населението на социалистическата държава. \r\nГюнтер Шабовски, член на Политбюро на Централния комитет на Социалистическата обединена партия на Германия, обяви новите правила, предвиждащи свобода на движение за гражданите на ГДР на пресконференция на 9 ноември 1989 г. Стотици хиляди източногерманци, въпреки късния час, се втурнаха с радост към контролните пунктове на границата между Западен Берлин и столицата на ГДР. Първата бариера беше открита същия ден в 22:30 местно време. Този ден се счита за дата на падането на Стената. \r\n*** \r\n Българският евродепутат от редиците на Либералите Илхан Кючюк е новият докладчик за Северна Македония в Европейския парламент, предава македонската редакция на Радио  „Свободна Европа“ . \r\nТова решение е взето в сряда на комисията за външни работи на ЕП. Той поема длъжността от Иво Вайгъл и ще бъде на тази позиция през следващите пет години. \r\nРолята на докладчикът в ЕП е да подготвя докладите за напредъква в реформите на Северна Македония, а те са основа за позицията на ЕС по въпроса за евроинтеграцията на югозападната ни съседка. \r\n*** \r\n На 9 ноември в Охрид продължават тристранните срещи между властите на Македония, Албания и Сърбия за улесняване на потока на стоки, услуги, капитал и хора. Датата за провеждането на втората среща в рамките на инициативта за създаване на т.нар. „малък Шенген“ бе обявена от сръбския държавен глава Александър Вучич, пише електронното издание на скопския вестник  „Независен“ . \r\nТой каза, че е разговарял с премиерите на Северна Македония и Албания Зоран Заев и Еди Рама относно предстоящата среща в Охрид, която продължи разговорите за създаването на така наречения „малък Шенген“. Вучич публикува в профила си в Instagram снимка на бюро, със съобщението „отличен конферентен разговор с Рама и Заев преди важната среща на върха в Охрид на 9 ноември“. \r\nНа 10 октомври Вучич беше домакин на Рама и Заев в Нови Сад, където беше приета декларация, която предвижда преговорите за премахване на пречките пред свободния поток на стоки, услуги, капитали и хора да продължат в Охрид, където се очаква да бъдат представени конкретни мерки. \r\nНовината за телефонния разговор на Вучич с премиерите на Македония и Албания дойде малко след срещата му в Белград със специалния пратеник на държавния секретар на САЩ Матю Палмър, който беше в Скопие няколко дни по-рано. \r\nНа съвместна пресконференция с Палмър Вучич заяви, че Сърбия се ангажира да си сътрудничи със страните от Западните Балкани, както се вижда от продължаването на срещите със Северна Македония и Албания тази седмица в Охрид, а след това и с други страни в региона. Сръбският президент благодари на САЩ за подкрепата за тази идея. \r\n„Мога открито да кажа, че САЩ подкрепиха тази идея, която се основава на четирите основни свободи на движение на стоки, хора, услуги и капитали и очакваме по-нататъшна подкрепа от Палмър и САЩ, като цяло“, заяви сръбският лидер. \r\nПървоначално инициативата „малък шенген“ срещна резерви сред бизнесмените в Македония, за разлика от настроенията в бизнес средите в Сърбия, за които се смята, че ще имат най-голяма полза като доминиращата икономика в региона. \r\nПреди първата среща на Заев - Вучич - Рама в Нови Сад, която се проведе непосредствено преди срещата на върха на ЕС в Брюксел, президентът на Федерацията на търговските палати Даниела Арсовска заяви, че трябва да се даде приоритет на реформите, които са ключови за постигането на дата на преговори, а не гетоизиране със съседите, което не би постигнало никакъв напредък. \r\n*** \r\n  Силите за сигурност на Турция са задържали повече от 10 роднини на главатаря на терористичната групировка „Ислямска държава“ Абу Бакър ал Багдади. Това заяви президентът на странта Реджеп Таийп Ердоган, цитиран от  РИА Новости . \r\n„Близкото обкръжение на ал Багдади взе на прицел нашата страна. Последни в Азаз бяха задържани сестра му и нейното дете и бяха изпратени в миграционни лагери. Ще видим какво решение ще вземе нашето Министерство на правосъдието", "date": "2019.11.07", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/11/07/2717302/787-stoki-i-9-083-tekstilni-izdeliya-imitirashti-izvestni-marki-sa-izzeti-pri-proverka-na-lek-avtomobil-v-rayona-na-gkpp-kapitan-andreevo.html", "text": "787 стоки и 9 083 текстилни изделия, имитиращи известни марки, са иззети при проверка на лек автомобил в района на ГКПП „Капитан Андреево“. Това съобщиха от пресцентъра на  МВР . Заедно с артикулите от икономически полицаи са намерени и 2 500 къса цигари без бандерол. Проверката е извършена на 6 ноември. Лекият автомобил „Мерцедес“ е бил шофиран от 42-годишен свиленградчанин. При последваща проверка на автобус, пътуващ от Турция за Сърбия, служителите на реда намерили 9 083 текстилни изделия, носещи марка и лого без разрешение на правопритежателя. Стоките са задържани с митническа разписка. На нарушителите са им съставени актове. Работата по случая продължава.", "date": "2019.11.07", "title": "787 стоки и 9 083 текстилни изделия, имитиращи известни марки, са иззети при проверка на лек автомобил в района на ГКПП „Капитан Андреево“"}
{"url": "http://www.focus-news.net/news/2019/11/07/2717307/odmvr-pazardzhik-nyama-podaden-signal-za-prebit-obshtinski-savetnik-v-strelcha.html", "text": "Няма подаден сигнал за пребит общински съветник в Стрелча. Това съобщиха от  ОДМВР - Пазарджик  по повод на появили се публикации в различни медии със заглавия: „Пребиха общински съветник от Стрелча“ и „Общински съветник от АБВ в Стрелча е бил пребит снощи“. \r\n„В момента на публикуване на тези материали в сайтовете на медиите по всички официални канали за подаване на информация за извършено престъпление или друго закононарушение няма получен подобен сигнал нито в РУ - Панагюрище, нито в ОДМВР - Пазарджик. На основание само на публикациите директорът на Областната дирекция на МВР в Пазарджик старши комисар Ивайло Тишев разпореди незабавна проверка. Едва тогава и след  предприетите действия от страна на служителите от полицейския участък в гр. Стрелча е депозирана жалба по случая. Това е станало, след като е установена самоличността на визирания мъж, за когото се твърди, че е бил обект на насилие и саморазправа“, посочват от полицията.  \r\n„Полицейските служители сами са влезли в контакт с него, разяснили са възможността да потърси правата си, като депозира на жалба в полицията. В хода на проверката е изяснена фактическата обстановка около случилото се в малките часове на 4 ноември и причината за конфликта между кандидатът за общински съветник И.Т. на 36 г. и друг негов 17-годишен съгражданин. Установено е, че малко преди това И.Т. пръв е започнал скандал с непълнолетния младеж, което от своя страна е провокирало малко по-късно и неговата ответна реакция в центъра на Стрелча. След приключването на проверката преписката по случая ще бъде изпратена и до Районната прокуратура в Панагюрище за произнасяне по компетентност. Дълг на полицията е да защитава живота, здравето и интересите на гражданите от региона. Но за да се случва това е необходимо и съдействието на хората, като подават реални сигнали по официалните канали и предоставяне на органите на реда максимално подробна информация за всеки конкретен случай“, добавиха от ОДМВР.", "date": "2019.11.07", "title": "ОДМВР - Пазарджик: Няма подаден сигнал за пребит общински съветник в Стрелча"}
{"url": "http://www.focus-news.net/news/2019/11/07/2717303/obshtinskite-savetnitsi-v-kyustendil-ne-uspyaha-da-izberat-svoy-predsedatel.html", "text": "Общинските съветници в Кюстендил не успяха да изберат свой председател, предаде репортер на  Радио „Фокус” – Кюстендил . В дневния ред на първото заседание на новоизбрания Общински съвет беше включена и точка за избор на председател. Съгласно действащия правилник, изборът е таен. Беше избрана комисия от петима общински съветници която да проведе избора. В рамките на процедурата бяха направени и две номинации – Михаела Крумова и Младен Ризов. На първото гласуване Михаела Крумова събра 18 гласа, а Младен Ризов – 7. Общо гласуваха 29 съветници, в четири плика нямаше бюлетина. Необходимите гласове за валиден избор бяха 19. Последва и второ гласуване. На него Михаела Крумова събра 17 гласа, а Младен Ризов – 11. Гласувалите съветници бяха 29, а пликовете със бюлетини – 28. Един плик беше без бюлетина. Процедурата за избор на председател ще бъде повторена на следващото заседание, насрочено за 18 ноември от 14.00 часа. \r\nВенцеслав ИЛЧЕВ", "date": "2019.11.07", "title": "Общинските съветници в Кюстендил не успяха да изберат свой председател"}
{"url": "http://www.focus-news.net/news/2019/11/07/2717299/sport-ferentsvarosh-chaka-greshka-na-ludogorets.html", "text": "Ференцварош приема ЦСКА Москва в другия двубой от Група Н от Лига Европа. Преди него унгарците са трети в класирането с актив от четири точки. При успех днес шансовете им за достигането на 1/16-финалите няма да са никак малки. 29-годишният нападател на маджарите Роланд Варга е уверен, че тимът му може отново да победи руснаците - именно с негово попадение те се наложиха с 1:0 в Москва.  \r\n \r\nВ двата състава няма наказани играчи. Руснаците тръгнаха за Будапеща с всичките си звезди, но все още не е ясно дали Виктор Гончаренко няма да направи доста ротации по състава. Срещата ще се излъчва пряко по Ring.bg.", "date": "2019.11.07", "title": "Спорт: Ференцварош чака грешка на Лудогорец"}
{"url": "http://www.focus-news.net/news/2019/11/07/2717306/25-godishen-mazh-e-zadarzhan-za-pritezhanie-na-golyamo-kolichestvo-narkotitsi-v-selo-yahinovo-v-oblast-kyustendil.html", "text": "25-годишен мъж е задържан за притежание на голямо количество наркотици в село Яхиново в област Кюстендил. Това съобщиха от пресцентъра на  МВР . Мъжът е арестуван вчера след проведени специализирани полицейски действия. Криминалисти от Дупница открили в дома му в село Яхиново 5 грама МДМА, 145 грама канабис и 15 грама амфетамин. Видът на наркотичните вещества е установен с полеви наркотест. Мъжът е задържан с полицейска заповед  за 24 часа. По случая е образувано досъдебно производство в РУ - Дупница, уведомен е дежурен прокурор.", "date": "2019.11.07", "title": "25-годишен мъж е задържан за притежание на голямо количество наркотици в село Яхиново в област Кюстендил"}
{"url": "http://www.focus-news.net/news/2019/11/07/2717305/desetki-roditeli-se-sabraha-pred-dg-mir-v-plovdiv-za-da-podkrepyat-personala--po-sluchaya-s-5-godishnoto-dete.html", "text": "Десетки родители се събраха пред ДГ „Мир“ в Пловдив, за да подкрепят персонала ѝ по случая с 5-годишното дете и жалбите на родителите му за превишаване на възпитателските права спрямо него, предаде репортер на  Радио „Фокус“ – Пловдив . Родителите изразиха недоволство от  управлението на назначения отскоро директор на детската градина Светлана Джаникян. Те допускат, че случаят с 5-годишното дете се използва, за да се принуди персонала сам да напусне работното си място. \r\n„Голяма част от обвиненията срещу възпитателката не са доказани. Очакваме компетентните органи да си свършат обективно работата и да ги докажат или съответно опровергаят. За съжаление тиражирането на подобни неща водят до негативно отношение към детска градина „Мир“ и екипа ѝ. Ние като родители на тези деца, които посещават тази градината повече от 2 години, искаме да защитим достойнството на учителите, както и на тяхното право да възпитават нашите деца. Вярваме в техния професионализъм. Действително сме имали проблемни ситуации, но те са били решавани своевременно от тези учители и помощен персонал. Ние като родители не сме били свидетели на тормоз под никаква форма. Действията на персонала са в пълен унисон с това, което се очаква от един възпитател когато едно дете нарушава правилата за поведение в детската градина“, коментира Радостина Цонева, родител на едно от децата в детското заведение.  \r\nСпоред друг от родителите, въпросното 5-годишно дете, за което се твърди, че е било жестоко наказвано, е било преместено от една група в друга заради лошото си поведение и пакости. „Сега в момента тормози и нашите деца. Оказа се, че в деня, в който детето е наказано, то се оплаква на родителите си и те искат и пускат жалба. Тази жалба се използва като оръжие, за да се изгонят учители и възпитатели от градината“, посочи баща на едно от децата в ДГ „Мир“. \r\n „Фокус“ припомня , че след създало се напрежение в детското заведение през миналата седмица, породено от сигнал на родители за недопустимо поведение към 5-годишното им дете, е назначена вътрешна проверка, която да установи какво точно се е случило. Според родителите възпитателка е наказала 5-годишния им син да чисти тоалетната. В същия сигнал семейството твърди, че момченцето било системно тормозено, а в друг случай, че е било оставено без следобедна закуска, тъй като не е слушало. Проверката в детска градина „Мир“ в Пловдив трябва да приключи до края на следващата седмица. \r\nТони МИХАЙЛОВ", "date": "2019.11.07", "title": "Десетки родители се събраха пред ДГ „Мир“ в Пловдив, за да подкрепят персонала ѝ по случая с 5-годишното дете"}
{"url": "http://www.focus-news.net/news/2019/11/07/2717304/evrodeputatat-elena-yoncheva-prizova-evropeyskite-institutsii-da-ne-ostavyat-balgarskite-zhurnalisti-da-se-boryat-sami-sreshtu-koruptsiyata-i-organiziranata-prestapnost-v-balgariya.html", "text": "На 6 ноември в Комисията по граждански свободи, правосъдие и вътрешни работи в Европейския парламент се проведе изслушване на тема „Свобода на медиите, свобода на словото и борба с изказванията, проповядващи вражда и омраза онлайн и офлайн“. Това съобщиха от  пресофиса на Елена Йончева . Сред участниците бяха представители на Съвета на Европа, Репортери без граници, разследващи журналисти и други. \r\nПо време на изслушването, Елена Йончева, евродепутат от Групата на социалистите и демократите в ЕП, се обърна към представителите на Съвета на Европа и Репортери без граници с думите: \r\n „Генералният секретар на Репортери без граници, Кристоф Делоар, обяви, че „медийната среда в България не е била толкова влошена от самото начало на демокрацията“. В последния доклад на организацията, България е на 111-о място по свобода на медиите. От 2006 г.  насам сме солидно на дъното в класацията на ЕС, пред нас са страни, които дори не са държави-членки на ЕС.  \r\nБългарските журналисти са постоянно на прицела на организираната престъпност и властите.  \r\nПричините за атаките срещу журналистите в България са техните разследвания - за корупция и международен трафик, за връзките между политиците и мафията, за злоупотребите с еврофондове... \r\nПовечето смели журналисти биват уволнени от работа. Имената са много - Ани Цолова , Милен Цветков , Генка Шикерова, Миролюба Бенатова, а някои биват и задържани - като Димитър Стоянов по аферата „ДжиПиГейт“. \r\nСъщевременно правителството продължава да разпределя европейски средства за медиите по непрозрачен начин, като по този начин гарантира некритична медийна среда. \r\nДнес не е достатъчно Европа само да идентифицира влошаването на медийната среда в България. Оставаме с впечатлението, че Европа и европейските институции са оставили българските журналисти да се борят сами срещу корупцията и организираната престъпност в България! \r\nИнтересува ме как вие ще обясните този толкова бърз спад на медийната свобода в България и кой, според вас, отговаря за тази срамна медийна ситуация?“, завърши своето изказване Елена Йончева.", "date": "2019.11.07", "title": "Евродепутатът Елена Йончева призова европейските институции да не оставят българските журналисти да се борят сами срещу корупцията и организираната престъпност в България"}
{"url": "http://www.focus-news.net/news/2019/11/07/2717310/d-r-anka-baeva-rzi-varna-uvelichava-se-broyat-na-zhelaeshtite-da-se-vaksinirat-v-oblastta.html", "text": "Увеличава се броят на желаещите да се ваксинират във Варна. Това каза за  Радио „Фокус“ – Варна  д-р Анка Баева, началник на отдел \"Противоепидемичен контрол\" в РЗИ - Варна. По думите ѝ, обикновено се ваксинират деца и възрастни хора над 65 години. Желателно е хронично болните, които са с намален имунитет също да се ваксинират, защото при евентуално заболяване от грип, при тях е възможно да се стигне до усложнения и съответно протича по-тежко. „Затова е хубаво хората да се ваксинират, за да избегнат усложнения за здравето им“, добави д-р Баева. В РЗИ – Варна има интерес към ваксините предимно от възрастните хора, които посещават имунизационния кабинет. Д-р Баева уточни, че в здравната инспекция няма безплатни ваксини и ако човек реши да се ваксинира, то той трябва да си закупи предварително ваксина. Тази година здравното министерство е направило заявка за грипна ваксина, за безплатно ваксиниране на хора над 65 години. „През тази година ще бъдат обхванати 10% от хората, понеже е за първа година – трябва да се провери какъв е интересът сред пациентите. Вероятно за следващата година може да има отпуснати ваксини за всички хора над 65 години“, добави още д-р Анка Баева. Тя допълни, че  тази година ще ни атакуват 4 грипни щама –  \"Бризбейн\", \"Канзас\", \"Колорадо\" и \"Пукет\".  Противогрипни ваксини трябва да се поставят максимум до средата на ноември, тъй като са необходими 2-3 седмици организмът да изгради имунна защита.   \r\n Десислава ВАСИЛЕВА", "date": "2019.11.07", "title": "Д-р Анка Баева, РЗИ - Варна: Увеличава се броят на желаещите да се ваксинират в областта"}
{"url": "http://www.focus-news.net/news/2019/11/07/2717309/kmetat-na-obshtina-batak-petar-paunov-ofitsialno-vstapi-v-dlazhnost.html", "text": "Избраният кмет на Община Батак Петър Паунов встъпи в длъжност, съобщиха от пресцентъра на  ПП АБВ . На официална церемония и първото заседание на Общинския съвет той пое за пети пореден път управлението на общината. Петър Паунов благодари на съгражданите си за гласуваното доверие и заяви, че работата му с Общинския съвет на Батак ще бъде в съгласие и за благото на жителите на общината. \r\n„На 27 октомври свършиха всички партийни пристрастия. Аз съм кмет, избран от всички вас и за мен партийната принадлежност приключи. И както и досега, кабинетът ми е отворен за всички, независимо от политическите му предпочитания“.   \r\nМолебен за здраве и благополучие на Общинския съвет, на кметовете и населението на Батак отслужи Негово светейшество Пловдивският митрополит Николай. В словото си към членовете на местния парламент митрополит Николай припомни, че властта е преди всичко отговорност, тя не се взема, но е дадена от Бога. Той дари на Петър Паунов икона с образа на Исус Христос – пътят, истината и живота. „Господ Исус Христос, който да бди и да благославя община Батак с мир, благоденствие, здраве и душевно спасение“. \r\nОфициални гости на събитието бяха председателят на ПП АБВ Румен Петков и президентът Георги Първанов. Петър Паунов беше кандидатурата на ПП АБВ за местния вот.", "date": "2019.11.07", "title": "Кметът на Община Батак Петър Паунов официално встъпи в длъжност"}
{"url": "http://www.focus-news.net/news/2019/11/07/2717313/rossiyskaya-gazeta-ruski-dronove-kamikadze-predizvikaha-bezpokoystvo-v-sasht.html", "text": "Американски военни анализатори съобщават с тревога за потенциалната заплаха от руските дронове и техните бойни способности, пише вестник  „Российская Газета“ . \r\nКакто отбелязва изданието Popular Mechanics, нова концепция предвижда масова атака със стотици дронове-камикадзе. За атаките ще бъдат използвани евтини безпилотни летателни апарата с формата „летящи крила“, които имат система за вертикално излитане и могат да носят около 2 килограма взрив. \r\nЦели за безпилотното ято ще са камиони и машини с лека броня. Освен това дроновете могат да бъдат ефективни при унищожаването на въздушни и надводни цели, както и радарни станции. \r\n„Руснаците считат, че това ято ще бъде ефективно оръжие в борбата с терористите и високотехнологични противници. Изхождайки от това, което руснаците са видели и узнали в Сирия – това е най-важният военен опит към днешна дата – роякът дронове може да нанесе серизони щети“, обяснява американският военен анализатор Самюел Бендет пред изданието S4ISRNet. \r\nЕкспертите отбелязват, че в момента практически е невъзможно да бъде обезвреден вдигнал се във въздуха рояк дронове-камикадзета. Ако главният апарат бъде унищожен от противника или се загуби по някаква причина, неговите функции се предават на друг дрон. След това се прави реконфигурация и така до загубата на последните две устройства. \r\nПознатите защитни средства, като ракети, оръдия и картечници, няма да бъдат ефективни против ято безпилотни апарати“, пише Popular Mechanics. „Защитна система, която може да свали 90 процента от дроновете, а това е много добър показател, все пак пропуска останалите 10% от апаратите“, пише в статията.Ефективни средства за противодействие биха били „заглушителите“, но те ще бъдат безполезни срещу автономни дронове, които не приемат радиосигнали. \r\n \r\n \r\n \r\nПревод и редакция:", "date": "2019.11.07", "title": "„Российская Газета“: Руски дронове-камикадзе предизвикаха безпокойство в САЩ"}
{"url": "http://www.focus-news.net/news/2019/11/07/2717311/stefka-tabakova-vazpitatel-v-dg-mir-v-plovdiv-nikogo-po-nikakav-nachin-ne-sam-nakazvala-ili-maltretirala.html", "text": "Никого по никакъв начин не съм наказвала или малтретирала. Това каза пред журналисти в Пловдив възпитателката от ДГ „Мир“ Стефка Табакова, спрямо която родители са подали жалба за недопустимо поведение към 5-годишното им дете, предаде репортер на  Радио „Фокус“ – Пловдив . Табакова посочи, че е била оставена сама да се грижи за децата в рамките на един час, тъй като учителката е извикана при директора. „Едната група деца отиде на занимания по английски – допълнителна дейност, а другите спяха. В момента, в който децата се връщат от английски, двете деца – Любомир и Кристиян, се бяха качили на леглата и скачаха. казах им да слязат, защото другите деца се връщат, беше сервирана и следобедната закуска. В момента, в който се обръщам, Любомир си беше свалил долнището на пижамата и започна да прави неприлични движения. Казах му единственото „Отиди да седнеш на този стол!“, за да не въздейства на другите деца. В момента бях отговорна и трябваше да взема отношение. Учителката се върна и аз отидох в другата група, понеже сервирам на две групи. Казах ѝ, че Любчо е седнал на стола и че отивам да сервирам. Никого по никакъв начин не съм наказвала, камо ли да задължа някой да прави нещо“, коментира тя и допълни, че е била принудена от директорката да напише молбата си за напускане. \r\nУчителката в детската градина Гергана Видева също коментира случая пред журналисти. „Аз не съм станала свидетел на нищо от това, за което се говори в жалбата на родителите. Когато се върнах от кабинета на директорката, единственото нещо, което съм видяла е, че Любомир стоеше на стол. След това го накарах да ми обясни какво се е случило, а той отговори, че не се държал добре. Любомир е дете като всички други. Има моменти, в които проявява неприемливо за групата поведение. Не искам да го квалифицирам като агресивен, но има моменти, в които си позволява да посяга на децата. Казва, че му е скучно, опитваме се да го ангажираме с колегите, провеждат се допълнителни упражнения по метода „Монтесори“. Винаги търси да бъде център на внимание“, каза Видева. Тя коментира, че няма добра комуникация между новия директор на градината и персонала. „Надявам се да се видят всички гледни точки и нещата да се разрешат в посока подобряване на атмосферата в градината. От наша страна не е имало никакви опити да сваляме директора от поста. Ние също работим на това място и подобна атмосфера не е в наша полза“, посочи Видева. \r\nТони МИХАЙЛОВ", "date": "2019.11.07", "title": "Стефка Табакова, възпитател в ДГ „Мир“ в Пловдив: Никого по никакъв начин не съм наказвала или малтретирала"}
{"url": "http://www.focus-news.net/news/2019/11/07/2717300/neizpravna-gazova-predizvika-pozhar-v-apartament-v-grad-devnya.html", "text": "Апартамент е горял късно снощи в град Девня заради неизправна газова бутилка. Това съобщават от  ОДМВР - Варна . Сигнал за инцидента е подаден около 21.05 часа. Пламъците са тръгнали от стая на апартамент, намиращ се на бул. „Съединение“ в града. Причина за инцидента е техническа неизправност. Няма пострадали хора. Унищожени са електрически уреди, мебели, домашно имущество и газовата бутилка, опушени са 12 кв. м стени. През изминалото денонощие във Варна е регистриран и един пожар без преки материални щети – в сухи треви.", "date": "2019.11.07", "title": "Неизправна газова предизвика пожар в апартамент в град Девня"}
{"url": "http://www.focus-news.net/news/2019/11/07/2717308/chetirima-mladezhi-sa-zadarzhani-vav-velingrad-za-pritezhanie-na-narkotitsi.html", "text": "Четирима младежи са задържани във Велинград за притежание на наркотици, съобщиха от  ОД МВР - Пазарджик . Те са арестувани в резултат на проведена вчера специализирана полицейска операция на територията на курорта за противодействие на разпространението и притежаването на дрога. На една от улиците е засечен 19-годишен младеж. У него полицаите открили две топчета с марихуана. Почти по същото време бил извършен и личен обиск на друг младеж, също на 19 г. Той носел в джоба си също две топчета съдържащи суха марихуана. С доста повече наркотици бил спипан и трети младеж на 19 г. Той пренасял в джобовете си общо 27 полиетиленови топчета с общо тегло от 13.6 грама и същия по вид наркотици. При проверка на една от улиците в дрехите на 24-годишен мъж криминалистите намерили две полиетиленови пликчета с близо 10 грама суха марихуана. Малко по-късно в жилището му се натъкнали и на още 8 плика с общо тегло от близо 50 грама от същия по вид наркотик. И четиримата са задържани в ареста на РУ - Велинград, а спрямо тях се водят бързи производства.", "date": "2019.11.07", "title": "Четирима младежи са задържани във Велинград за притежание на наркотици"}
{"url": "http://www.focus-news.net/news/2019/11/07/2717314/komisar-tihomir-totev-rdpbzn-varna-uvelichenieto-na-broya-na-pozharite-prez-tazi-godina-se-dalzhi-na-suhoto-lyato.html", "text": "Увеличението на пожарите през настоящата година в сравнение с предходната се дължи основно на сухото лято. Статистиката показва, че във Варненско са възникнали 276 пожара повече в сухи треви и отпадъци, отколкото през същия период на 2018 година. Това каза в интервю за  Радио „Фокус“ – Варна  комисар Тихомир Тотев, директор на Регионалната дирекция по пожарна безопасност и защита на населението (РДПБЗН). По думите му възникналите на територията на областта пожари от януари досега са с около 400 повече. Според него през тази година са регистрирани 3408 пожара, срещу 3130 – през миналата. През настоящата година загиналите при такива инцидента са четирима души. Инцидентите с фатален край през 2018-та година са 19. От януари досега в пожари са ранени 19 души, докато през 2018-та година пострадалите са били 21 души. \r\nДиана СТОЕВА", "date": "2019.11.07", "title": "Комисар Тихомир Тотев, РДПБЗН – Варна: Увеличението на броя на пожарите през тази година се дължи на сухото лято"}
{"url": "http://www.focus-news.net/news/2019/11/07/2717301/erdogan-sasht-ne-izpalnyavat-obeshtaniyata-si-za-siriya.html", "text": "Президентът на Турция Реджеп Таийп Ердоган заяви,че САЩ не изпълняват обещанието си да изтеглят кюрдските въоръжение формирования от 30-километровата зона за сигурност в Северна Сирия, предава  Reuters . \r\n„Докато разговаряме тук, тези, които ни обещаха, че кюрдските формирования ще се изтеглят в рамките на 120 часа не го изпълняват“, заяви турският лидер на пресконференция, визирайки крайния срок от споразумението между Вашингтон и Анкара от миналия месец. \r\n \r\nПревод и редакция:", "date": "2019.11.07", "title": "Ердоган: САЩ не изпълняват обещанията си за Сирия"}
{"url": "http://www.focus-news.net/news/2019/11/07/2717318/broyat-na-izdadenite-razreshitelni-za-stroezh-na-novi-zhilishtni-sgradi-v-oblast-dobrich-namalyava.html", "text": "Броят на издадените разрешителни за строеж на нови жилищни сгради в Добричка област намалява. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро - Североизток, предаде кореспондентът на  Радио „Фокус” – Варна . През третото тримесечие на 2019 г. местните администрации на територията на област Добрич са издали разрешителни за строеж на 25 жилищни сгради с 41 жилища в тях и с 4 563 кв. м разгъната застроена площ (РЗП) и на 36 други сгради с 5 210 кв. м РЗП. Спрямо предходното тримесечие броят на издадените разрешителни за строеж на жилищни сгради, застроената им площ и броят на жилищата в тях намаляват, съответно с 21.9, 52.4 и 62.7%. Броят на издадените разрешителни за строеж на други сгради се запазва, а разгънатата им застроена площ бележи спад с 54.5%. В сравнение с третото тримесечие на 2018 г. броят на издадените разрешителни за строеж на нови жилищни сгради, жилищата в тях и разгънатата им застроена площ намаляват, съответно с 40.5, 25.5 и 42.4%. Броят на издадените разрешителни за строеж на други сгради нараства с 16.1%, а общата им застроена площ намалява с 69.8%. През третото тримесечие на 2019 г. в област Добрич е започнал строежът на 25 жилищни сгради с 97 жилища в тях и с 9 502 кв. м РЗП, и на 10 други сгради с 1 246 кв. м РЗП. Спрямо предходното тримесечие броят на започнатите жилищни сгради, жилищата в тях и общата им застроена площ нарастват, съответно с 92.3, 203.1 и 232.7%. При броя на започнатите други видове сгради е регистриран ръст от 25.0%, докато при тяхната РЗП намалението е от 70.6%. \r\nВ сравнение с третото тримесечие на 2018 г. броят на започнатите нови жилищни сгради намалява с 3.8%, но разгънатата им застроена площ и броят на жилищата в тях нарастват, съответно със 111.8 и 136.6%. Започнатите други видове сгради бележат ръст с 66.7%, докато разгънатата им обща застроена площ - спад с 58.3%. \r\nЖулиета НИКОЛОВА", "date": "2019.11.07", "title": "Броят на издадените разрешителни за строеж на нови жилищни сгради в област Добрич намалява"}
{"url": "http://www.focus-news.net/news/2019/11/07/2717316/stefan-tambuev-sdruzhenie-na-patsientite-s-dihatelna-nedostatachnost-i-belodrobna-transplantatsiya-1-151-choveka-u-nas-chakat-transplantatsiya.html", "text": "1 151 човека у нас чакат трансплантация. Статистиката сочи, че България заема последното място от 28-те държави членки на ЕС по брой на трансплантирани пациенти на 1 млн. души население (по данни за 2018 г.). Това обясни в интервю за  Радио „Фокус“ – Велико Търново  Стефан Тамбуев, председател на Сдружение на пациентите с дихателна недостатъчност и белодробна трансплантация. Той уточни, че тревожната статистика е една от причина за старта на кампанията „Дари живот“. Идеята е да се привлече вниманието на обществото към насърчаване на донорството в България. За тази цел в различни градове у нас се изграждат чешми – паметници, посветени на донорите. Правени са и няколко документални изложби. „Според изследване, поръчано от Министерство на здравеопазването, над 75% от хората у нас, са склонни да приемат орган в случай на нужда, но не повече от 35% са тези, които са склонни да станат донори. Това е абсолютен анахронизъм, според мен, защото се получава така, че всеки живее с това, че е реципиент по презумпция, а донор – по желание. В това отношение трябва да се насочи пропагандата и възпитанието на мисленето по отношение на самото донорство“, коментира още Стефан Тамбуев. Според него в основата на проблема у нас стои именно тяхната липса – докато хиляди се нуждаят от присаждане и чакат да се появи подходящият за тях орган, от началото на годината в страната са извършени 44 трансплантации, от които 29 бъбречни, 12 чернодробни, 2 сърдечни и една белодробна трансплантация. \r\nЛуиза ТРАНЧЕВА", "date": "2019.11.07", "title": "Стефан Тамбуев, Сдружение на пациентите с дихателна недостатъчност и белодробна трансплантация: 1 151 човека у нас чакат трансплантация"}
{"url": "http://www.focus-news.net/news/2019/11/07/2717317/bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“ на границата с Турция. Това съобщи за  Радио „Фокус“ – Бургас  дежурният на пункта. Няма образувани колони от автомобили на българо-турската граница. Преминаването се осъществява безпроблемно. \r\nМария КУРТЕВА", "date": "2019.11.07", "title": "Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/11/07/2717320/mazh-e-v-bolnitsa-sled-kato-e-namushkan-pri-sbivane-v-plovdiv.html", "text": "Мъж е в болница, след като е намушкан при сбиване в Пловдив. Това съобщиха от пресцентъра на  МВР . Сигналът е получен минути преди 22.00 часа на 6 ноември в Първо РУ. На бул. „Кукленско шосе“ 50-годишен участник в конфликта е бил прободен с остър предмет в областта на корема. Пострадалият е оставен под лекарско наблюдение. Като съпричастен в причинената му телесна повреда е задържан 51-годишен криминално проявен мъж. Уведомен е дежурен районен прокурор. Образувано е досъдебно производство. Работата по цялостното изясняване на обстоятелствата и причините за възникване на скандала продължава.", "date": "2019.11.07", "title": "Мъж е в болница, след като е намушкан при сбиване в Пловдив"}
{"url": "http://www.focus-news.net/news/2019/11/07/2717315/vitseprezidentat-iliyana-yotova-otkri-mezhdunarodno-izlozhenie-za-tekstilna-tehnika-i-produkti-v-plovdiv.html", "text": "Вицепрезидентът Илияна Йотова откри международното изложение за текстилна техника и продукти „ТексТейлър Експо 2019“, което се провежда в Международен панаир Пловдив. Това съобщиха от  прессекретариата на държавния глава . Участниците в тазгодишното второ издание са 75 от осем държави – България, Германия, Гърция, Испания, Китай, Румъния, Холандия, Турция. 13 професионални и висши училища от България също са представени на изложението. \r\n„Няколко дни ще имаме възможност да се запознаем с последните технологични достижения на текстилната индустрия, да се докоснем до продуктите на българските производители, до идеите на младите дизайнери, които ще прославят България по света. Произведеното в България винаги е било гаранция за качество“, посочи Илияна Йотова в приветствието си. Вицепрезидентът благодари на чуждестранните партньори, които са се включили в изложението. \r\nИлияна Йотова изтъкна значимата роля и високия престиж на Международния панаир в Пловдив, който за пореден път става арена за създаване на контакти и обмяна на идеи.  \r\n„Пловдив винаги е давал възможност на младите хора да изразят себе си, да покажат съзидателната си мощ“, посочи вицепрезидентът. „Бъдете различни, за да бъдете незаменими“, обърна се Илияна Йотова към младите участници, като цитира иконата Коко Шанел. В богатата съпътстваща програма на изложението е включен и конкурс за млади дизайнери.", "date": "2019.11.07", "title": "Вицепрезидентът Илияна Йотова откри международно изложение за текстилна техника и продукти в Пловдив"}
{"url": "http://www.focus-news.net/news/2019/11/07/2717319/4-220-pirotehnicheski-izdeliya-sa-otkriti-pri-proverka-na-lek-avtomobil-v-rakitovo.html", "text": "4 220 пиротехнически изделия са открити при проверка на лек автомобил в Ракитово. Това съобщиха от пресцентъра на  МВР . Автомобилът е на 70-годишен мъж от Ракитово. Срещу него е образувано бързо производство. В колата му полицейските служители открили 4 220 броя пиротехнически изделия от различни марки и видове. Цялото количество е иззето, работата по случая продължава.", "date": "2019.11.07", "title": "4 220 пиротехнически изделия са открити при проверка на лек автомобил в Ракитово"}
{"url": "http://www.focus-news.net/news/2019/11/07/2717322/normalno-se-osashtestvyava-preminavaneto-prez-gkpp-zlatograd.html", "text": "Нормално се осъществява преминаването през ГКПП „Златоград“. Това съобщиха за  Радио „Фокус“ – Смолян  от ГД „Гранична полиция“. Без проблеми и забавяния се преминава и през граничните пунктове с Гърция „Маказа“ и „Капитан Петко войвода“. \r\nНели ГЕРГЬОВСКА", "date": "2019.11.07", "title": "Нормално се осъществява преминаването през ГКПП „Златоград“"}
{"url": "http://www.focus-news.net/news/2019/11/07/2717327/nezakonno-orazhie-i-boepripasi-sa-izzeti-pri-proverka-na-chasten-imot-v-selo-suhozem-v-oblast-plovdiv.html", "text": "Незаконно оръжие и боеприпаси са иззети при проверка на частен имот в село Сухозем. Това съобщиха от пресцентъра на  МВР . По случая срещу 67-годишен мъж е образувано бързо производство за незаконно притежание на оръжие и боеприпаси. При проверка вчера на адреса му хисарски полицаи открили пистолет и 2 патрона без необходимите разрешителни документи. С полицейска заповед мъжът е задържан за едно денонощие.  \r\nЗа същото нарушение в полицията в Асеновград се озовал 16-годишен, от когото служителите на реда иззели пистолет и 14 боеприпаса с неизяснен произход. Допълнително било установено, че непълнолетният притежава и пакетче суха зелена листна маса.", "date": "2019.11.07", "title": "Незаконно оръжие и боеприпаси са иззети при проверка на частен имот в село Сухозем в област Пловдив"}
{"url": "http://www.focus-news.net/news/2019/11/07/2717321/emanyuel-makron-evropa-zabravi-che-e-obshtnost-i-zapochna-da-si-misli-che-e-pazar-koyto-iska-postoyanna-ekspanziya-nato-prezhivyava-mozachna-smart.html", "text": "Президентът на Франция Еманюел Макрон вярва, че НАТО преживява „мозъчна смърт“ и отбеляза липсата на координация между Европа и САЩ и едностранните действия на ключовия съюзник в Алианса Турция, предава  AFP . \r\nВ интервю пред The Economist, френският лидер заяви буквално: „Това, което преживяваме в момента, е мозъчната смърт на НАТО“ \r\n„Няма никаква координация при взимането на стратегически решения между САЩ и техните съюзници. Никаква“, заяви Макрон. \r\n„Имаме некоординирани агресивни действия на друг съюзник в НАТО – Турция. И то в район, където нашите интереси са заложени на карта“, добави президентът. \r\nКоментарите на Макрон, поставящи под въпрос ефективността на НАТО, заплашват да изпратят ударна вълна през Алианса преди среща на върха във Великобритания следващия месец, отбелязва „Франс прес“.  \r\nСпоред медията, НАТО вече е сериозно засегнат от последната военна операция на Анкара срещу кюрдските формирования в Северна Сирия, твърдо срещу които се обявяват други страни-членки, като например Франция, а освен това се забелязва и липса на ентусиазъм у американския президент към организацията. \r\n„Няма никакво планиране в НАТО, нито координация. Дори не е имало опит за изглаждане на конфликтите в НАТО“, разкри Макрон. \r\nИ докато комуникацията между армиите и командванията на операциите в НАТО работи добре, „стратегически и политически, тук трябва да признаем, че имаме проблем“, отбеляза той. \r\n„Трябва да признаем реалността за това, какво е НАТО, в светлината на ангажираността на САЩ“, предупреди Макрон, като добави, че според него, „Европа има капацитета да се защитава“. \r\nФренският лидер твърди, че Старият континент може да го направи, като „ускори развитието на европейската отбрана“. \r\nПрезидентът изрази недоволството си, че при Тръмп САЩ фактически са позволили на Турция да проведе операцията си в Северна Сирия, като са изтеглили армията си. \r\n„НАТО, като система, не регулира своите членове“, смята той. „Така че, когато имаме член, който смята, че има правото да действа сам, с позволението на САЩ, те го правят“. \r\n„Не е в наш интерес“ да изключим Турция от Алианса, „но може би трябва да преосмислим какво е НАТО“, заяви Макрон. \r\nФренският президент, за когото анализаторите смятат, че е най-влиятелният лидер в Европа на фона на Брекзит и предстоящото оттегляне на германския канцлер Ангела Меркел от политиката през 2021 година, се опитва да изпъкне на външнополитическата арена и да наложи своята визия за реформиране на Европа, отбелязва „Франс прес“. \r\nПо негите думи, Европа стои „на ръба на пропастта“, заради това, че е намалила политическия обхват на проекта Европейски съюз след средата на 90-те години. \r\n„Европа забрави, че е общност заради това, че все повече се мисли за пазар, който постоянно се стреми към експанзия“, обясни Макрон, който наскоро блокира разширяването на Съюза с още две балкански държави. \r\nФренският президент оцени, че в момента Европа е в момент на сътресения и губи връзка с историята си, докато междувременно САЩ се свързват все повече с Китай, а в периферията на континента се надигат авторитарни сили. \r\n„Всичко това доведе до изключителна уязвимост на Европа, която, ако не започне да мисли за себе си като за глобална сила, ще изчезне, защото ще получи тежки удари“, заключи Макрон. \r\n \r\nПревод и редакция:", "date": "2019.11.07", "title": "Еманюел Макрон: Европа забрави, че е общност и започна да си мисли, че е пазар, който иска постоянна експанзия; НАТО преживява „мозъчна смърт“"}
{"url": "http://www.focus-news.net/news/2019/11/07/2717324/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.11.07", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/07/2717325/dete-i-dvama-shofyori-sa-postradali-v-katastrofa-vav-varna.html", "text": "Дете и двама шофьори са пострадали в катастрофа, причинена заради отнето предимство във Варна вчера вечерта. Това съобщават от  Областната дирекция на МВР . Инцидентът е станал снощи около 19.50 часа на кръстовището на ул. „Найчо Цанов“ и ул. „Св. св. Кирил и Методий“. По време на движение, 26-годишен водач на лек автомобил, при наличие на пътен знак „Б2 – Спри! Пропусни движещия се по път с предимство“, не пропуска и блъска лек автомобил. Вследствие на инцидента мъжът е получил контузии. Водачката на второто превозно средство, която е на 24 години и дете от същия автомобил, също са с контузни наранявания. Тримата са прегледани и освободен за домашно лечение без опасност за живота.", "date": "2019.11.07", "title": "Дете и двама шофьори са пострадали в катастрофа във Варна"}
{"url": "http://www.focus-news.net/news/2019/11/07/2717323/dvama-nepalnoletni-sa-zadarzhani-v-plovdiv-za-opit-za-grabezh-i-zaplaha-s-nozh-na-chetiri-momicheta.html", "text": "Двама непълнолетни са задържани в Пловдив за опит за грабеж и заплаха с нож на четири момичета. Това съобщиха от пресцентъра на  МВР . Според първоначалните данни във вторник по обяд на ул. „Княз Александър Батенберг“ жертви на 14-годишните тийнейджъри станали четири момчета на около 12 години, които двамата заплашили с нож и побой. Минути след като избягали, без да успеят да отнемат от децата джобните им пари, извършителите са заловени от реагиралите на сигнала по тел. 112 служители на Четвърто РУ. Работата по документиране на случая продължава под наблюдение на районна прокуратура.", "date": "2019.11.07", "title": "Двама непълнолетни са задържани в Пловдив за опит за грабеж и заплаха с нож на четири момичета"}
{"url": "http://www.focus-news.net/news/2019/11/07/2717328/717-kucheta-ot-obshtinskite-priyuti-sa-osinoveni-ot-nachaloto-na-godinata.html", "text": "От началото на 2019 година до края на месец октомври, 717 кучета от приютите на ОП „Екоравновесие” намериха нов дом, като за сравнение  през  цялата 2018 г. осиновените кучета са 600. За същия период кастрираните кучета са 2260, а  в общинската ветеринарна клиника „Връбница“ за лечение са постъпили 286 кучета. По кампанията за кастрация на дворни кучета са кастрирани 374 кучета. Това съобщиха от пресцентъра на  Столична община . \r\n„Осиновявай, не купувай” e осиновителска кампания на  ОП „Екоравновесие и Столична община за насърчаване на осиновяванията и намиране дом на кучетата,  настанени в общинските приюти. Кампанията се провежда от  2017 г. и вече трета поредна година в рамките на инициативата се провеждат различни събития и мероприятия, като кучетата се извеждат извън общинските приюти на различни обществени места. По време на инициативите, всеки желаещ може да види, разходи, погали и ако желае да осинови куче от приют. Осиновяването може да се извърши веднага, на място, за което е необходимо единствено лична карта. В рамките на кампанията през 2019 г. кучета от общинските приюти бяха представени в четвъртото издание на Sofia Green Fashion Days и в два столични парка – на 8 юни в „Борисова градина“ и на 6 юли в парк „Заимов“.  \r\nБлагодарение на целенасочените осиновителки кампании, които „Екоравновесие” и Столична община провеждат, ръстът на осиновяванията на кучета от общинските приюти се увеличава. Съгласно сключено споразумение за сътрудничество между Столична община и германската неправителствена организация „Щройнерхилфе Булгариен“ от 31 юли 2019 г. за осиновяване на кучета от общинските приюти в 43 кучета са осиновени в Германия. \r\nВсеки, който желае да осинови куче, може да отиде и да се запознае с кучетата от общинските приюти в с. Горни Богров, където са настанени кучета над 1 година и в кв. „Слатина“, ако иска да осинови малко кученце.", "date": "2019.11.07", "title": "717 кучета от общинските приюти са осиновени от началото на годината"}
{"url": "http://www.focus-news.net/news/2019/11/07/2717333/komisar-tihomir-totev-rdpbzn-varna-polzvashtite-otoplenie-na-tvardo-gorivo-tryabva-da-pochistyat-kominite-si-za-da-ne-se-stiga-do-intsidenti-prez-zimata.html", "text": "Гражданите, които ползват твърдо гориво за отопление, още имат възможност да проверят дали всичко с комините им е наред. Ако се налага съоръженията в жилищни кооперации и къщи трябва да се почистят през ноември, за да не се стига до инциденти. Това каза в интервю за  Радио „Фокус“ – Варна  комисар Тихомир Тотев, директор на Регионалната дирекция по пожарна безопасност и защита на населението (РДПБЗН). „Ежегодно наблюдаваме през зимния период запалване на комини в жилищни кооперации и къщи, в които се ползва твърдо гориво. Това се дължи на натрупаните и непочистени сажди. Все още има възможност хората да почистят комините си, тъй като прогнозите са, че и ноември ще даде топли дни“, обясни директорът на Регионалната служба по пожарна безопасност и защита на населението. Според него друга причина, която води до пожар, е неправилното боравене с печки и камини на твърдо гориво, а именно – използването на лесно запалими течности като спирт, нафта и бензин за тяхното по-бързо разпалване. Според комисар Тотев това е недопустимо. По думите му друг проблем е, че в близост до печките се струпват дървата за огрев за по-бързото им изсъхване. „При една по-висока температура обаче, те се самозапалват, защото са много близо до нагревната повърхност. А като се съчетае и с оставянето без наблюдение поради тези две обстоятелства, много често възникват пожари“, обобщи комисар Тотев. \r\nДиана СТОЕВА", "date": "2019.11.07", "title": "Комисар Тихомир Тотев, РДПБЗН – Варна: Ползващите отопление на твърдо гориво трябва да почистят комините си, за да не се стига до инциденти през зимата"}
{"url": "http://www.focus-news.net/news/2019/11/07/2717330/evrodeputatat-ivo-hristov-e-sred-novite-chlenove-na-nauchniya-panel-kam-evropeyskiya-parlament.html", "text": "Иво Христов, член на Групата на прогресивния алианс на социалистите и демократите, е сред новите членове на Панел за бъдещето на науката и технологиите към Европейския парламент (STOA). Българският евродепутат бе номиниран от Комисията по земеделие и развитие на селските райони в ЕП. Това съобщиха от пресофиса на  евродепутата . \r\nПанелът STOA е научният инструмент за изработване на политиките на Европейския парламент. Състои се от 25 евродепутати, които се определят от девет парламентарни комисии.  \r\nЕвропейският хъб за наука и медии (European Science-Media Hub, ESMH) е едно от звената на STOA - платформа, която насърчава общуването, обученията и обмяната на опит между представители на Европейския парламент, научната общност и медиите. Основен фокус на ESMH е да улесни и подобри разпознаването на достоверните източници на информация посредством различни инструменти за медиен мониторинг и анализ. Това е една от особено важните цели на ESMH, като се има предвид, че \"общество на постистината\", \"дезинформация\" и \"фалшиви новини\" са все по-популярни често употребявани термини. От създаването си досега ESMH е организирал редица събития и семинари като \"Как да даваме публичност на науката чрез социалните мрежи?\", „Как да спечелим изборите: размисли за използването и злоупотребата с технологии в предизборните кампании“ и обучението „Справяне с дезинформацията и дезинформацията в науката“. Това лято се проведе и първото издание на Европейските дни на младежта и научните медии (EYSMD) - тридневно лятно училище за млади журналисти на тема \"Изкуствен интелект и журналистика\".  \r\nДруги теми във фокуса на STOA са стратегическите прогнозни проучвания в сферата на роботиката, прецизното земеделие, 3D биопринтиране, както и проучвания за оценка на технологиите по теми, свързани с информационното общество, като Общия регламент за защита на данните (GDPR), изкуствения интелект, алгоритмите, дезинформацията, блокчейн, социалната поляризация и др.", "date": "2019.11.07", "title": "Евродепутатът Иво Христов е сред новите членове на научния панел към Европейския парламент"}
{"url": "http://www.focus-news.net/news/2019/11/07/2717331/sport-napoli-zaplashi-sobstvenite-si-futbolisti-si-sas-sad.html", "text": "Наполи може да предприеме съдебни мерки срещу собствените си футболисти заради неподчинение, стана ясно от съобщение публикувано на сайта на клуба. Веднага след края на срещата от Шампионска лига срещу Ред Бул Залцбург, футболистите е трябвало да заминат за наказателен тренировъчен лагер. Тази мярка бе наложена заради загубата в последния кръг от Рома на „Олимпико\" с 1:2, която остави отбора на 7-то място в класирането. Играчите обаче не спазили нареждането на клубния президент Аурелио Де Лаурентис и се прибрали по домовете. \r\n \r\nТреньорът Карло Анчелоти, който преди това открито изразил несъгласието си с това решение, отказа да говори пред медиите. Не е изключено събитията да доведат и до уволнението на Карло Анчелоти.", "date": "2019.11.07", "title": "Спорт: Наполи заплаши собствените си футболисти си със съд"}
{"url": "http://www.focus-news.net/news/2019/11/07/2717329/inzh-nikolina-angelinina-dnp-pirin-otbelyazvame-57-ta-si-godishnina-s-fotoizlozhba-i-nagrazhdavane-na-pobeditelite-v-konkursa-prez-devet-planini-v-deseta.html", "text": "Отбелязваме 57-та си годишнина с фотоизложба и награждаване на победителите в конкурса „През девет планини в десета“. Това каза за предаването  „Екологичен резонанс“  на  Радио „Фокус“  инж. Николина Ангелинина – експерт в Дирекция „Биоразнообразие, планове, програми и проекти“ към Национален парк „Пирин“ по повод годишнината от създаването му. „Официалната церемония ще се проведе утре, 8 ноември, от 15 часа в сградата на Посетителки информационен център на Националния парк в град Банско, съобщи тя. „Конкурсът „През девет планини в десета“ в този формат се провежда за трета поредна година. Участници от всички възрасти се състезаваха в три категории – фотография, рисунка и есе, като вдъхновение за всички беше любимата Пирин планина“, уточни инж. Ангелинина. По думите й основно предизвикателство на ръководството на природния обект е да отговори на всички съвременни тенденции за развитието на територията. „Основните ни цели са охраняването на парка и предоставянето на образователна кампания, за да осигурим поминък на местното население“, обясни експертът, като добави, че ръководството на Национален парк „Пирин“ обръща специално внимание на това да отговори на изискванията на нарастващия интерес към туризма. „През годините дирекцията полага огромни усилия да поддържа в добро състояние всички официални туристически пътеки, като всяка година освежаваме лятната туристическа маркировка. Грижим се за информационното обезпечаване на територията на парка, като сме поставили важна информация на различни ключови места в помощ на туристите“, посочи тя. Наблюдава се тенденция към повишаване броя на туристите през летния туристически сезон в Национален парк „Пирин“, посочи инж. Ангелинина. „Най-посещаеми остават районите над град Банско и Добринище поради лесния достъп. Изградихме два нови посетителки центъра – в Банско и Сандански, които функционира от 2016 година. Над 2500 туристи са преминали през нашия посетителски център през тази година. Тези центрове са много добра база за провеждане на образователните инициативи на дирекцията, като повече от 4 600 деца са се включили в тях през 2019 година“, уточни тя. Инж. Ангелинина каза още, че в последните години велотуризма или планинското колоездене голяма популярност набира. „Миналата година се утвърдиха няколко нови велопътеки и беше създадена специализирана карта с всички веломаршрути на територията на парка“, обясни тя. Големи грижи се полагат и за опазване на богатото биоразнообразие, тъй като много от видовете са изключително чувствителни към негативни антропогенни влияния, добави експертът. „В момента работим по проект за подобряване на природните местообитания, борба с вредителите и възстановяване на част от туристическите пътеки. Дейностите по него ще приключат до 2 години“, поясни инж. Николина Ангелинина. Тя разказа и историята за създаването на Национален парк „Пирин“. „Между местностите Предел и Тодорова поляна е разположен най-старият национален парк в България. На 8 ноември 1962 година със специална заповед на Комитета на горите и горската промишленост се обявява създаването на Народен парк „Вихрен“. Тогава е бил с площ 6 736 хектара и е включвал водосборните басейни на реките Бъндерица и Дамяница“, обясни тя. По думите й основната цел за неговото създаване е да се съхрани неповторимото биологично разнообразие и забележителните природни местообитания. „С течение на годините територията се разширява неколкократно, за да достигне до сегашните си размери от близо 40 000 хектара. През 1974 година името се преименува на Народен парк „Пирин“, а 1999 година е прекатегоризиран в национален парк. Природният обект е признат за част от световното природно богатство и през 1983 година е включен в списъка на Конвенцията зазащитата та световното природно и културно наследство на ЮНЕСКО, което е потвърждение за изключителната стойност на националния парк“, добави тя. Инж. Ангелинина призова хората да се отнасят с внимание и любов към планините, като отправи апел да опазват природата. „Обичайте планината! Ние се стремим да възпитаваме любов към нея дори и в най-малките ни посетители. Нека пазим природата, нека тя да бъде онова специално местенце към което да се стремим и от което да черпим сили и вдъхновение“, обобщи експертът.  \r\nВеселка ИВАНОВА", "date": "2019.11.07", "title": "Инж. Николина Ангелинина, ДНП „Пирин“: Отбелязваме 57-та си годишнина с фотоизложба и награждаване на победителите в конкурса „През девет планини в десета“"}
{"url": "http://www.focus-news.net/news/2019/11/07/2717337/v-administrativen-sad-kardzhali-se-vodi-delo-za-kasirane-na-izborite-za-obshtinski-savetnitsi-v-kirkovo.html", "text": "В Административен съд - Кърджали се води дело за касиране на изборите за общински съветници в Кирково, като в 14 избирателни секции на 5 населени места в Кирково веднага ще бъде извършено повторно преброяване на недействителните гласове по решение на Административния съд - Кърджали, предаде кореспондент на   Радио „Фокус“  . Изборните книжа са транспортирани до съда в Кърджали, където делото продължава днес следобед. Книжата от изборните комисиите в селата Чакаларово, Дрангово, Чорбаджийско, Бенковски и Тихомир ще бъдат разгледани и бюлетините преброени. Отхвърлен е искът на подателя на жалбата БСП - Кирково за цялостно преброяване на вота. Общинската избирателна комисия - Кирково счита, че няма доказателства за твърденията на политическата партия, според която 15 % от общия брой на подадените гласове са недействителни.   \r\nДарина ДЕЕНИЧИНА", "date": "2019.11.07", "title": "В Административен съд - Кърджали се води дело за касиране на изборите за общински съветници в Кирково"}
{"url": "http://www.focus-news.net/news/2019/11/07/2717326/novoizbraniyat-kmet-na-bansko-ivan-kadev-obshtinskite-savetnitsi-i-kmetovete-na-kmetstva-shte-polozhat-kletva.html", "text": "Новоизбраният кмет на Банско Иван Кадев, общинските съветници и кметовете на кметства ще положат клетва, предаде репортер на  Радио „Фокус“ - Пирин . Това ще се случи днес от 16.00 часа. На събитието ще присъства областният управител Бисер Михайлов.  \r\n „Фокус“ припомня:   \r\nОще на първи тур Иван Кадев спечели изборите в Община Банско. За него гласуваха 51.71% или 4 410. На 27 октомври бяха избрани и кметовете на кметства Филипово и Добринище. За кмет на село Филипово със 71.09% бе избран Фаим Мехмед Молла. Град Добринище пък ще се ръководи от Петър Малинов Галчев, подкрепен от 52.48% от населението. По отношение Общински съвет – Банско, то  ПП ГЕРБ и НДСВ ще имат най-голям брой съветници. 6 от 17-те места в местния парламент получава листата на ПП ГЕРБ. През следващия мандат от партията общински съветници ще бъдат бившият кмет на Община Банско в предходните 2 мандата - Георги Икономов, Благой Кишев, Евгения Тренчева, Кадри Туталъ, Костадин Загорчин и Марио Шопов. НДСВ пък получават 5 места - Димитър Русков,  Димитър Юлев, Георги Главчев, Иван Драгосинов и Иван Сакарев. Три от регистрираните листи получават по 2 места в местния парламент. Така от Воля общински съветници ще бъдат: Александър Весков и Спас Валеюв. БСП за България ще бъде представлявана от Благой Милев и Костадин Дурчов, а Местна коалиция ВМРО- КП Алтернарнативата на гражданите от Георги Думанов и Любомир Мутафчиев.  \r\nЛивия НИНОВА", "date": "2019.11.07", "title": "Новоизбраният кмет на Банско Иван Кадев, общинските съветници и кметовете на кметства ще положат клетва"}
{"url": "http://www.focus-news.net/news/2019/11/07/2717336/nezavisen-makedoniya-shte-se-sastoi-nova-sreshta-mezhdu-zoran-zaev-i-kiriakos-mitsotakis-v-solun.html", "text": "Премиерите на Северна Македония и Гърция Зоран Заев и Кириакос Мицотакис ще проведат нов разговор в кулоарите на срещата на върха в Солун на 14 и 15 ноември, пише скопското издание  “Независен“ . \r\nСрещата бе официално обявена от кабинета на гръцкия премиер. Мицотакис също ще използва участието си в срещата на върха, за да се срещне с българския си колега Бойко Борисов. \r\nТова ще бъде втората среща на македонския и гръцкия премиер, като първата се проведе в Ню Йорк през септември 2019 г., в рамките на Общото събрание на ООН. \r\nМеждувременно, след като Македония не получи дата за започване на преговорите за присъединяване към Европейския съюз, прилагането на Преспанското споразумение се оказа проблематично за обществеността в двете страни, по отношение на разпоредби, свързани с отварянето на глави на преговорната рамка. \r\nПремиерът Заев заяви по-рано, че страната му продължава с последователното прилагане на договора, в качеството му на документ, който отваря евроатлантическия път на страната. \r\n \r\n Теодор Пенев", "date": "2019.11.07", "title": "„Независен“ (Македония): Ще се състои нова среща между Зоран Заев и Кириакос Мицотакис в Солун"}
{"url": "http://www.focus-news.net/news/2019/11/07/2717339/emil-radev-gerb-enp-mediyni-uchastnitsi-v-evropeyskiya-sayuz-sa-izlozheni-na-risk-ot-mnozhestvo-ataki-zaplahi-i-natisk.html", "text": "„Предизвикателствата, с които се сблъскваме в момента в Европа относно защитата на журналистите, запазването на независимите медии и борбата срещу езика на омразата и дезинформацията, имат пряко влияние върху състоянието на нашата демокрация, която се основава на върховенството на закона.“  Така зам.-председателят на комисията по граждански свободи, правосъдие и вътрешен ред в Европейския парламент Емил Радев от ГЕРБ-ЕНП откри изслушването, посветено на свободата на словото в Европейския парламент. Това съобщиха от пресцентъра на  ПП ГЕРБ . \r\nСесията, председателствана от Емил Радев, „Свободата на словото, свободата на изразяване и борбата срещу речта на омразата“, беше проследена с огромен интерес от евродепутатите в Брюксел. \r\n„Свободата на медиите, плурализмът и независимостта са ключови компоненти на правото на свобода на изразяване и са жизненоважни за демократичното функциониране на ЕС и неговите държави-членки“, заяви българският евродепутат по време на встъпителните си думи, като отбеляза, че „журналистите и другите медийни участници в Европейския съюз са изложени на риск от множество атаки, заплахи и натиск и дори убийства, на които станахме свидетели наскоро“.  \r\nСред гостите, които запознаха представителите на комисията по граждански свободи с медийната среда в Европа бяха ръководителят на отдел „Информационно общество“ към Съвета на Европа - Патрик Пенинкс, представителят на „Репортери без граници“ - Жули Мажерзак и разследващите журналисти Питър Ердий от Унгария и Дан Тапалага от Румъния.  \r\nПатрик Пенинкс призова за повече работа от страна на институциите, за да се облекчи работата на журналистите, като се разработят допълнителни инструменти към съществуващите платформи, които да улеснят упражняването на тяхната професия. Той призова да се изготви допълнително законодателство, което да пази журналистите от обременяващи дела, за да се запази правото на свобода на словото. \r\nЖули Мажерзак обобщи скорошните инциденти с разследващи журналисти, като акцентира върху убийствата на Ян Куциак  от Словакия и Дафне Галиция от Малта. Питър Ердий и Дан Тапалага разказаха за трудностите, с които са се срещали в професията, като призоваха депутатите да работят за улесняване на тяхната работа с изготвянето на европейски закони.", "date": "2019.11.07", "title": "Емил Радев, ГЕРБ-ЕНП: Медийни участници в Европейския съюз са изложени на риск от множество атаки, заплахи и натиск"}
{"url": "http://www.focus-news.net/news/2019/11/07/2717338/ministar-kiril-ananiev-47-mln-lv-subsidiya-i-1-mln-lv-kapitalovi-transferi-sa-predvideni-za-bchk-prez-2020-g.html", "text": "4,7 млн. лв. субсидия и 1 млн. лв. капиталови трансфери са предвидени за БЧК. Това каза министърът на здравеопазването Кирил Ананиев по време на обсъждането на бюджета на НЗОК за 2020 г. в Комисията по бюджет и финанси, която провежда съвместно заседание с Комисията по здравеопазване и Комисията по социална политика, предаде репортер на  Агенция „Фокус“ .  „В проекта е включена и 4, 7 млн. лв. субсидия и 1 млн. лв. капиталови трансфери за БЧК за финансово подпомагане на дейността на планинските спасителни бази, поддържане на постоянна готовност за работа при ситуация на бедствия, аварии и кризи, както и редица социално-помощни дейности, които организацията осъществява в съответствие със Закона за БЧК. Той поясни, че в рамките на 2020 – 2022 г. е предвидено изграждане на Националната педиатрична болница на стойност 100 млн. лв. „За 2020 г. са заложени 30 млн. лв. в проекта на бюджет на Министерство на здравеопазването по реда на придобиване на дялово участие и придобиване на капитала“, уточни още Ананиев. Министърът допълни, че с проекта на бюджет за НЗОК се предлагат промени в Закона за здравното осигуряване, чиято цел е да се усъвършенстват механизмите, гарантиращи предвидимост и устойчивост на бюджета на касата.  \r\nДеница КИТАНОВА", "date": "2019.11.07", "title": "Министър Кирил Ананиев: 4,7 млн. лв. субсидия и 1 млн. лв. капиталови трансфери са предвидени за БЧК през 2020 г."}
{"url": "http://www.focus-news.net/news/2019/11/07/2717341/st-komisar-radoslav-sotirov-odmvr-burgas-iskam-da-blagodarya-na-sluzhitelite-na-mvr-za-izpalnenieto-na-zadachite-im-koito-v-mnogo-sluchai-se-okazvat-zastrashavashti-tehniya-zhivot.html", "text": "Искам да благодаря на служителите на МВР за изпълнението на задачите им, които в много случаи се оказват застрашаващи. Това каза пред журналисти старши комисар Радослав Сотиров по повод професионалния празник на служителите в полицията, предаде репортер на  Радио „Фокус“ – Бургас . „Благодаря на близките ви хора, на вашите съпруги, съпрузи и не на последно място на вашите деца, за търпението, което изявяват в дни и в моменти, когато е най-необходимо да бъдете при тях, а вие сте отново на работа и осигурявате реда и спокойствието на останалите граждани“, посочи комисар Сотиров. Той добави, че много от тези случаи са именно национални празници, през които вместо със семейството си, служителите на МВР професионално са лишени от тази възможност. „Благодаря ви отново за всичко направено до момента. Като нов директор, за краткия период от един месец, мога да кажа, че тук става дума за хора с изключително професионални качества, хора, пред които за краткия ми престой тук, смятам, че няма нерешима задача, но това също и времето ще покаже“, заяви комисар Сотиров. Той пожела на колегите си да бъдат професионално мотивирани и силни, тъй като предстоящите задачи не са никак леки.  \r\nМария КУРТЕВА", "date": "2019.11.07", "title": "Ст. комисар Радослав Сотиров, ОДМВР - Бургас: Искам да благодаря на служителите на МВР за изпълнението на задачите им, които в много случаи се оказват застрашаващи техния живот"}
{"url": "http://www.focus-news.net/news/2019/11/07/2717340/dots-diana-kovacheva-zaminava-za-sreshta-na-balkanskite-ombudsmani-v-grad-nish.html", "text": "На 8 ноември 2019 г. омбудсманът доц. Диана Ковачева ще участва в среща на балканските омбудсмани, организирана от сръбския защитник на гражданите Зоран Пашалич в град Ниш. Това съобщиха от  пресофиса на омбудсмана . В рамките на международната конференция: „Укрепване на капацитета на институцията и увеличаване на достъпността на омбудсмана за всички граждани“ доц. Диана Ковачева ще представи работата на българската институция, а Зоран Пашалич ще отчете резултатите от проект за повишаване достъпността до гражданите, живеещи в отдалечени сръбски общини. \r\nДвамата омбудсмани изслушваха проблемите на български и сръбски граждани в обща приемна на територията на Република Сърбия в градовете Димитровград (Цариброд) и Босилеград.  \r\nИнституцията на сръбския защитник ще представи пред балканските омбудсмани и състоянието на малцинствата в Сърбия, както и наблюдението си върху дейностите за борба с трафика на хора. \r\nВ последния панел на форума ще се дискутира укрепването на капацитета на омбудсманите в съответствие с Парижките принципи и принципите на Венецианската комисия – независимост, безпристрастност, прозрачност, плурализъм и максимално широк мандат при защита правата на човека.", "date": "2019.11.07", "title": "Доц. Диана Ковачева заминава за среща на балканските омбудсмани в град Ниш"}
{"url": "http://www.focus-news.net/news/2019/11/07/2717345/iliyan-pavlov-tsentar-za-vremenno-nastanyavane-burgas-kam-momenta-12-dushi-prebivavat-v-tsentara.html", "text": "Към момента 12 души пребивават в Центъра за временно настаняване. Това съобщи за  Радио \"Фокус\" - Бургас  управителят Илиян Павлов. По думите му по-голямата част от пребиваващите са мъже, а има настанени и две жени.  \"Засега капацитетът на Центъра не е запълнен. Той може да настани 30 души, като има възможност да приеме още 20 в извънредни ситуации\", припомни управителят. Той добави, че и тази година няма да има промяна в начина на настаняване на нуждаещите се. \"Подава се молба в дирекция \"Социално подпомагане\", след това се извършват необходимите медицински прегледи и тогава лицата могат да се настанят. Изцяло сме подготвени да приемем хората, които имат нужда от този подслон\", каза още Илиян Павлов.  \r\nМария ПОПЧЕВА", "date": "2019.11.07", "title": "Илиян Павлов, Център за временно настаняване – Бургас: Към момента 12 души пребивават в Центъра"}
{"url": "http://www.focus-news.net/news/2019/11/07/2717335/prokurorskata-kolegiya-na-vss-izbra-krasimir-konov-za-okrazhen-prokuror-na-varna.html", "text": "Прокурорската колегия на Висшия съдебен съвет избра Красимир Конов за административен ръководител – окръжен прокурор на Окръжната прокуратура във Варна. Това съобщават от  пресцентъра на Апелативната прокуратура . С девет гласа „за“ членовете на Прокурорската колегия на Висшия съдебен съвет избраха вчера на свое заседание Красимир Конов за административен ръководител – окръжен прокурор на Окръжната прокуратура във Варна.  \r\nКъм момента той е заместник-окръжен прокурор, който изпълняваше функциите на районен прокурор в Районната прокуратура във Варна до избора на административен ръководител. Новият окръжен прокурор на Варна има над 21 години юридически стаж. В съдебната система е от 1999 г., когато започва работа като следовател. От 2000 г. работи като прокурор в Районната прокуратура. От 2005 г. до момента е последователно прокурор и заместник-окръжен прокурор в Окръжната прокуратура във Варна. Две години – от 2010 до 2012 г., е бил командирован в Апелативната прокуратура. В концепцията си пред членовете на Прокурорската колегия на ВСС Красимир Конов гарантира прозрачно и предвидимо управление, почиващо на базата на справедливо управление, както и приемственост и развитие на добрите практики, подобряване срочността на разследването и повишаване ефективността и ефикасността на работата на прокуратурата. Освен Красимир Конов за длъжността  административен ръководител – окръжен прокурор на Окръжната прокуратура във Варна кандидатства и заместник-окръжният прокурор и говорител на прокуратурата Радослав Лазаров.", "date": "2019.11.07", "title": "Прокурорската колегия на ВСС избра Красимир Конов за окръжен прокурор на Варна"}
{"url": "http://www.focus-news.net/news/2019/11/07/2717346/", "text": "Двама общински съветници се отказаха от местата си в местния парламент в старата столица. Това са Весела Лечева от БСП и Александър Нанков от ГЕРБ, предаде репортер на  Радио „Фокус“ – Велико Търново . И в двете искания не са посочени мотиви. Мястото на Весела Лечева зае Красин Каракоцев, който бе следващия кандидат от листата на БСП, а Александър Нанков бе сменен от Гергана Евтимова. \r\n \r\nНовият състав на ОбС – Велико Търново встъпи официално в длъжност вчера, на тържествена церемония в Конака. За председател отново бе избран Венцислав Спирдонов, като неговите заместници ще бъдат определени на следващото редовно заседание на местния парламент /следващата седмица/. Общинските съветници са общо 37, като седем от тях са жени. Формациите, които ще управляват общината в следващите четири години също са седем. Съветниците на ПП ГЕРБ са 17. Тези на БСП са с един повече от предходния мандат и вече са седем. Три формации печелят по три мандата – това са ВМРО, Българска демократична общност и „Демократична България“. Пробив прави месната коалиция „Алтернатива на гражданите“ с двама съветника. Толкова има и ДПС. Общинската избирателна квота е от 738 гласа. За да бъде образувана група в местния парламент е необходимо в нея да влизат поне трима членове на дадена политическа сила. \r\n \r\nЛуиза ТРАНЧЕВА", "date": "2019.11.07", "title": "Двама общински съветници се отказаха от местата си в местния парламент във Велико Търново"}
{"url": "http://www.focus-news.net/news/2019/11/07/2717347/vesela-komarevska-baseynova-direktsiya-dunavski-rayon-pleven-mineralnite-vodi-i-natsionalnoto-bogatstvo-sa-vav-fokusa-na-devetata-sesiya-na-mladezhkiya-voden-parlament.html", "text": "Минералните води и националното богатство са във фокуса на деветата сесия на Младежкия воден парламент. Това каза за предаването  „Екологичен резонанс“  на  Радио „Фокус“  Весела Комаревска от Басейнова дирекция „Дунавски район“ – Плевен, като уточни, че заседанието ще се проведе от 8 до 10 ноември в Плевен. „Всяка година Парламентарната сесия на Младежкия воден парламент и Еко училището, което също се провежда ежегодно, се организират на различни места. Гостуването в Плевен и в Басейнова дирекция „Дунавски район“ е заради един от най-активните клубове в страната – Еко клуб „Дунав“ към Центъра за извънучилищни дейности и занимания по интереси в село Байкал с ръководител Иво Джокин“, обясни тя. По думите й децата от 15-те еко клуба ще се включат в парламентарната сесия с презентации за минералните води за техния район и ще дадат препоръки за ефективното им ползване. „В тези клубове членуват деца от различни училища от територията на четирите басейнови дирекции у нас. Това са ученици, които активно участват в инициативите на Министерството на околната среда и водите /МОСВ/. Фокуса в работата им е опазването и устойчивото управление на водите. Това ги обединява в Младежкия воден парламент“, уточни Комаревска. В деветата сесия на парламента е предвидена отчетна част, избор на ръководство и обсъждане на инициативи за следващата година, отбеляза тя. „Предвидили сме и  различни интересни дейности, които да покажат богатството на Дунавския район и Плевенския край. В събота до обяд ще бъдем в Природен парк „Персина“ в Белене, където участниците ще научат повече за богатствата на обекта – водолюбивите птици и ценните растения“, поясни тя. По думите й в Белене ще се проведе и заключителната за тази година акция от кампанията на Фондация „Океани без отпадъци“. „Това е инициатива, по която МОСВ и Басейнова дирекция „Дунавски район“ работят съвместно вече втора година. Идеята е намаляване на пластмасовите отпадъци както във водите на Дунав, така и на Черно море“, уточни Весела Комаревска, като обясни целта на акцията. „Искаме да насърчим децата от Младежкия воден парламент да бъдат инициатори в бъдеще на акции с подобна насоченост“, разказа тя. По време на деветата сесия са предвидени анализи на съдържанието на водата от река Дунав, както и на различни видове минерална и изворна вода, а в края й ще се набележат бъдещите мерки, добави Комаревска. По думите й след всяка следваща сесия се отчита все по-голямо привличане на млади хора към инициативите на МОСВ и на Младежкия воден парламент. „Нашето послание е винаги да пазим природата, водите и въздуха. Нека да бъдем по-инициативни и да даваме личен пример всеки ден“, призова тя.  \r\nВеселка ИВАНОВА", "date": "2019.11.07", "title": "Весела Комаревска, Басейнова дирекция „Дунавски район“-Плевен: Минералните води и националното богатство са във фокуса на деветата сесия на Младежкия воден парламент"}
{"url": "http://www.focus-news.net/news/2019/11/07/2717332/ekspert-rusiya-frantsiya-se-prevrashta-v-noviya-ikonomicheski-lokomotiv-na-evropa.html", "text": "Дълги години за първа икономика на Европа с право се считаше германската. Но в момента тя буксува и е на прага на техническа рецесия. Докато френската икономика, макар да не е много блестяща, се развива стабилно и целенасочено, пише руското списание  „Експерт“  в материал, представен без редакторска намеса. \r\nПо-добрата съпротива срещу негативните последици от търговските войни и забавянето на световната икономика помогнаха на французите да задминат германците. Навременните мерки, като успешното намаляване на данъците, предприети от френския президент Еманюел Макрон, също помогнаха. Голям плюс на френската икономика беше по-малката, в сравнение с Германия, зависимост от износа. \r\nНамаляването на данъците доведе до рязко увеличение на инвестициите във френската икономика. Голяма роля за успехите на Париж изигра и увеличението на заетостта, резултат от трудовите реформи на президента Макрон. \r\n„Независимо дали в Германия в началото на 2000-те или Франция сега“- казва икономистът Флориан Хенси, „пазарът на труда е ключов за всички сектори на икономиката“. \r\nРазбира се, пробуждането на френската икономика във време, когато германската уверено върви към рецесия, може да има големи последици в политическия живот на континента, защото дава на Макрон капитала да постигне целите си. Френският президент вижда основните задачи като провеждане на по-активна политика в икономиката, конкурираща се със САЩ и Китай и разширяване на споделянето на ресурси. \r\nЕманюел Макрон вече постигна определени успехи, като осуети приемането на споразумението за бюджета на Еврозоната. Вярно е, този успех е много по-малък от това, на което разчиташе. Въпреки това, в Париж в момента цари атмосфера на увереност. Французите са толкова убедени в собствените си сили, и са толкова окуражени, че четат на немските си колеги лекции за това, каква финансова политика трябва да провежда Берлин. \r\nОсновният локомотив на самата френска икономика е вътрешното търсене. Освен това във Франция идват все повече чуждестранни инвестиции. Френските компании активно харчат пари за развитието на производството. Тази възможност им дава по-малка зависимост от възходите и спадовете на световната търговия. \r\nСпоред главния икономист на Axa Жил Моек, много меката парична политика на ЕЦБ също играе роля за успеха на френската икономика. \r\nФранция очевидно е във възход, но трябва да се признае, че за да догони Германия, ще й отнеме много време. Освен плюсовете, Петата република има и много минуси, които забавят развитието на френската икономика. Те включват например огромния и скъп публичен сектор, който отнема 56% от икономическото производство. В Германия това ниво е много по-ниско - 45%. Смята се, че именно в резултат на високия дял на публичния сектор френският държавен дълг достига почти 100% от БВП. (Въпреки това дългът на САЩ е на ниво от два БВП, въпреки факта, че икономиката там е предимно частна). \r\nБезработицата сред французите намалява, но въпреки това тя все още е повече от два пъти по-висока от немската. Френските власти обаче посочват качеството на работните места като потвърждение, че реформите работят. Всъщност, след реформите на Макрон на пазара на труда, делът на новите работни места с постоянни договори расте. \r\nПравителството се похвали и с подобряването на условията за бизнес във Франция, като намали данъка върху богатството и корпоративния данък. Инвестициите растат и броят на стартъп компаниите достигна най-високото ниво през последните няколко години. \r\nЕманюел Макрон мина половината от петгодишния си президентски мандат и възнамерява да продължи реформите. В началото на ноември например той промени условията на плащане и размера на обезщетенията за безработица, като просто каза, че ги влошава и намалява с надеждата, че това ще принуди французите активно да търсят работа. Плановете включват и реформа на пенсионната система, която, както се надяват нейните автори, ще направи френските работници по-мобилни. Това също е доста прозрачен намек за влошаване на условията. \r\nНо най-важното е, че правителството планира допълнително да намали данъците за компаниите, опериращи във Франция, както и да проведе реформи в стратегическите сектори на икономиката, където държавата е основният инвеститор. \r\n„Нищо няма да ни попречи да реформираме страната си“, заяви френският министър на финансите Бруно льо Мейр през октомври по радиоRTL. „Еманюел Макрон беше избран точно заради това“. \r\n \r\nПревод и редакция:", "date": "2019.11.07", "title": "„Експерт“ (Русия): Франция се превръща в новия икономически локомотив на Европа"}
{"url": "http://www.focus-news.net/news/2019/11/07/2717342/afp-sasht-prizova-za-seriozni-stapki-za-uvelichavaneto-na-natiska-sreshtu-iran.html", "text": "САЩ призоваха междунарподната общност за „сериозни стъпки“ срещу Техеран, след като Иран обяви, че ще продължи да обогатява уран в подземната си ядрена инсталация във Фордо, предава  AFP . \r\nТова е нова стъпка в нарушаването на споразуменията от ядрената сделка от 2015 г.  \r\n„Разширяването на иранските дейности (…) повдига притеснения, че Техеран се поставя в позиция да има опцията за бърз ядрен пробив“, заяви Държавният секретар на САЩ Майк Помпео. САЩ отдавна обвиняват Иран в това, че се опитват да си създадат условия за бързото разработване на ядрено оръжие.  \r\n„Сега е време за всички нации да отхвърлят ядреното изнудване на режима и да предприемат сериозни стъпки да увеличат натиска“, добави Помпео.  \r\n \r\n Теодор Пенев", "date": "2019.11.07", "title": "AFP: САЩ призова за сериозни стъпки за увеличаването на натиска срещу Иран"}
{"url": "http://www.focus-news.net/news/2019/11/07/2717343/premierat-boyko-borisov-vkarahme-50-000-romski-detsa-v-obrazovatelnata-sistema.html", "text": "Бойко имат право да го обичат ромите и когато на живо отидем, без да предупредим, в Котел например, те скачат и викат, защото осигуряваме работни места, защото им вкарахме 50 000 деца да се учат, а не да се учат да крадат в програмата, която направихме. Това каза премиерът Бойко Борисов по време на националната среща на ПП ГЕРБ, предаде репортер на  Агенция „Фокус“ . „За София, дайте да си говорим с тези високоинтелигентните, ако не са ромите, кой ще ни чисти? Гледайте навън, метат като пчелички – работят, работят. В гробищни паркове, в мръсните работи са само те, но ние сме им осигурили децата да бъдат толкова образовани, колкото и нашите и да си изкарват парите с честен труд. Затова считам, че имаме право да гласуват повече за нас“, посочи още министър-председателят. \r\nТеодора ПАВЛОВА", "date": "2019.11.07", "title": "Премиерът Бойко Борисов: Вкарахме 50 000 ромски деца в образователната система"}
{"url": "http://www.focus-news.net/news/2019/11/07/2717348/s-den-na-otvoreni-vrati-politsaite-v-razgrad-otbelyazvat-svoya-profesionalen-praznik.html", "text": "Децата от Детското полицейско управление в ОУ „И.С.Тургенев” - Разград станаха съпричастни към професионалния празник на полицейските служители. Това съобщиха от  ОДМВР-Разград . Те гостуваха в Областна дирекция на МВР и имаха възможността да разгледат отблизо работата на разследващите полицаи, експертите от „Научно-криминалистическата лаборатория” и служителите в сектор „Български документи за самоличност”. Преди да поемат на пътешествие в полицейските дейности, четвъртокласниците посетиха залата, където ОДМВР-Разград организира брифинги за медиите. Специална презентация на мултимедия ги запозна с полицейските униформи, видовете полиция и задачите на всяко звено. При криминалистите от НТЛ децата видяха как компютър разпознава взети предварително пръстови отпечатъци и доказва извършител на престъпление. При разследващите полицаи посетиха помещението за разпознаване и мястото, където се извършват криминалстичните регистрации. В сектор „БДС” получиха „паспорти” и пробваха да снемат биометрични данни.  Научиха кога се издава първа лична карта и какво съдържат българските лични документи. Посещението на доброволците бе част от дейностите по Национална програма „Детско полицейско управление”. Целта на открития урок бе децата да се запознаят със структурата на МВР, развитието на системата и полицейската дейност днес.", "date": "2019.11.07", "title": "С „Ден на отворени врати” полицаите в Разград отбелязват своя професионален празник"}
{"url": "http://www.focus-news.net/news/2019/11/07/2717344/konstituiraha-noviya-obshtinski-savet-na-kovachevtsi.html", "text": "Заместник областният управител Иво Иванов откри първото тържествено заседание на новоизбрания Общински съвет в най-малката община в област Перник - Ковачевци за мандат 2019 – 2023 година.Това съобщиха от  областната управа . \r\nНа него кметът на общината Васил Станимиров и новоизбраните общински съветници положиха клетва. За председател на Общинския съвет бе избран Венцислав Тодоров. \r\n11 са местните парламентаристи, които се заклеха да защитават интересите на гражданите, ръководени от Конституцията и върховенството на закона. Общинската избирателна квота е 72 гласа. \r\nИванов поздрави присъстващите и отправи призив към общинските съветници и градоначалника да работят съвместно в името на развитието на общината и благополучието на жителите й. Той апелира към това решенията през следващия четиригодишен мандат да бъдат вземани с диалогичност, прозрачност, единомислие и корективност. \r\nИванов изказа благодарност към председателя на Общинската избирателна комисия Мария Захариева, както и към нейния екип за отличната организация на Местните избори и подчерта, че Областна администрация Перник ще продължи да оказва необходимото съдействие на общината и общинския съвет. \r\nНастоящият кмет на община Ковачевци Васил Станимиров ще ръководи общината за трети мандат. За него са гласували над 60% от избирателите. \r\nСъгласно чл. 23, ал. 3 от Закона за местното самоуправление и местната администрация, заседанието беше водено от най-възрастният общински съветник Кирил Михайлов. \r\nВр.и.д. кмет на Община Ковачевци Любомир Цветков предаде ключа-символ на населеното място на кмета Васил Станимиров.", "date": "2019.11.07", "title": "Конституираха новия Общински съвет на Ковачевци"}
{"url": "http://www.focus-news.net/news/2019/11/07/2717334/ministar-kiril-ananiev-prioriteti-v-byudzheta-na-nzok-za-2020-g-sa-podobryavane-na-diagnostikata-kachestvoto-i-dostapa-do-kompleksno-lechenie.html", "text": "Приоритети в бюджета на НЗОК за 2020 г. са подобряване на диагностиката, качеството и достъпа до комплексно лечение и засилване на ролята на профилактиката. Това каза министърът на здравеопазването Кирил Ананиев по време на обсъждането на бюджета на НЗОК за 2020 г. в Комисията по бюджет и финанси,  която провежда съвместно засеадние с Комисията по здравеопазване и Комисията по социална политика, предаде репортер на  Агенция „Фокус“ . Той допълни, че сред приоритетите е и развитието на Спешната помощ. „Позволете ми преди да ви запзная с параметрите на бюджета на НЗОК за 2020 г. и да ви посоча какви политики се предвиждат в консолидираната фискална програма за здравеопазване през 2020 г.“, каза още Ананиев. Той обясни, че общите разходи за 2020 г. достигат 5 млрд. 755 млн. и 200 хил. лв, което представлява 4,5 % от БВП. В сравнение с миналата година това е нарастване с 0, 1 %“, допълни още Ананиев. „Разчетените средства по функиця „Здравеопазване“ отразяват държавната политика в областта на общественото здраве и здравното осигуряване“, каза Ананиев. Той допълни, че в бюджета на Министерство на здравеопазването са включени общо разходи трансфери 745 млн. 300 хил. лв. \r\nДеница КИТАНОВА", "date": "2019.11.07", "title": "Министър Кирил Ананиев: Приоритети в бюджета на НЗОК за 2020 г. са подобряване на диагностиката, качеството и достъпа до комплексно лечение"}
{"url": "http://www.focus-news.net/news/2019/11/07/2717351/voennookrazhnata-prokuratura-v-sliven-razsledva-prichinite-za-smartta-na-zaginaliya-vav-varna-matros.html", "text": "Под ръководството на Военноокръжната прокуратура в Сливен се провежда разследване за причините и обстоятелствата, при вчера около 11.45 часа, по време на имитационни спускания в барокамерата на  МБАЛ – Варна към BMA-София е починал матрос III клас Спас Пенчев – младши водолаз във военно формирование 34 590— Бургас. Това съобщават от  пресцентъра на Прокуратурата на Република България . B хода на разследването ще се проверяват следните версии. Сред тях са техническа неизправност на барокамерата, заболявания на починалия, които не позволяват участие в такова   изследване и нарушения, допуснати от екипа, провеждащ изследването при  експлоатация на барокамерата и при предварителната подготовка на участниците. Незабавно след настъпване на инцидента, местопроизшествието е посетено от оперативно-разследваща група при PC „ВП“ – Варна и военен прокурор при ВОП – Сливен. Извършен е оглед на барокамерата и на починалия в присъствието на съдебен лекар. Разпитани са в качеството на свидетели трима военнослужещи от военно формирование 34 590 – Бургас, които са участвали по време на имитационното спускане в барокамерата заедно с матрос Пенчев. Проведен е разпит на лекаря – началник на отделение по хипербарна и морска медицина и на оператора на хипербарна камера, които са извършвали  имитационните спускания. Барокамерата е запечатана, като към материалите по делото са  приобщени всички документи, касаещи техническото състояние и калибровката на барокамерата и медицинските изследвания на починалия военнослужещ. Назначена е тройна съдебно-медицинска експертиза на лекари от  болница  „Св. Ана“ – Варна. Назначено е хистологическо изследване на тъканите – за установяване на непосредствената причина за смъртта. Предстои назначаването на комплексна техническа експертиза относно състоянието на барокамерата, разпит на други свидетели, имащи отношение към  инцидента, прилагане на всички медицински документи относно профилактичните   прегледи на починалия военнослужещ, прилагане на всички заповеди, протоколи и др. документи относно основанията, начина на провеждане и организацията по извършване на имитационните спускания.", "date": "2019.11.07", "title": "Военноокръжната прокуратура в Сливен разследва причините за смъртта на загиналия във Варна матрос"}
{"url": "http://www.focus-news.net/news/2019/11/07/2717350/radoslav-dimov-vstapi-v-dlazhnost-kato-administrativen-rakovoditel-na-sofiyska-apelativna-prokuratura.html", "text": "Радослав Димов встъпи в длъжност „административен ръководител - апелативен прокурор“ на Софийска апелативна прокуратура. Актът е бил връчен в присъствието на Сотир Цацаров, главен прокурор на Република България. Това съобщиха от пресцентъра на Апелативна прокуратура - София. Новият ръководител на САП беше представен на магистратите и съдебни служители на Апелативна прокуратура – София от Мария Шишкова, заместник на главния прокурор при Върховна касационна прокуратура и Славка Славова, завеждащ отдел „Административен“ при Върховна касационна прокуратура.Прокурор Димов има 18 години юридически стаж. След завършване на специалност „право“ в Софийски университет „Св. Климент Охридски“, през 2001 г. е започнал работа в Районна прокуратура – София. Бил е заместник на административния ръководител на СРП, завеждал е отдел „Общоопасни престъпления и престъпления, извършени от служители на ДАНС, МВР и ГД „Охрана“ при Министерство на правосъдието“. От 2017 г. е административен ръководител - районен прокурор на Софийска районна прокуратура.  \r\nС решение по т. 1 от Протокол № 27/11.09.2019 г. на Прокурорската колегия на ВСС Радослав Димов е бил избран за административен ръководител на Софийска апелативна прокуратура. Встъпването му в длъжност е в изпълнение на Определение на Върховния административен съд от 28.10.2019 г., с което е допуснато предварително изпълнение на решението.", "date": "2019.11.07", "title": "Радослав Димов встъпи в длъжност като административен ръководител на Софийска апелативна прокуратура"}
{"url": "http://www.focus-news.net/news/2019/11/07/2717354/zapochva-elektronnoto-glasuvane-za-chetvartite-godishni-nagradi-v-turizma-2019-g.html", "text": "Призовете в 16-те категории ще бъдат връчени на официална церемония в София на 16 декември. Това съобщиха от пресцентъра на  Министерство на туризма . \r\nОт днес започва електронното гласуване за четвъртите Годишни награди в туризма-2019. Онлайн вотът ще определи носителите на призове в 16-те категории в конкурса на Министерството на туризма. Всеки може да гласува онлайн за един участник в рамките на една категория (отчита се едно гласуване от всеки IP адрес), като може да се подкрепи кандидат от всяка категория.  \r\nСъстезанието в това издание на наградите ще е много оспорвано. Кандидатите, които са допуснати до финалната фаза на конкурса и ще се борят за призове, са близо 100, разпределени в 6 професионални категории, 5 художествени и 4 специално предназначени за българските общини. Голямата награда в категория „Изборът на българите“ традиционно ще бъде  определена сред всички туристически обекти, включени  в „100-те национални туристически обекта“ и „50-те малко познати места“.   \r\nНай-много участници - 19, ще се надпреварват за приза в категория „Туристическо събитие“. За награда в категория „Туристическа атракция/обект и устойчивост на инвестицията“ ще се борят 15 кандидати. Сериозен е интересът и към категориите „Специализиран туризъм“ и „Иновация“, където участниците са съответно 6 и 7. Общо 18 общини подадоха документи за участие в специално предназначените за тях категории.  \r\nЗа златните статуетки в 5-те художествените категории - радио, телевизия, печат, онлайн медия и блог, ще се състезават 26 кандидати. В тазгодишното издание надпреварата ще е най-оспорвана при онлайн медиите, където има най-много участници.   \r\nМоже да гласувате за финалистите до 6 декември 2019 г. на www.tourismawards.bg, сайтът е достъпен и през уебстраницата на Министерството на туризма. Контролът ще бъде завишен, за да се минимизират възможностите за промяна на електронния вот. Експертите ще следят внимателно да не се допуска манипулиране и нерегламентирано генериране на гласове. Опитите за намеса ще бъдат своевременно отчитани и ще повлияят негативно за класирането на съответния кандидат. \r\nНаградите ще бъдат връчени на официална церемония в София на 16 декември 2019 г. Победителите в Годишните награди в туризма ще получат статуетка, изобразяваща символа на красотата на България и запазената марка на конкурса – българската роза, изработена от Димитър Германов специално за церемонията.", "date": "2019.11.07", "title": "Започва електронното гласуване за четвъртите Годишни награди в туризма - 2019 г."}
{"url": "http://www.focus-news.net/news/2019/11/07/2717355/za-dvanadeseta-poredna-godina-obshtina-karlovo-stana-domakin-na-initsiativata-menidzhar-za-edin-den.html", "text": "За дванадесета поредна година, община Карлово стана домакин на инициативата „Мениджър за един ден“ на Джуниър Айчивмънд, в която младежи гостуват на организации и компании и имат възможност да се запознаят с реалната работна обстановка в тях, съобщиха от  Общината .Тази година, десет ученици от СУ „Христо Проданов“ и СУ „Васил Левски“ се включиха в инициативата и заеха работните места на служители от общинска администрация, а за първи път две ученички заеха позицията на кмет на община Карлово. Това бяха Цвета Шаламанова от СУ „Васил Левски“ и Цветелина Георгиева от СУ „Христо Проданов“. Христиана Джакова стана председател на Общинския съвет, Мария Стоянова, Дафи Делова и Диана Глухарска бяха заместник-кметове. Диана и Христиана се запознаха и с длъжността на секретаря на община Карлово. Виктория Василева беше в отдел „Природни ресурси, екология и земеделие“, Цветелина Сиболерска в отдел „Социални и младежки дейности, спорт и туризъм“, Донка Диева в дирекция „Административно, информационно и правно обслужване“, а Мария Анастасова в отдел „Планиране и разработка на проекти и програми“. Временно изпълняващият длъжността кмет на община Карлово инж. Стойо Карагенски поздрави младите хора за инициативността им да се включат в „Мениджър за един ден“. Той им връчи Сертификати за участие и юбилеен календар, посветен на братя Евлогий и Христо Георгиеви.  В заключение инж. Карагенски посъветва девойките да познават добре историята на родния край и на техните родове, да държат на образованието си и да бъдат почтени хора, такъв, какъвто е бил Васил Левски.Отправяме специални поздрави към Донка Диева от СУ „Христо Проданов“, която днес празнува своя рожден ден. Ръководството на община Карлово й пожелава здраве, успехи и нека този ден бъде добро начало за нейното бъдещо развитие.", "date": "2019.11.07", "title": "За дванадесета поредна година, община Карлово стана домакин на инициативата „Мениджър за един ден“"}
{"url": "http://www.focus-news.net/news/2019/11/07/2717353/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Етнографската къща в Асеновград се готви за своя 30-годишен юбилей на 11 ноември. По този случай ръководството на музея и екипа са подготвили богата празнична програма с много изненади, една от които ще бъде напълно реставрираната фасада на къщата, известна още като „Синята къща” заради цвета й. По повод юбилейната годишнина е организирана и интересна инициатива, а именно „капсула на времето”, в която вече повече от  два месеца всеки посетител на музея има възможността да напише и постави своето пожелание, завет, мечта и така да се съхранят днешните послания за бъдещите поколения. Подробности за това как ще бъде отбелязана годишнината ще ни предостави Надя Янкова, уредник в Етнографската къща. \r\nШести годишни номинации „Донка Пашкова” за инициатива, реализирана с помощта на доброволци в Асеновград. В конкурса, организиран по повод Световния ден на доброволеца – 5 декември, са поканени да участват всички организации и групи на територията на общината, които са реализирали инициатива с помощта на доброволци през годината. Представените инициативи ще бъдат оценени според значението им за хората в общността и броя на участниците. Най-добрите ще бъдат определени от жури и ще получат приз „Донка Пашкова”– на името на първата щатна библиотекарка в Асеновград, посветила голяма част от живота и дейността си на общността. Повече за шестото издание на инициативата и за смисъла на доброволчеството ще ни сподели Милена Марковска, директор на Градската библиотека „Паисий Хилендарски“ в Асеновград. \r\nВ Асеновград се проведе благотворителен турнир по мини футбол в помощ на Ники. Събраните средства са в размер на 1917 лв. С тази инициатива Общински младежки съвет-Асеновград постави началото на инициативите в подкрепа на Ники,които ще осъществи съвместно с други организации. За предстоящите събития и за смисъла да правиш добро ще си говорим с Бисер Демерджиев, един от председателите на Общинския младежки съвет в града. \r\nПредаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.11.07", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/11/07/2717352/", "text": "Регионален исторически музей „Стою Шишков“ – приключи реализацията на проекта „Европа в Смолян – Смолян в Европа. Родопски будители с европейски измерения“ с финансовата подкрепа на Комуникационна стратегия на Република България за Европейския съюз. Това каза за   Радио „Фокус“ – Смолян  Тинка Белегова – уредник в музей.  \r\n„Проектът акцентираше върху утвърждаване значението на родопските будители, популяризиране на европейските ценности сред широката общественост в Смолян и възможността музеят да се превърне в привлекателен център за разностранната си публика. Основните дейности, заложени по проекта бяха: организиране и провеждане на викторина с четири училища в община Смолян с цел популяризиране на значението на родопските будители с европейски измерения; проект, дизайн и изработване на календари-магнити за 2020 г. с информация за родопски будители“, поясни Белегова. \r\nТя допълни, че при оспорвана надпревара премина викторината „Родопски будители с европейски измерения“, в рамките на спечеления от музея проект и посветена на 1-ви ноември – Ден на народните будители. Викторината се проведе в една от експозиционните зали на музея. Освен участниците, подкрепени от свои съученици, учители, директори и зам. директори на училищата, залата се изпълни с представители на Областна администрация в Смолян, сродни институции на музея, медии и представители на широката общественост в града. Началото на инициативата бе поставено с Химна на народните будители, което изправи на крака присъстващите. Представен беше проекта и основните дейности, заложени в него – викторина, посветена на родопски будители и календари – магнити за 2020 г. с информация за родопски будители“, посочи Белегова. \r\nТя уточни, че в инициативата са се включили ученици от ОУ „Стою Шишков“ – Търън, ОУ „Стою Шишков“ – Смолян, ОУ „Иван Вазов“ – Смолян и ППМГ „Васил Левски“ – Смолян. По време на състезанието са задавани въпроси, свързани с живота и дейността на плеяда от известни родопски будители. В оспорваната битка са участвали 12 представители от четирите училища. „Всеки отбор включваше по един ученик от пети, шести и седми клас. Жури от специалисти следеше за коректното провеждане на викторината. Участниците бяха много добре подготвени и журито определено се затрудни в излъчване на победителя. Стигна се до задаване на допълнителни въпроси, след което, според набраните точки, на първо място застана ОУ „Стою Шишков“ – Търън, на второ – ППМГ „Васил Левски“ – Смолян, на трето – ОУ „Иван Вазов“ – Смолян и на четвърто – ОУ „Стою Шишков“ – Смолян. Наградите за първо, второ, трето и поощрителна, бяха връчени от членовете на журито. Освен предметни награди, участниците получиха грамоти за участие и календари-магнити за 2020 г. Календари получиха и всички гости в залите на музея“, каза още Белегова. \r\nНели ГЕРГЬОВСКА", "date": "2019.11.07", "title": "Регионален исторически музей „Стою Шишков“ - Смолян реализира проект, посветен на родопските будители с европейски измерения"}
{"url": "http://www.focus-news.net/news/2019/11/07/2717356/zdravka-chimeva-spetsialist-v-oblastta-na-organiziranite-pochivki-falitat-na-tomas-kuk-shte-povliyae-varhu-zimniya-turisticheski-sezon-zashtoto-ochakvame-po-malko-chuzhdestranni-turisti.html", "text": "Фалитът на „Томас Кук“ ще повлияе върху зимния туристически сезон, защото очакваме по-малко чуждестранни туристи. Това коментира за  Радио „Фокус“ - Пирин  Здравка Чимева, специалист в областта на организираните почивки от Благоевград. „А иначе при изходящия туризъм или казано по друг начин – при нашите туристи, които пътуват в чужбина, не би трябвало да има някакви проблеми. Смятам така, защото в този случай говорим за хора, които плануват или са си планували пътуванията в последните месеци – септември, октомври“, каза още Чимева. Тя добави, че като цяло  туристическата индустрия, туристическият бизнес се прави винаги с мисъл за бъдещето. „Това означава, че всички договори, които трябва са подписани и всички бази вече са ангажирани. Условията за почивки също са договорирани“, допълни Чимева. По отношение летния сезон, тя заяви, че не може да каже дали е бил по-слаб или по-силен, в сравнение с миналогодишния, защото като цяло от всички събития, които са се случили, е било засегнато родното Черноморие. „Но бих могла да кажа, че за нашия регион,  летния сезон беше добър, защото имаше много хора, които отидоха на почивки в Гърция и по-конкретно на Егейско море. Тоест нещата, които се случиха на българското море нямаха отражение върху туризма в Благоевградска област“, уточни Чимева. \r\nЛивия НИНОВА", "date": "2019.11.07", "title": "Здравка Чимева, специалист в областта на организираните почивки: Фалитът на „Томас Кук“ ще повлияе върху зимния туристически сезон, защото очакваме по-малко чуждестранни туристи"}
{"url": "http://www.focus-news.net/news/2019/11/07/2717360/darzhavniyat-glava-rumen-radev-ikonomicheskoto-i-sotsialno-sblizhavane-tryabva-da-ostane-prioritet-i-v-noviya-mandat-na-evropeyskite-institutsii.html", "text": "Икономическото и социално сближаване в Европейския съюз трябва да остане приоритет и в новия мандат на европейските институции. Това заяви президентът Румен Радев на среща на „Дондуков“ 2 с министъра на външните работи и европейските въпроси, и министър на миграцията и убежището на Великото херцогство Люксембург Жан Аселборн. По думите на държавния глава е необходимо равномерното разпределение на инвестиции в Европа не само за развитието на транспорт и логистика, а преди всичко в образователна и научна инфраструктура. Това съобщиха от  прессекретариата на държавния глава . Финансирането на модерни научни центрове в подкрепа на качественото образование в страните от Източна Европа е задължителна предпоставка за създаването на перспектива за развитие на младите хора в родните им страни, подчерта Румен Радев. Според Жан Аселборн не трябва да се допуска намаляване на финансирането за политиките на Европейския съюз, които трябва да разполагат с необходимите ресурси за постигането на ефективни резултати. Двамата обсъдиха теми от дебата за бъдещето на Европа и подчертаха необходимостта от съхраняване на основополагащите ценности на Европейския съюз като единство и солидарност. Предизвикателствата в сферата на сигурността и миграцията изискват от Европейския съюз да има способността да взима ефективни и навременни решения, заяви държавният глава. Жан Аселборн потвърди подкрепата на Люксембург за присъединяването на България към Шенгенското пространство. Още през 2011 г. България е покрила техническите критерии и изпълнява ангажиментите си по опазване на външната граница на Европейския съюз, посочи Румен Радев. Президентът припомни и внесеното от него предложение през 2017 г. за изработване на европейски план за действие в случай на внезапно увеличение на миграционния натиск по външните граници на съюза. И Румен Радев, и Жан Аселборн изразиха подкрепата си за европейската перспектива на Западните Балкани. По думите на държавния глава България е приела ясна позиция в подкрепа на европейската интеграция на Република Северна Македония и очаква в рамките на преговорния процес да бъде постигнат необратим напредък в изграждането на добросъседски отношения. От европейски интерес е страните от Западните Балкани да са част от Европейския съюз, посочи Жан Аселборн. По време на срещата бяха отбелязани и конструктивните двустранни отношения между България и Люксембург, основани на активно  сътрудничество в рамките на Европейския съюз. България проявява интерес към засилено сътрудничество и в областта на банковия и финансов сектор, особено в контекста на желанието на страната за присъединяване към Еврозоната. От голямо значение са стабилността и прозрачността на банковия сектор у нас, отбеляза държавният глава. Президентът открои добрите възможности, които България предоставя, за стратегическо инвестиране в областта на енергетиката, инфраструктурата, транспорта, околната среда, ИТ-сектора и туризма.", "date": "2019.11.07", "title": "Държавният глава Румен Радев: Икономическото и социално сближаване трябва да остане приоритет и в новия мандат на европейските институции"}
{"url": "http://www.focus-news.net/news/2019/11/07/2717361/petar-tsintsarski-koordinator-za-initsiativata-da-za-zhivot-dobrovoltsite-na-bchk-shte-razdavat-donorski-karti-v-tsyalata-strana.html", "text": "Доброволците на БЧК ще раздават донорски карти в цялата страна. Това каза за дневния информационен блок  „Добър ден“  на  Радио „Фокус“   Петър Цинцарски, координатор за инициативата „Да! За живот!“. Той допълни, че част от тези карти ще останат в регионалните здравни инспекции, за да стигнат до лечебни заведения, аптеки и до други организации и структурни институции, които имат интерес да подкрепят кампанията. „ Всички дейности ще бъдат насочени предимно към млади хора. В университети и учебни заведения, към социални институции и услуги. Към общото гражданство. Ще бъдат съпроводени с демонстрации на първа долекарска помощ. Ще бъдат достигнати кандидат-водачите в курсовете с долекарска помощ, която Червеният кръст  много години реализира като дейност. Смятаме, че ще помогнем с това картите да достигнат до повече хора“ , допълни той. Петър Цинцарски уточни, че донорски карти могат да бъдат получени  и в областните структури на БЧК, както и да бъде отпечатана от сайта на кампанията „Да! За живот!“. След попълването на картата, тя остава в личните ни документи. Донорската карта ще бъде само знак към близките какво човек е пожелал във времето, когато е бил здрав и е мислел за другите, обобщи Цинцарски. \r\nРосица АНГЕЛОВА", "date": "2019.11.07", "title": "Петър Цинцарски, координатор за инициативата „Да! За живот!“: Доброволците на БЧК ще раздават донорски карти в цялата страна"}
{"url": "http://www.focus-news.net/news/2019/11/07/2717357/roditeli-se-vklyuchiha-aktivno-v-sedmitsata-na-zdravoslovnoto-hranene.html", "text": "В седмицата на здравословното хранене родителите от Настоятелство и Обществения съвет при ДГ \"Златно ключе\" организираха традиционния есенен базар \"Здравословни рецепти с даровете на есента\". Това съобщиха от пресцентъра на  Община Бургас . С много фантазия и любов бяха предложени ястия от различни плодове и зеленчуци. Мажоретният състав откри празника, на който присъстваха много родители, гости и зам.-кметът Йорданка Ананиева Средствата, събрани от базара, ще бъдат използвани за обучение и занимания на децата сред природата.", "date": "2019.11.07", "title": "Родители се включиха активно в седмицата на здравословното хранене"}
{"url": "http://www.focus-news.net/news/2019/11/07/2717358/mestni-izbori-2019-sadat-ne-uvazhi-zhalbata-na-svetlozar-nikolov-otnosno-izbora-za-kmet-na-obshtina-varna.html", "text": "Административен съд – Варна прекрати производството, образувано по жалба от Светлозар Николов срещу решение на Общинска избирателна комисия – Варна, относно проведен избор на кмет на Община Варна на 27.10.2019 г. Това съобщиха от пресцентъра на  Административен съд – Варна  . В мотивите си съдът сочи, че резултатът от първия тур на изборите за кмет не подлежи на самостоятелен съдебен контрол, тъй като е част от неприключила процедура за избор на кмет и подготвя крайния акт от процедурата – с който се обявяват резултатите от изборите и който е годен за обжалване акт. Възраженията за нарушения на избирателния процес и за недействителност на резултатите, участвалите кандидати в избора могат да направят в производството по обжалване на крайния акт.В този смисъл е константната и непротиворечива практика на ВАС.Определението подлежи на обжалване пред Върховния административен съд с частна жалба в 7-дневен срок от съобщаването му на страните.", "date": "2019.11.07", "title": "Местни избори 2019: Съдът не уважи жалбата на Светлозар Николов относно избора  за кмет на Община Варна"}
{"url": "http://www.focus-news.net/news/2019/11/07/2717349/lokalno-makedoniya-rumanskata-opozitsiya-planira-da-boykotira-prezidentskite-izbori.html", "text": "Румънската управляваща Национална либерална партия (НЛП) обвини Социалдемократическата партия (СДП), че планира да бойкотира президентските избори в страната, пише македонското издание  “Локално“ , като се позовава на вестник  “Румъния либера“ . \r\nСпоред информацията, новото правителство на НЛП се е сблъскалo с проблеми само дни преди изборите, тъй като много назначени от СДП префекти (кметове) са взели отпуск по болест, а управляващите виждат това като опит за бойкот на изборите, които се очаква да се проведат на 10 ноември.  \r\n„Социалдемократите са отчаяни. Те дадоха заповед за излизане в отпуск по болест (на своите кметове), за да не бъдат те сменени. Префектът и заместник-префектът в Арад си взеха отпуск по болест, за да блокират изборите“, заяви заместник председателят на НЛП Рареш Богдан.  \r\nПремиерът Людвик Орбан също заяви в телевизионно интервю по-рано, че никой префект или заместник, определен от СДП, няма да остане на служба, а отпуските са стратегия, която партията използва, за да не бъдат те уволнени.  \r\nПо закон префектите имат редица отговорности по отношение на организацията на изборите - от транспортирането на материали, необходими за гласуването, до осигуряването на безопасността на избирателните секции.  \r\nПо-рано срещу правителството на Виорика Дънчила от СДП успешно беше гласуван вот на недоверие, след което на власт беше назначен нов кабинет, оглавен от Орбан и бяха насрочени президентски избори за 10 ноември.  \r\n \r\n Теодор Пенев", "date": "2019.11.07", "title": "„Локално“ (Македония): Румънската опозиция планира да бойкотира президентските избори"}
{"url": "http://www.focus-news.net/news/2019/11/07/2717368/dvama-sa-zadarzhani-za-seriya-krazhbi-ot-pravoslavni-hramove-v-rusenski-sela.html", "text": "Двама са задържани за серия кражби от православни храмове в русенски села. Това съобщиха от пресцентъра на  МВР . \r\n При съвместни действия на служители от областните дирекции в Русе, Търговище и от ГД “Нациеонална полиция“ са намерени и иззети множество икони, църковна утвар, както и инструменти за взломяване. В края на миналата и началото на тази седмица в ОДМВР – Русе са постъпили сигнали за кражби от православни храмове в Русенска област. В хода на изясняването им, при извършените процесуално следствени и оперативно-издирвателни дейности, криминалистите установили, че в периода от 24 октомври до 6 ноември тази година в църквите в русенските селата Пет кладенци, Острица, Каран Върбовка, Кацелово и Пепелина, Русенска област е проникнато чрез взломяване на входните врати, срязване халки на катинари и разбиване на метални решетки, като в църквата на с. Пепелина са извършени две посегателства. От всички храмове са установени кражби.  Отнети са парични средства от дарения, с неустановена към момента обща стойност. В едната от църквите, събраните дарения са били около 100 лв. Отнети са общо 30 броя икони от църковните олтари, като най-голямата е с размер 110 см. Х 74 см., църковни одежди и други предмети.  \r\nВ хода на предприетите и реализирани издирвателни мероприятия, съвместно от служителите на ГДНП, ОДМВР – Русе и ОДМВР - Търговище, като извършители на деянията са установени две лица – 45-годишен мъж от гр. Опака и 49-годишен мъж от търговишкото село Водица, двамата известни на органите на реда. До момента полицаите са открили и иззели  19 икони, свещници, множество инструменти за взломяване и други вещи.  \r\nДвамата мъже са задържани в ОДМВР – Русе.  \r\nРаботата по документиране на цялостната престъпна дейност продължава.", "date": "2019.11.07", "title": "Двама са задържани за серия кражби от православни храмове в русенски села"}
{"url": "http://www.focus-news.net/news/2019/11/07/2717362/bivshiyat-kmet-na-obshtina-blagoevgrad-d-r-atanas-kambitov-se-otkazva-ot-myastoto-si-na-obshtinski-savetnik-negovo-myasto-shte-zaeme-david-petrov.html", "text": "Бившият кмет на Община Благоевград д-р Атанас Камбитов се отказва от мястото си на общински съветник, негово място ще заеме Давид Петров. Това става ясно от публикуването решение на страницата на  Общинска избирателна комисия – Благоевград  за  oбявяване на избран за общински съветник от листата на ПП ГЕРБ. В комисията е постъпила молба от Атанас Станкев Камбитов, обявен за избран за общински съветник от листата на ПП ГЕРБ в общински съвет на община Благоевград, след произведените на 27 октомври 2019 г. избори, с която молба същият се обръща към ОИК с искането да бъде заличен от списъка с обявените за избрани за общински съветници в община Благоевград съгласно Решение 280-МИ от 29.10.2019г. на ОИК Благоевград. Молбата е заведена с вх.№ 497 / 06.11.2019г. във входящия регистър на ОИК. След като разгледа молбата, подадена от обявения за избран за общински съветник, и след като е направила справка чрез Информационно обслужване АД, относно подреждането на кандидатите от ПП ГЕРБ в листа А и листа Б на партията, ОИК е установила кой е следващият в листата на ПП ГЕРБ, който следва да бъде обявен за избран за общински съветник от листа Б, поради което на основание  чл.87,ал.1,т.1 във връзка с чл. 453 и чл. 454 от Изборния кодекс,  при спазване на законоустановения кворум Общинската избирателна комисия Благоевград е решила да заличи Атанас Станкев Камбитов от списъка с обявените за избрани за общински съветници от листата на ПП ГЕРБ, с Решение N:280-МИ от 29.10.2019г. на ОИК Благоевград. Неговото място в местния парламент ще заеме Давид Стоименов Петров,  кандидатската листа на ПП ГЕРБ. Настоящото решение подлежи на обжалване пред Административен съд- Благоевград на основание чл.459, ал.1 от Изборния кодекс.", "date": "2019.11.07", "title": "Бившият кмет на Община Благоевград д-р Атанас Камбитов се отказва от мястото си на общински съветник, негово място ще заеме Давид Петров"}
{"url": "http://www.focus-news.net/news/2019/11/07/2717366/prezidentat-rumen-radev-shte-prisastva-na-chestvaneto-na-praznika-na-hram-sv-arhangel-mihail-v-selo-slavyanovo.html", "text": "Президентът Румен Радев ще присъства на честването на празника на храм „Св. Архангел Михаил” в село Славяново. Това съобщиха от  прессекретариата на държавния глава . На 8 ноември от 11.00 часа държавният глава Румен Радев ще присъства на честването на празника на храм „Св. Архангел Михаил” в село Славяново.", "date": "2019.11.07", "title": "Президентът Румен Радев ще присъства на честването на празника на храм „Св. Архангел Михаил” в село Славяново"}
{"url": "http://www.focus-news.net/news/2019/11/07/2717367/na-8-noemvri-se-navarshat-71-g-ot-ubiystvoto-i-131-g-ot-rozhdenieto-na-nevrokopski-mitropolit-boris.html", "text": "На 8 ноември 2019 г. се навършват 71 г. от убийството и 131 г. от рождението на приснопаметния Неврокопски митрополит Борис, съобщиха от  предаде репортер на Агениця \"Фокус\" . По този повод на  днес  Негово Високопреосвещенство Неврокопският митрополит Серафим отслужи панихида за митрополит Борис  на гроба му в храм „ Въведение Богородично“, гр. Благоевград. Никола ПЕТКОВ", "date": "2019.11.07", "title": "На 8 ноември се навършат 71 г. от убийството и 131 г. от рождението на Неврокопски митрополит Борис"}
{"url": "http://www.focus-news.net/news/2019/11/07/2717369/chitalishte-probuda-v-kyustendil-predstavi-detskata-izlozhba-esenni-motivi.html", "text": "Читалище „Пробуда” в Кюстендил представи детската изложба „Есенни мотиви”. Това съобщи за  Радио „Фокус” – Кюстендил  Милена Маркова, председател на читалището. Изложбата е подредена в салоните на културната институция. Тя е традиционна за учениците от класа по приложно и изобразително изкуство с преподавател Силвия Каралийска. „Вдъхновени от пъстрата палитра на есента и нейното приказно обаяние, младите творци са използвали различни материали и техники – темпера, акварел, природни материали, отпечатъци от есенни листа и апликации, за да покажат различните нюанси на есента”, каза Милена Маркова.  \r\nВ изложбата участват ученици на възраст от 6 до 14 години с 30 картини. Младите творци са получили диплом за отлично представяне.   \r\nВенцеслав ИЛЧЕВ", "date": "2019.11.07", "title": "Читалище „Пробуда” в Кюстендил представи детската изложба „Есенни мотиви”"}
{"url": "http://www.focus-news.net/news/2019/11/07/2717363/albin-kurti-srabska-lista-shte-ostane-v-opozitsiya.html", "text": "Лидерът на косовското движение „Самоопределение“ и кандидат за министър-председател на страната Албин Курти заяви в свое интервю пред телевизия  N1 , че „Сръбска листа“ няма да бъде част от неговото правителство, предава  RTK . \r\nТой добави, че един от министрите в бъдещото правителство ще бъде от сръбската общност в Косово, но това не означава, че той ще е част от управляващата коалиция.  \r\n„Сръбската националност не означава партийно членство, а етническа принадлежност“, заяви Курти. \r\n„Ще уважа върховния закон, но аз различавам нещо, което е конституционно задължение от политическа коалиция, от друга страна. Ние се опитваме да създадем коалиция, която няма да се нуждае от гласовете на „Сръбска листа“, добави лидерът на „Самоопределение“. \r\nКурти добави, че правителството, което той очаква да формира и да оглави до няколко седмици ще започне диалог с косовските сърби за икономическото развитие и не за помиряване.  \r\nПопитан защо има албански флаг в коридора на своя офис, Курти заяви, че ще постави косовско знаме в своя кабинет, когато стане премиер.  \r\n„Албанският флаг е много стар и има много история в него. Косовското знаме ще стои в премиерския офис. Когато флагът на Косово беше приет, нямаше демокрация или история в това знаме, само география. Албанския флаг стана знаме на съпротивата“, каза Курти.  \r\n \r\n Теодор Пенев", "date": "2019.11.07", "title": "Албин Курти: „Сръбска листа“ ще остане в опозиция"}
{"url": "http://www.focus-news.net/news/2019/11/07/2717359/dots-georgi-yordanov-bsp-ochakvahme-da-vidim-v-byudzheta-metodite-i-sredstvata-za-taka-shiroko-proklamiranata-reforma-v-zdraveopazvaneto-no-yavno-sa-dobre-prikriti.html", "text": "Очаквахме да видим в бюджета методите и средствата за така широко прокламираната реформа в здравеопазването, но явно са добре прикрити. Това каза народният представител от ПГ на „БСП за България“  и зам.-председател на Комисията по здравеопазване доц. Георги Йорданов по време на обсъждането на бюджета на НЗОК за 2020 г. в Комисията по бюджет и финанси,  която провежда съвместно засеадние с Комисията по здравеопазване и Комисията по социална политика, предаде репортер на  Агенция „Фокус“ .   \r\n„С интерес се запознахме с предложения проект на Министерски съвет за бюджет. Министър Ананиев малко ни подведе, защото той представи бюджетите както на Министерство на здравеопазването, така и на НЗОК. Вероятно ще трябва да ги коментирам като него. Запознахме се с интерес, защото очаквахме да видим методите, средствата за така широко прокламираната от министър Ананиев реформа в здравеопазването. За съжаление или са добре прикрити, защото ние не ги видяхме. Искаме да кажем, че има някои неща, които просто не могат да бъдат подминати. Подминати, защото ни липсва аналитичната част, на базата на която е изграден бюджетът. Вече знаем, че НЗОК няма аналитично звено“, каза той и уточин, че в Министерството има такива звена. По думите му за поредна година в бюджета приоритет е електронното здравеопазване. „Най-после трябва да стане тази електронна система, защото без нея никакво актуално планиране не може да стане“, уточни още доц. Йорданов.   \r\nСпоред него като че ли това, което казва Световната банка, че тряба да намалим плащанията, не съществува в бюджета.  \r\n„Това обаче можеше да бъде решено, ако съответно в бюджета това беше решено и категорично не се иска доплащане за медицински пособия и средства. На трето място, има едно много витиевато изречение, което казва, че ако се получат съдебни искове към НЗОК за плащане на определени неща, не се казва точно кои са тези неща, ще се търсят резерви в останалите пера на бюджета на Касата. Нещо много интересно, защото мисля, че тези пера са прецизирани и не биха могли да се извадят 150 млн., които трябва да отидат за така наречената надлимитна дейност, а също и за доплащания на лечения на български граждани в чужбина. Този въпрос е крайно време да се разгледа сериозно и да бъде обърнато внимание, той да бъде отразен точно в бюджета. Друго нещо, което беше важно и беше обещано: остойностяване на медицинските дейности, така наречените клинични пътеки“, каза още доц. Йорданов. Той изтъкна, че Спешната помощ извършва транспортна дейност. „На последно място – един изключително важен процес. Става дума за три професии, които трябва да бъдат защитени. Първата е на семейните лекари, джипитата, ние вървим към рязко намаляване на броя на хората, които работят в тази специалност, а тя е основополагаща. Без нея ще оставим без достъп до медицинска помощ големи територии в страната“, уточни още доц. Йорданов. Според него на второ място – медицинските сестри. „Без тях не може да има здравеопазване. Ние трябва да направим методика за формиране на работната заплата на медицинските специалисти и тя да бъде отразена в бюджета на страната“, допълни още доц. Йорданов.  \r\n \r\nДеница КИТАНОВА", "date": "2019.11.07", "title": "Доц. Георги Йорданов, БСП:  Очаквахме да видим в бюджета методите и средствата за така широко прокламираната реформа в здравеопазването, но явно са добре прикрити"}
{"url": "http://www.focus-news.net/news/2019/11/07/2717370/kopie-na-chudotvornata-ikona-na-sveta-bogoroditsa-vsetsaritsa-shte-bade-donesena-za-poklonenie-v-hram-sveti-velikomachenik-mina.html", "text": "Копие на чудотворната икона на Света Богородица Всецарица ще бъде донесена за поклонение в храм „Свети Великомъченик Мина” в Кюстендил. Това съобщи за  Радио „Фокус” – Кюстендил  архиерейският наместник на Кюстендилска духовна околия Генади Генадиев. Иконата ще бъде донесена на 9 ноември,около обяд, и ще остане за поклонение в храма до 11 ноември. „Тя ще престои в храма за благословение и утеха на Кюстендилска духовна околия”, каза Генади Генадиев. Светинята \"Всецарица\" е известна с многото си чудеса и с благодатната си помощ на хора с онкологични заболявания и на страдащи от бездетие. Иконата е копие на иконата, намираща се в Атонския манастир. „По силата на вярата човек може да придобие изцеление от всякакви заболявания”, каза Генади Генадиев.  \r\nВенцеслав ИЛЧЕВ", "date": "2019.11.07", "title": "Копие на чудотворната икона на Света Богородица Всецарица ще бъде донесена за поклонение в храм „Свети Великомъченик Мина”"}
{"url": "http://www.focus-news.net/news/2019/11/07/2717373/8-noemvri-ofitsialen-praznik-na-balgarskata-politsiya.html", "text": "8 ноември е официален празник на българсксата полиция. Официалното отбелязване на празника ще се състои в двора на ГД \"Национална полиция\". Ще присъства ръководството на МВР, директори на дирекции и структури в министерството. Празникът ще започне в 09.30 часа с полагане на венци пред паметника в градинката на \"Св. Седмочисленици\".", "date": "2019.11.07", "title": "8 ноември - официален празник на българската полиция"}
{"url": "http://www.focus-news.net/news/2019/11/07/2717374/vazstanoveno-e-osvetlenieto-v-kriviya-tunel-po-pat-i-1-e-79-blagoevgrad-kulata.html", "text": "Възстановено е осветлението в „Кривия тунел“ по път (I-1 9E-79) Благоевград – Кулата.Това съобщиха от  Агенция \"Пътна инфраструктура\" .", "date": "2019.11.07", "title": "Възстановено е осветлението в „Кривия тунел“ по път I-1 (E-79) Благоевград – Кулата"}
{"url": "http://www.focus-news.net/news/2019/11/07/2717371/marko-dzhurich-retsiprochnostta-za-koyato-govori-kosovskiyat-kandidat-za-premier-kurti-e-opit-da-bade-othvarlen-dialoga.html", "text": "Директорът на сръбската Служба за Косово и Метохия Марко Джурич заяви, че идеите на лидера на движение „Самоопределение“ и кандидат за премиер в Прищина Албин Курти за реципрочност с Белград са просто начин да заяви, че отхвърля бъдещите преговори за нормализирането на отношенията между двете страни, предава телевизионният канал  N1 . \r\nВ свое интервю по-рано, Курти заяви, че неговото правителство ще премахне стопроцентовите мита за сръбски внос, които станаха една от причините за временното прекратяване на диалога, ако Белград се съгласи от своя страна на отстъпки.  \r\nОсвен това той добави, че неговото правителство би заместило митата чрез реципрочност, в зависимост от действията на Сърбия, което според него е „приципа за здрави и конструктивни отношения“.  \r\n„Ние ще изготвим лист на всичко, което е нужно за реципрочността с Белград“, каза Курти.  \r\nСпоред него Сърбия трябва да направи нещо в други сфери, преди митата да бъдат вдигнати и само тогава диалогът ще може да бъде подновен.  \r\n„Ние нямаме лукса да си позволим още един диалог да се провали“, каза той.  \r\nДжурич обаче заяви, че „по този начин Курти обяви, че ще премахне възможността за продажба на сръбски стоки в Косово, дори с платените данъци“. Той заяви това в свое писмено изявление. \r\n„Белград ще продължи да дава на диалога шанс, но е трудно да имаме каквито и да е продуктивни преговори с човек, чиято идеология е изградена от омраза и политически анахронизъм“, пише Джурич.  \r\n \r\n Теодор Пенев", "date": "2019.11.07", "title": "Марко Джурич: Реципрочността, за която говори косовският кандидат за премиер Курти е опит да бъде отхвърлен диалога"}
{"url": "http://www.focus-news.net/news/2019/11/07/2717378/izlozhbata-stari-snimki-ot-kyustendil-predstavya-chast-ot-pametta-na-grada.html", "text": "Изложбата „Стари снимки от Кюстендил” представя част от кореновата система на града, предаде репортер на  Радио „Фокус” – Кюстендил . Изложбата се намира в обновения парк до сградата на Общински драматичен театър. Върху специално монтирани пана са поставени уголемени  копия на стари снимки от Кюстендил, част от книгата та почетния гражданин на Кюстендил Румен Манов – „Приказка за Кюстендил”. Самите табла са осветени и са монтирани в реновирания парк. „Аз никога не съм напускал Кюстендил. Колкото и рядко да съм се завръщал, колкото и далеч да съм живял, където и да съм обикалял. Като че ли, ние кюстендилци може да оценим града си само когато го напуснем. Градът ни е страхотен, уютен, топъл. Да, навсякъде и в Рим, Берлин, Токио, навсякъде има неуредици. Не може да искаме съвършеното, да ние го желаем, търсим и се стараем, но за това трябва работа, борба, работа, борба и пак работа”, каза Румен Манов. По думите му хората се питат какво им е дал Кюстендил, но точният отговор ще дойде само тогава, когато хората помислят и преценят те какво са дали на този град, а не градът на тях. Почетният гражданин на Кюстендил дари на училищата и детските градини своята книга „Небесни закрилници на дома”, а от името на Община Кюстендил беше дарена книгата на автора – „Приказка за Кюстендил”.  \r\nВенцеслав ИЛЧЕВ", "date": "2019.11.07", "title": "Изложбата „Стари снимки от Кюстендил” представя част от паметта на града"}
{"url": "http://www.focus-news.net/news/2019/11/07/2717377/po-iskane-na-rayonna-prokuratura-elhovo-sadat-zadarzha-pod-strazha-grazhdanin-na-republika-moldova-obvinen-v-protivozakonno-prevezhdane-na-chuzhdi-grazhdani-prez-balgarskata-granitsa.html", "text": "По искане на Районна прокуратура – Елхово, съдът задържа под стража Константин Т. – гражданин на Република Молдова. Той е обвинен за това, че на 03.11.2019 г. в района на ГКПП – Лесово, общ. Елхово, обл. Ямбол, превел през границата на страната от Република Турция в Република България група от хора – петима чужденци (от Република Ирак), без разрешение на надлежните органи на властта, като за извършване на деянието е използвано МПС – автомобил марка „Мерцедес“ – престъпление по чл.280, ал.2, т.3 и т.4, предл.1, вр. ал.1 от НК. Това съобщиха от  прокуратурата . \r\nСпоред прокурора налице е обосновано предположение за това, че Константин Т. е извършил престъплението, в което е обвинен. Представителят на държавното обвинение е категоричен, че Константин Т. може да се укрие или да извърши друго престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Елхово може да бъде обжалвано пред Окръжен съд – Ямбол.", "date": "2019.11.07", "title": "По искане на Районна прокуратура – Елхово съдът задържа под стража гражданин на Република Молдова, обвинен в противозаконно превеждане на чужди граждани през българската граница"}
{"url": "http://www.focus-news.net/news/2019/11/07/2717376/na-8-oktomvri-se-otvaryat-tsenovite-oferti-za-izgrazhdaneto-na-13-km-ot-am-struma-prez-kresnenskoto-defile.html", "text": "На 8 ноември, се отварят ценовите оферти на допуснатите кандидати в обществената поръчка за избор на изпълнител за проектиране и строителство на 13,2 км от автомагистрала „Струма“, в участъка между Кресна и Крупник. Това съобщиха от пресцентъра на  Агенция \"Пътна инфраструктура\" . Това е платното в посока Кулата - София, което ще преминава източно от Кресненското дефиле по ново трасе.  \r\nЦялата близо 24-километрова отсечка от Кресна до Крупник е разделена на два лота - 3.2.1 и 3.2.2, за да може на обекта да се работи едновременно. Утре се отварят ценовите оферти за лот 3.2.1 - от км 375+860 до км 389+100, и прилежащите пътни връзки. Индикативната стойност на поръчката е 444 796 305 лв. без ДДС. \r\nЛот 3.2.1 е с дължина 13,2 км. В участъка ще бъдат построени 3 тунела - „Симитли“ /211 м/, „Ракитна“ /1 135 м/ и „Стара Кресна“ /1 052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлези и подлези. Достъпът до трасето ще бъде осигурено чрез 3 пътни възела: \r\n - Пътен възел „Полето“ при 379-ти км, който ще осигурява достъпа от посока Кулата до селата Брежани и Полето, както и включване в автомагистралата в посока София. \r\n - Пътен възел „Мечкул“ при 384-ти км, който ще осигурява достъпа от посока Кулата до селата Мечкул и Брежани, както и включване в автомагистралата в посока София. \r\n - Пътен възел „Стара Кресна“ при км 387-ми км, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София. \r\nСрокът за изпълнение на обществената поръчка е 1556 дни и включва времето за проектиране и строителство. \r\nРаботата на тръжната комисия, разглеждаща техническите оферти за лот 3.2.2 продължава и предстои отварянето на ценовите оферти. \r\nПроектът за изграждане на участъка от АМ „Струма“ през Кресненското дефиле се планира да се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“.", "date": "2019.11.07", "title": "На 8 октомври се отварят ценовите оферти за изграждането на 13 км от АМ „Струма“ през Кресненското дефиле"}
{"url": "http://www.focus-news.net/news/2019/11/07/2717379/gdbop-preustanovi-deynostta-na-11-nezakonni-sayta.html", "text": "В периода 24-30 октомври служители на ГДБОП преустановиха дейността до 11 незаконни сайта, предоставяли актуални музикални произведения без уредени авторски и сродни права, съобщиха от пресцентъра на  МВР . Сигналът е подаден от International Federation of the Phonographic Industry (IFPI), чрез Българската асоциация на музикалните продуценти (БАМП). Съобщението се отнася за сървъри на международна компания в адресното пространство на България, на които са позиционирани 11 сайта, нарушаващи  правата върху музикални произведения като обекти на интелектуалната собственост. Към сигнала са приложени списък на сайтове и обекти, чиито права са нарушени, като  https://seedpeer.me/, http://www.sumotorrent.sx/, http://nydus.org/, https://ddl-music.to/ и др.  \r\nВ хода на проверката, извършена от ГДБОП е установено, че интернет страниците предоставят достъп на своите потребители до музикални произведения без необходимото по закон съгласие на правоносителите. Сайтовете били позиционирани на сървъри на международна компания в България, като част от тях били прикрити чрез използване на прокси сървъри (анонимизиращи услуги) на компания от САЩ. След проведените компютърно-разузнавателни дейности и издадени разпореждания,  достъпът до интернет страниците е преустановен, престъпната дейност е прекратена и са предотвратени огромни щети за авторите и правоносителите.", "date": "2019.11.07", "title": "ГДБОП преустанови дейността на 11 незаконни сайта"}
{"url": "http://www.focus-news.net/news/2019/11/07/2717382/administrativen-sad-blagoevgrad-dopusna-pregled-na-protokolite-i-chernovite-na-protokolite-na-sedem-sektsionni-izbiratelni-komisii-v-obshtina-gotse-delchev.html", "text": "Административен съд – Благоевград даде ход на дело, образувано против решение №125-МИ от 28.10.2019 г. на Общинска избирателна комисия Гоце Делчев, с което са обявени избраните за общински съветници в община Гоце Делчев. Това съобщиха от  Административен съд - Благоевград.  Жалбоподателят оспорва избора на общински съветници от листата на Коалиция „БСП за България“ с довода, че бюлетини с отразен преференциален вот за него неправилно са отчетени от ОИК като недействителни, което променя поименния състав на новия Общински съвет. \r\nЖалбоподателят оспори истинността на протоколите в седем секционни комисии на територията на община Гоце Делчев и поиска от съда проверка на съдържанието на протоколите и съответствието със съдържанието в черновите на същите протоколи.  \r\nОтветникът, Общинска избирателна комисия Гоце Делчев оспори изцяло като неоснователна жалбата на Камбуров. Като неоснователна оспори жалбата на Веселин Камбуров и представител на заинтересованата страна, избраният за съветник от листата на Коалиция „БСП за България“ Димитър Бояджиев. Според него, броят на оспорените недействителни бюлетини не би се отразил на крайния изборен резултат.  \r\nСлед като изслуша страните, съдът откри производство по оспорване истинността на протоколите на посочените от жалбоподателя 7 секционни избирателни комисии, както и истинността на протокола на ОИК Гоце Делчев. С определение съдът допусна и преглед на черновите на протоколите от СИК № 17, СИК № 18, СИК № 19, СИК № 32, СИК № 33, СИК № 34, СИК № 35 и задължи Общинска избирателна комисия Гоце Делчев да осигури изборните книжа от посочените седем секционни избирателни комисии. Съдът остави без уважение искането за разпит свидетел, член на секционна комисия, с мотива, че протоколът на СИК е официален документ и е недопустимо да се опровергава с гласни доказателства. Съдът взе предвид и факта, че в протокола на СИК няма отразени спорове на членовете, както и че няма подписали го с особено мнение. По направеното искане за повторно преброяване на недействителните и действителни бюлетини, подадени за Коалиция „БСП за България“, съдът ще се произнесе след преглед на черновите и протоколите на секционните комисии. \r\nСледващото заседание по делото е насрочено за 14.11.2019 г. от 13.30 часа.", "date": "2019.11.07", "title": "Административен съд - Благоевград допусна преглед на протоколите и черновите на протоколите на седем секционни избирателни комисии в община Гоце Делчев"}
{"url": "http://www.focus-news.net/news/2019/11/07/2717375/ministar-vladislav-goranov-pri-periodichni-ad-hok-resheniya-za-pensionniya-model-po-skoro-ne-mozhe-da-se-postigne-blagosastoyanie.html", "text": "При периодични ад хок решения за пенсионния модел по-скоро не може да се постигне благосъстояние. Това каза министърът на финансите Владислав Горанов пред журналисти във връзка с бюджета за 2020 г. , предаде репортер на  Агенция \"Фокус\" . Бюджетът е балансиран и не само във фискалния смисъл, а в смисъла, че следва всички политики, които бяха заложени в началото на този мандат през 2017 г. Това, от което най-много страдаме в определени публични политики е липсата на приемственос и последователност, което не дава възможност за постигане на дългосрочни цели като примерно целта за подобряване на качеството на средното образование и намаляване на неграмотността и връщането на децата в училище. Нещо, което е възлова предпоставка за ограничаване на бедността в определени групи население\", каза още Горанов. Той посочи,че приоритетите имат нужда от дългосрочна стратегия. \"Ако липсват съществени изненади в бюджета, за мен това е добра новина\",  подчерта още Горанов. Във връзка с идеите за преизчисляване на пенсиите, министърът на финансите раздели въпроса на две части. \"Първата част е свързан със самия пенсионен модел. Той е приет с консенсус и никой не го поставя под съмнение. Вторият аспект е дали чрез периодични ад хок решения по отношение на пенсионния модел може да се постигне благосъстояние. Отговорът е по-скоро не. В този смисъл по-високи пенсии ще имат българските пенсионери, когато работещите българи имат по-високи доходи. Никаква друга формула не е работеща. Другото е краткосрочно решение, граничещо с популизъм. Това означава дестабилизиране на пенсионната система в краткосрочен период, формиране на огромни задължения,респективно на държавата и стигането до един момент в непродължителен срок, в който Слава Богу при наличието на валутен борд ще се наложи промяна на осигурителната тежест или осигуряване на размера на пенсиите. Нека да си фокусираме върху увеличението на БВП и всички политики, които могат да доведат в тази посока и до увеличението на доходите. Пенсионната система така е измислена, че ако се получават високи доходи, ще се получават и високи пенсии\", допълни още Горанов. \r\nДеница КИТАНОВА", "date": "2019.11.07", "title": "Министър Владислав Горанов: При периодични ад хок решения за пенсионния модел по-скоро не може да се постигне благосъстояние"}
{"url": "http://www.focus-news.net/news/2019/11/07/2717380/lachezar-ivanov-gerb-ima-ustoychivo-povishavane-na-sredstvata-v-byudzheta-na-nzok-za-2020.html", "text": "Има устойчиво повишаване на средствата в бюджета на НЗОК за 2020. Това каза народният представител от ПГ на ГЕРБ Лъчезар Иванов по време на обсъждането на бюджета на НЗОК за 2020 г. в Комисията по бюджет и финанси,  която провежда съвместно засеадние с Комисията по здравеопазване и Комисията по социална политика, предаде репортер на  Агенция „Фокус“ . \"ПГ на ПП ГЕРБ ще подкрепи бюджета. И тук мисля, че е важно да се кажат две изречения. Мисля, че всеки един от нас ще изложи тезите в зала. Тук говорихме за устойчиво повишаване на средствата. Не само в здравната каса, в Министерство на здравеопазването и целия бюджет. Това се дължи на едно единствено нещо. Това е именно, че се води политика, която да повишава първо доходите на всички български граждани и оттам да има една добра събираемост, за да може днес да говорим за увеличаване на бюджета. Другото, което бих искал да споделя е, че тук се правят аналогии на бюджетиет на различните европейски страни\", каза още Иванов. Според него е важно да не се забравя от каква позиция тръгва дъпржавата ни и какъв е бил БВП. \"Говори се за съпоставка с европейските страни. Искам тук всички, които присъстват да направят една кратка справка колко заплащат европейските граждани за здраве и колко ние. Когато се правят критики и когато говорим за здравеопазване, трябва да знаем, че икономиката е огледалото на държавата. Това са думи на Маргарет Тачър. Какво друго искам да ви споделя. Относно критиките - да, здравеопазването е една изключително тежка материя за реформи. Тъй като те трябва да се осъществяват бавно, но сигурно ,за да може да се запази устойчивостта на системата. Тук очаквах шаблонните думи като \"Това е бюджет, който е на статуквото\". Тези думи някак ги забравихте. Реформите господа ще се видят и те ще се видят бавно, защото трябва да има съгласие в цялото общество\", заяви още Иванов. По думите му тепърва предстои националният рамков договор и там ще се намерят очакваните промени за повишаване на клиничните пътеки.  \r\nДеница КИТАНОВА", "date": "2019.11.07", "title": "Лъчезар Иванов, ГЕРБ: Има устойчиво повишаване на средствата в бюджета на НЗОК за 2020"}
{"url": "http://www.focus-news.net/news/2019/11/07/2717381/fokus-makedoniya-frenskiyat-poslanik-v-belgrad-zayavi-che-parizh-podkrepya-razshiryavaneto-na-es-no-tryabva-da-badat-izpalneni-nuzhnite-usloviya.html", "text": "Франция няма резерви по отношение на присъединяването на страните от Западните Балкани към Европейския съюз, но това е процес, който води до определени условия, които трябва да бъдат изпълнени, заяви френският посланик в Белград Жан-Луи Фалкони пред журналсити, предава македонската  ”Фокус“ . \r\n„Северна Македония и Албания работиха изключително усилено, особено с подписването на Преспанското споразумение. Но въпросът за разширяването е конкретен ангажимент за реформи, това беше основното искане за Северна Македония, реформата на Специалната прокуратура, съдебната реформа в Албания. Бяха поставени определени условия и тези условия не бяха изпълнени“ каза Фалкони. \r\nТой добави, че някои партньори в ЕС смятат, че преговорите трябва да бъдат открити така или иначе, но френският президент Еманюел Макрон иска да следва една последователна позиция. \r\n„Това означава, че има условия за присъединяване към ЕС, които важат за Сърбия (и другите страни) и тези условия трябва да бъдат изпълнени. Тук няма отстъпки (…)“, добави дипломатът. \r\n„Нужно е страните да приложат необходимите реформи. Етапите трябва да се спазват. Ако започнем да се „движим“ около условията от самото начало, ще имаме хлъзгав процес“, добави френският посланик в Белград.  \r\nОтносно изявлението на специалния представител на САЩ за Западните Балкани Матю Палмър за това, че Франция е допуснала историческа грешка, като не е позволила на двете страни да започнат преговори за присъединяване, дипломатът посочи, че това грешна оценка, понеже според него историята трябва да се разглежда в дългосрочен план.  \r\n \r\n Теодор Пенев", "date": "2019.11.07", "title": "„Фокус“ (Македония): Френският посланик в Белград заяви, че Париж подкрепя разширяването на ЕС, но трябва да бъдат изпълнени нужните условия"}
{"url": "http://www.focus-news.net/news/2019/11/07/2717385/rayonen-sad-varna-osadi-na-probatsiya-30-godishen-mazh-priznat-za-vinoven-za-krazhba-na-portmone.html", "text": "30-годишен варненец беше осъден на „пробация“ за срок от 10 месеца, при двете задължителни мерки - срещи с пробационен служител и регистрация по настоящ адрес с периодичност 2 пъти седмично. Това съобщиха от пресцентъра на  Районен съд – Варна  . Наказанието бе наложено по силата на постигнато между страните и одобрено от съда споразумение. Подсъдимият бе признат за виновен в извършването на кражба на 3 ноември миналата година. Тогава той противозаконно присвоил мъжки портфейл с намиращите се в него лични документи, карта за пътуване, заложен билет, парична сума в лева и евро, всичко на обща стойност за близо 600 лева. Към момента причинените от деянието имуществени вреди са възстановени на собственика. Съдебният акт е окончателен и влиза в сила веднага.", "date": "2019.11.07", "title": "Районен съд – Варна осъди на „пробация“ 30-годишен мъж, признат за виновен за кражба на портмоне"}
{"url": "http://www.focus-news.net/news/2019/11/07/2717387/kmetat-na-obshtina-zlatograd-miroslav-yanchev-ksmetovete-na-naseleni-mesta-i-obshtinskite-savetnitsi-polozhiha-kletva.html", "text": "На тържествена сесия на Общински съвет в Златоград, водена от Областния управител Недялко Славов, новоизбраните кмет на Община, кметовете на населени места и 17 общински съветници положиха клетва и подписаха клетвени декларации за мандат 2019-2023 г. Това съобщиха от   Община Златоград  . На събитието присъстваха много граждани и гости. По традиция символът на местното самоуправление – огърлицата на Общината, бе връчена на Мирослав Янчев от Областния управител на Област Смолян, който му пожела сили за неуморна работа, подкрепата на общинския съвет и хората. \r\nПоемайки властта, Кметът Янчев заяви, че за четвърти пореден мандат, усеща голямата подкрепа на своите съграждани и ясно съзнава отговорността на поетото обещание. „Повече от 60% от вота на моите съграждани е категорично доказателство, че промяната, която претърпя Златоград през последните 12 години, е исканата промяна за по-висок стандарт! Днес, стоя изправен пред вас, убеден, че времето е най-ценният ресурс, който никога не стига, когато имаме възможности да променяме към по-добро живота на местната общност!” Изрази и надежда, че с подкрепата на новоизбраните общински съветници и с подкрепата на всички граждани на общината, Златоград ще става все по-добро място за живеене! \r\nПървото заседание на новоизбрания Общински съвет на Община Златоград бе водено от най-възрастния общински съветник д-р Ангел Белев. След тайно гласуване, новият Общински съвет избра за свой председател Емил Хумчев.", "date": "2019.11.07", "title": "Кметът на Община Златоград Мирослав Янчев, ксметовете на населени места и общинските съветници положиха клетва"}
{"url": "http://www.focus-news.net/news/2019/11/07/2717383/komisiyata-po-byudzhet-i-finansi-prie-byudzheta-na-nzok-za-2020-g-na-parvo-chetene.html", "text": "Комисията по бюджет и финанси прие бюджета на НЗОК за 2020 г. на първо четене, предаде репортер на  Агенция \"Фокус\" . Предстои бюджетът на Касата да бъде гледан на извънредно заседание във вторник от пленарна зала.  \r\n\"За\" бюджета на НЗОК за 2020 г. от Комисията по бюджет и финанси гласуваха 13 народни представители, \"против\" - 7, без \"въздържали се\", с което той бе приет на първо четене. Бюджетът на НЗОК за следващата година бе подложен на гласуване и от членовете на Здравна комисия. Той бе подкрепен от 12 народни представители. Против него гласуваха 8 от членовете на Комисията по здравеопазване.  В бюджета на Здравната каса за 2020 г. са предвидени 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г. Трансферите за здравно осигуряване за 2019 г. са разчетени с ръст от 139,0 млн. лв. спрямо 2019 г., който се дължи на промяна в размера на пенсиите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др. \r\nДеница КИТАНОВА", "date": "2019.11.07", "title": "Комисията по бюджет и финанси прие бюджета на НЗОК за 2020 г. на първо четене"}
{"url": "http://www.focus-news.net/news/2019/11/07/2717388/na-8-noemvri-pravoslavnata-tsarkva-chestva-sabor-na-sv-arhangel-mihail.html", "text": "На 7 ноември от 17.00 часа в столицата , кв. Симеоново в храм \"Свети архангел Михаил\" с благословението на Негово светейшество Българския патриарх и Софийски митрополит Неофит, Архиерейска вечерня, ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\"   \r\n                                                       Никола ПЕТКОВ", "date": "2019.11.07", "title": "На 8 ноември Православната  църква чества Събор на св. Архангел Михаил"}
{"url": "http://www.focus-news.net/news/2019/11/07/2717389/rayonen-sad-varna-osadi-uslovni-25-godishen-mazh-priznat-za-vinoven-za-krazhba.html", "text": "25-годишен мъж от Каменар беше осъден на 10 месеца лишаване от свобода, чието изпълнение се отлага с  изпитателен срок от 3 години. Наказанието бе наложено по силата на постигнато между страните в съдебна зала споразумение. Това съобщиха от пресцентъра на  Районен съд – Варна  .   Самата кражба е извършена на 18 март тази година. На посочената дата, подсъдимият видял отворена входна врата на къща в квартал „Левски“, решил да се възползва и влязъл в помещения на приземния етаж, с намерение противозаконно да присвои съхранявани там вещи. Той видял лаптоп „Тошиба“ със зарядно и мишка, както и поставка с вентилатор за преносим компютър, взел ги и още същия ден  ги продал на свой познат. Инкриминираните чужди вещи са оценени на стойност около 250 лева.  \r\nНанесените щети са възстановени. Споразумението  е окончателно и влиза в сила веднага.", "date": "2019.11.07", "title": "Районен съд – Варна осъди условни 25-годишен мъж, признат за виновен за кражба"}
{"url": "http://www.focus-news.net/news/2019/11/07/2717384/gazeta-express-kosovo-publikuvani-sa-okonchatelnite-rezultatite-ot-izborite-v-kosovo.html", "text": "Централната избирателна комисия (ЦИК) на Косово публикува финалните резултати от изборите, които се проведоха преди повече от месец на 6 октомври, пише прищинското издание  Gazeta Express . \r\nРъководителят на ЦИК Валдете Дака публикува резултатите, като заяви, че окончателната цифра на далите своя глас е 1 млн. и 961 хил. души. Това означава, че избирателната активност е била 44,72%. Дака потвърди, че на база на финалните резултати от гласуването, изборите печелят движение „Самоопределение“, които са събрали общо 26,29% от вота, или малко повече от 220 хил. гласа. На второ място са „Демократическата лига на Косово“ с 24,5% от вота, а трети са Демократическата партия с 21%. „Сръбска листа“ е получила 57 хил. гласа или общо 6,74% от вота.  \r\n \r\n Теодор Пенев", "date": "2019.11.07", "title": "Gazeta Express (Косово): Публикувани са окончателните резултатите от изборите в Косово"}
{"url": "http://www.focus-news.net/news/2019/11/07/2717391/dvizhenieto-ot-km-77-do-km-79-v-uchastaka-burgas-konstantinovo-po-pat-ii-79-burgas-sredets-se-izvarshva-v-edna-lenta-poradi-katastrofa.html", "text": "Движението от км 77 до км 79 в участъка Бургас - Константиново по път II-79 Бургас - Средец се извършва в една лента поради катастрофа. Това съобщиха от  Агенция \"Пътна инфраструктура\" . Трафикът се регулира от \"Пътна полиция\".", "date": "2019.11.07", "title": "Движението от км 77 до км 79 в участъка Бургас - Константиново по път II-79 Бургас - Средец се извършва в една лента поради катастрофа"}
{"url": "http://www.focus-news.net/news/2019/11/07/2717386/ivaylo-ivanov-noi-prez-2020-g-ochakvame-sredniyat-osiguritelen-dohod-prodalzhava-vazhodyashtata-si-dinamika.html", "text": "През 2020 г. очакваме средният осигурителен доход продължава възходящата си динамика. Това каза управителят на НОИ Ивайло Иванов по време на представянето на бюджета на ДОО за 2020 г. по време на зесадението на Комисията по бюджет и финанси и Социална комисия, предаде репортер на  Агенция „Фокус“ .  Той посочи ,че бюджетът е израз на последователните усилия едновременно за укрепване на финансовата стабилност на ДОО и за подобряване на социалната защита на осигурените лица и пенсионерите“, заяви още Иванова. Той посочи, че приходната част е изготвена в сътрудничество с министерство на финансите и НАП.“През 2020 г. очакваме средният осигурителен доход да продължи възходящата си динамика и да нарасне до 1063 лв., което е ръст от 7,8 %“, допълни още Иванов. Той допълни, че общата численост на осигурените лица се очаква да нарасне с около 2400 души.  \r\nДеница КИТАНОВА", "date": "2019.11.07", "title": "Ивайло Иванов, НОИ: През 2020 г. очакваме средният осигурителен доход продължава възходящата си динамика"}
{"url": "http://www.focus-news.net/news/2019/11/07/2717393/nkiz-predstavi-zonite-si-na-forum-za-aktualnite-tendentsii-v-industriyata.html", "text": "Изпълнителният директор на Национална компания индустриални зони Антоанета Барес презентира три от проектите на дружеството - Икономическа зона София-Божурище, Индустриална зона „Загоре“ и  Индустриален и логистичен парк – Бургас- по време на имотната конференция BalREc 2019, която се проведе в София. На събитието бяха дискутирани инвестиционни проекти и актуални тенденции на пазара на индустриални имоти. Това съобщиха от пресцентъра на  \"Национална компания Индустриални зони\" . \r\nПо време на панела „Индустриални проекти и икономика: перспективи, конкурентоспособност и предизвикателства“ тя отбеляза, че НКИЗ предлага първокласни локации и отлични транспортни връзки в своите зони. Антоанета Барес изтъкна, че Икономическа зона София-Божурище е приоритетен проект на държавната компания, в която работят кадри от София, Божурище, Костинброд и Мрамор. „В зоната ни в Божурище приключваме проектирането на сграда, която ще бъде бизнесцентър, в който ще предлагаме социални услуги. Ние държим инвеститорите в нашите зони да се чувстват добре и правим всичко възможно, за да им помагаме. Там може да бъде изградена частна детска градина. Планираме да направим игрище и площадка за стрийт фитнес“, каза още г-жа Барес. Тя отбеляза и че продължава работата по проекта за пътна връзка към Икономическа зона София-Божурище, който да отговори на сериозния инвеститорски интерес към индустриалната зона, както и да обезпечи засиления трафик и да създаде повече удобство за живеещите в района на Божурище граждани.  \r\nВ гoдишния бизнec фopyм BalREc 2019 взеха участие инвеститори, финансови институции, консултанти, проект мениджъри, адвокатски компании и експерти, ангажирани с най-мащабните проекти и сделки в сектора на индустрията и ключови пазарни сегменти, свързани с инвестиционната среда в България. Пpoгpaмaтa беше opгaнизиpaнa в две зaли c десет тeмaтични пaнeлa и нaд 60 yчacтници - eĸcпepти oт Бългapия и Eвpoпa.", "date": "2019.11.07", "title": "НКИЗ представи зоните си на форум за актуалните тенденции в индустрията"}
{"url": "http://www.focus-news.net/news/2019/11/07/2717395/70-dka-gori-byaha-spaseni-ot-pozhar-v-elensko.html", "text": "50 дка широколистна и 20 дка иглолистна гора бяха спасени от пожар в Еленско. Сигнал за инцидента е подаден малко преди 18.00 часа вчера,  съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“. Според обаждането е произшествието е тръгнало от запалено царевично стърнище в района на село Марян /в местността Дъбравата/. Огънят е предизвикан от човешка небрежност. За щастие няма сериозни материални щети и пострадали хора. Собствеността на земята, която е горяла, се установява. \r\nЗа изминалото денонощие огнеборците от областта гасиха още къща в село Малки Чифлик, като при този инцидент са унищожени част от покрива, дървен материал и домашно имущество. \r\nНа тел. 112 са подадени още четири сигнала за пожари в сухи треви и два за горящи отпадъци. \r\nЛуиза ТРАНЧЕВА", "date": "2019.11.07", "title": "70 дка гори бяха спасени от пожар в Еленско"}
{"url": "http://www.focus-news.net/news/2019/11/07/2717392/ria-novosti-rusiya-e-saglasna-s-mnenieto-na-makron-za-mozachnata-smart-na-nato.html", "text": "Говорителят на руското външно министерство Мария Захарова нарече справедливо изказването на френския президент Еманюел Макрон, че НАТО напълно е загубило координация в рамките на съюза и това може да бъде определено като \"мозъчна смърт\", предава  РИА Новости . \r\n\"Златни думи. Истински и отразяващи. Ясно определение на сегашното състояние на НАТО“, написа Захарова в свое съобщение във „Фейсбук“.  \r\n„Как точно Европа може да контролира съдбата си? 20-ти век - два свята. 19-ти век и по-назад - безкрайни местни войни и „износ на идеология“ на ръба на мечовете и копията. Процесите, възникнали в точките „Удроу Уилсън“, които бяха втвърдени от Втората световна война и се развиха в икономическата, а след това и политическата интеграция на Европа, помогнаха за решаването на основната задача - да се спре безкрайният европейски раздор. Но всъщото време те доведоха до днешсната криза на идентичността и развитието“, се казва още в нейното съобщение. \r\nМакрон по-рано каза в свое интервю, че НАТО действа некоординирано, което може да се определи като„ мозъчна смърт“. Френският президент отбеляза липсата на „координация относно стратегическите решения между партньорите на САЩ и НАТО“ и заяви че има „некоординирани агресивни действия от друг съюзник в НАТО – Турция, в район, където нашите интереси са поставени на карта“, като имаше предвид операцията на Анкара в Северна Сирия.  \r\n \r\n Теодор Пенев", "date": "2019.11.07", "title": "РИА Новости: Русия е съгласна с мнението на Макрон за „мозъчната смърт“ на НАТО"}
{"url": "http://www.focus-news.net/news/2019/11/07/2717390/ministar-vladislav-goranov-po-skoro-shte-ima-koledni-dobavki-za-pensionerite.html", "text": "По-скоро ще има коледни добавки за пенсионерите. Това каза министърът на финансите Владислав Горанов пред журналисти, предаде репортер на  Агенция „Фокус“ .  \r\n„По-скоро ще има добавки за пенсионерите. Относително далече сме от там, но както вървят числата, няма причина да пестим от това“, заяви Горанов. Според него няма причина да няма коледни добавки за пенсионерите.  \r\nДеница КИТАНОВА", "date": "2019.11.07", "title": "Министър Владислав Горанов: По-скоро ще има коледни добавки за пенсионерите"}
{"url": "http://www.focus-news.net/news/2019/11/07/2717396/70-godishen-velosipedist-e-blasnat-ot-mototsiklet-na-peshehodna-pateka-na-bul-shesti-septemvri-v-plovdiv.html", "text": "70-годишен велосипедист е бил блъснат от мотоциклет на пешеходна пътека по бул.“Шести септември“, съобщи за  Радио „Фокус“- Пловдив  говорителят на ОДМВР. Мотоциклетът е бил управляван от 43-годишен водач. Сигналът е бил подаден в 13.40 ч. в сектор „Пътна полиция“. По първоначални данни велосипедистът, на 70 години, преминал неправилно през пешеходна пътека. Двамата са изпробвани на място за употреба на алкохол, резултатът при по-възрастният е 0,5 промила. Откаран е в болница за оказване на медицинска помощ. Най-вероятно по случая ще бъде взето административно отношение. \r\nЦветана ТОНЧЕВА", "date": "2019.11.07", "title": "70-годишен велосипедист е блъснат от мотоциклет на пешеходна пътека на бул. „Шести септември“ в Пловдив"}
{"url": "http://www.focus-news.net/news/2019/11/07/2717394/violeta-zheleva-bsp-za-treta-poredna-godina-shte-predlozhim-mezhdu-parvo-i-vtoro-chetene-preizchislyavane-na-pensiite.html", "text": "За трета поредна година ще предложим между първо и второ четене преизчисляване на пенсиите. Това каза народният представител  от ПГ на „БСП за България“ Виолета Желева по време на представянето на бюджета на ДОО за 2020 г. по време на заседанието на Комисията по бюджет и финанси и Социална комисия, предаде репортер на  Агенция „Фокус“ .   \r\n„В проекта на бюджет на ДОО лисват ангажименти и политики, насочени  към справяне със следните проблеми. Някои от тях с всяка изминала година се увеличават.  \r\nТака гръмко увеличаването и осъвременяване на пенсиите от 1 юли 2020 г. с 6,7 % е единственото, което може да заявим като положително в този проект на бюджет“, каза тя и отчете, че то обаче е недостатъчно. „Обществото очаква далеч по-адекватни размери на пенсиите. Продължаваме да твърдим, че това увеличение от 6, 7% няма да разреши проблема, но напротив ще разшири ножицата между старите и новите пенсии. Това създава несправедливост и конфликт между поколенията“, допълни още Желева. Тя заяви, че  БСП не приема замразяването на останалите социални плащания. Депутатът от БСП заяви, че аргументите им против подкрепа на ДОО са много. \"Искам да кажа, че ние няма да го подкрепим, естествено, защото той продължава тенденцията за затвърждаване на най-ниските нива на бедност и неравенство в ЕС\", подчерта още Желева.  \r\nДеница КИТАНОВА", "date": "2019.11.07", "title": "Виолета Желева, БСП: За трета поредна година ще предложим между първо и второ четене преизчисляване на пенсиите"}
{"url": "http://www.focus-news.net/news/2019/11/07/2717399/byudzhetna-komisiya-prie-na-parvo-glasuvane-byudzheta-na-doo-za-sledvashtata-godina.html", "text": "Бюджетна комисия прие бюджета на Държавното обществено осигуряване за следващата година, предаде репортер на  Агенция \"Фокус\" . Предстои бюджетът на ДОО да бъде гласуван и от пленарна зала на извънредно заседание във вторник. \"За\" бюджета на ДОО за 2020 г. гласуваха 13 народни представители от Комисията по бюджет и финанси, - \"против\" - 7 и \"въздържали се\" - 0, с което бе приет. В Социална комисия членовете дадоха за бюджета на общественото осигуряване за 2020 г. 11  гласа \"за\", 8 - \"против\" и 1\"въздържали се\". Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. \r\nМаксималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им. \r\nПрогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. \r\nПрез 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв. \r\nНе се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица. \r\nСъс законопроекта се предлагат и промени в Кодекса за социално осигуряване, свързани с изпълнението на бюджета на държавното обществено осигуряване, както и някои изменения, с които се прецизират разпоредби относно правата на осигурените лица. \r\nДеница КИТАНОВА", "date": "2019.11.07", "title": "Бюджетна комисия прие на първо гласуване бюджета на ДОО за следващата година"}
{"url": "http://www.focus-news.net/news/2019/11/07/2717397/pavel-shopov-ataka-zakonat-za-sotsialnite-uslugi-tryabva-da-bade-otmenen-predi-da-vleze-v-sila-zakona-za-darzhavniya-byudzhet-kadeto-sa-predvideni-mnogo-pari.html", "text": "Законът за социалните услуги трябва да бъде отменен преди да влезе в сила Законът за държавния бюджет, където са предвидени много пари. Това каза народният представител  от „Атака“ Павел Шопов по време на представянето на бюджета на ДОО за 2020 г. по време на зесадението на Комисията по бюджет и финанси и Социална комисия, предаде репортер на  Агенция „Фокус“ .   \r\n„Ще дам идея да бъдат спестени едни пари, десетки милиони по един закон, по който внесохме законопроект за неговата отмяна. Това е Законът за социалните услуги. Още тогава ние от „Атака“ в комисия и зала оспорихме този законопроект и говорихме за неговата сбъркана философия“, посочи още Шопов. Според него този законопроект е направен, за да могат едни пари да попаднат в НПО. „Тези пари няма да имат обществено полезен резултат. Нека те да останат пак в тази сфера, но по начина, по който ефективно да свършат работа“, посочи още Шопов.  \r\nДеница КИТАНОВА", "date": "2019.11.07", "title": "Павел Шопов, „Атака“: Законът за социалните услуги трябва да бъде отменен преди да влезе в сила Закона за държавния бюджет, където са предвидени много пари"}
{"url": "http://www.focus-news.net/news/2019/11/07/2717402/na-8-mi-noemvri-v-muzey-vazrazhdane-i-uchreditelno-sabranie-shte-ima-nagrazhdavane-na-finalistite-v-natsionalniya-uchenicheski-konkurs-140-godini-tarnovska-konstitutsiya.html", "text": "На 8-ми ноември в музей \"Възраждане и Учредително\" събрание ще има награждаване на финалистите в националния ученически конкурс \"140 години Търновска конституция\", съобщиха от  Общината . Събитието ще се проведе от 11.00 часа, иницииран от Национален клуб \"Родолюбие\"", "date": "2019.11.07", "title": "На 8-ми ноември в музей \"Възраждане и Учредително събрание\" ще има награждаване на финалистите в националния ученически конкурс \"140 години Търновска конституция\""}
{"url": "http://www.focus-news.net/news/2019/11/07/2717398/d-r-hasan-ademov-dps-nyama-da-podkrepim-byudzheta-na-doo-za-2020-g-zashtoto-ne-se-reshava-s-nego-nito-edin-ot-sistemnite-problemi-na-sotsialnoto-osiguryavane.html", "text": "Няма да подкрепим бюджета на ДОО за 2020 г., защото не се решава с него нито един от системните проблеми на социалното осигуряване. Това каза народният представител от ДПС и председател на Социална комисия д-р Хасан Адемов по време на представянето на бюджета на ДОО за 2020 г. по време на зесадението на Комисията по бюджет и финанси и Социална комисия, предаде репортер на  Агенция „Фокус“ .  Той посочи, че не са видими резултати, въпреки оптимистичните изказвания на част от социалните партньори от реформата, стартирала в началото на 2016 г.  \r\n„Искам да благодаря на екипа на г-н Ивайло Иванов и на експерти от НОИ за професионалния начин, по който е структуриран, изготвен бюджета на ДОО. Искам да обърна внимание и в това число на министъра на финансите, затова, че тази институция от около 3467 човека, с 1, 05 % от всички разходи администрира 12, 5 млрд. лв.“, каза още Адемов.  \r\nДеница КИТАНОВА", "date": "2019.11.07", "title": "Д-р Хасан Адемов, ДПС: Няма да подкрепим бюджета на ДОО за 2020 г., защото не се решава с него нито един от системните проблеми на социалното осигуряване"}
{"url": "http://www.focus-news.net/news/2019/11/07/2717401/20-godishen-mazh-beshe-osaden-za-proizvodstvo-i-razprostranenie-na-marihuana-sled-sklyucheno-sporazumenie.html", "text": "Варненският окръжен съд одобри споразумение,  постигнато между Окръжна прокуратура- Варна и 20-годишния Николай Колев, с което той се признава за виновен в това, че без да има разрешително държал с цел разпространение, високорискови наркотични вещества, както и че е отглеждал растения от рода на индийски коноп. Това съобщиха от пресцентъра на  Окръжен съд – Варна  . На 01.07.2019г. във Варна, в Николай били открити общо над  5704 гр.  марихуана с различно съдържание на активно действащия компонент тетрахидроканабинол на обща стойност 34 224,96 лева. На същата дата той продал на друго лице 13,20 гр. марихуана на стойност 79,20 лева. Освен това Николай Колев засял и отглеждал 46 растения от рода на индийски коноп, в нарушение на установените правила в Закона за контрол върху наркотичните вещества и прекурсорите.Младият мъж е със средно образование и с чисто съдебно минало.  Със споразумението се прекратява наказателното производство срещу него. За първото престъпление подсъдимият прие да търпи наказание „лишаване от свобода“ за срок от 1 година и 11 месеца, което да бъде отложено с изпитателен срок от 4 години. За отглеждането на забранените растения 20 –годишният мъж е наказан с 1 година и 11 месеца затвор с 3 години изпитателен срок, като той ще търпи по-тежкото от двете наложени наказания. И за двете престъпления няма да бъде санкциониран с глоба. Определението на Окръжен съд – Варна е окончателно и не подлежи на обжалване или протест.", "date": "2019.11.07", "title": "20-годишен мъж беше осъден за производство и разпространение на марихуана след сключено споразумение"}
{"url": "http://www.focus-news.net/news/2019/11/07/2717372/administrativniyat-sad-v-kyustendil-e-obrazuval-delo-sreshtu-rezultatite-ot-izborite-za-kmet-na-obshtinata.html", "text": "Административният съд в Кюстендил е образувал дело срещу резултатите от изборите за кмет на общината. Това съобщиха за  Радио „Фокус” – Кюстендил  от съдебната институция. Заседанието по делото е насрочено за 12 ноември от 9.00 часа. Делото е образувано по жалба на представител на политическа партия срещу решение на Общинска избирателна комисия, с което е обявен за избран за кмет на Община Кюстендил, област Кюстендил Петър Паунов. Релевират се основания за оспорване по чл.146, т.4 и т.5 от АПК. Нарушението на закона, поради неправилното му прилагане, се свързва с нарушаване на правилата за провеждане на предизборната кампания. Сред тях са завоалирано провеждане на предизборна агитация, поставени агитационни материали в полза на кандидата, непредоставяне от регионалните телевизионни и радиоцентрове на възможност за безплатни диспути за кандидатката на партията, липса на социологически проучвания в общината, посредством които да се съпоставя т.нар. избирателна подкрепа за кандидатите за кмет, електронно допитване под формата на сондаж в интернет сайт, което се различава от предварителните прогнозни резултати след края на изборния ден и срив в информационната система на ОИК в ранните часове на 28 октомври, след който са изнесени други данни за резултата от избора. \r\nВенцеслав ИЛЧЕВ", "date": "2019.11.07", "title": "Административният съд в Кюстендил е образувал дело срещу резултатите от изборите за кмет на общината"}
{"url": "http://www.focus-news.net/news/2019/11/07/2717400/tacc-iran-ochakva-da-si-satrudnichi-s-maae-za-razsledvane-na-intsidenta-sas-zadarzhaneto-na-tehen-sluzhitel.html", "text": "Техеран очаква, че ще работи с Международната агенция за атомна енергия (МААЕ) за разрешаване на инцидента с временното задържане на служител на организацията в иранското съоръжение в Натанц, предава  ТАСС . \r\nТова съобщи постоянният представител на Иран към международните организации във Виена Казем Гариб Абади. \r\n„Бихме искали МААЕ да си сътрудничи с нас, за да разрешим този въпрос“, заяви иранският представител. Абади добави, че „агенцията е отговорила положително на предложението за сътрудничество“. \r\nТой отбеляза още, че МААЕ е получила пълната хронология на инцидента.  \r\n\"В момента ние разследваме този въпрос с агенцията\", подчерта Гариб Абади. \r\nТой също така заяви, че „инцидентът е свързан със сигурността“ на ядрените съоръжения на страната и няма нарушения на правата на агенцията.  \r\n\"Нашите детектори определиха, че този експерт може да носи опасни материали със себе си“, заяви иранският представител. \r\nНа заседание на МААЕ по-рано беше обсъден инцидент, свързан с временното задържане на представител на агенцията и недопускането му до съоръжение в Натанц. Иранската организация за атомна енергия заяви, че към момента на проверката на входа на съоръжението се е задействало оборудване, което е показало наличието на „съмнителни“ вещества и материали. След това лицензът на служителя е бил отнет. \r\n \r\n Теодор Пенев", "date": "2019.11.07", "title": "TACC: Иран очаква да си сътрудничи с МААЕ за разследване на инцидента със задържането на техен служител"}
{"url": "http://www.focus-news.net/news/2019/11/07/2717405/", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи. Пътните настилки са сухи. Повишена е опасността от падащи камъни по всички направления в областта. През деня не са получавани сигнали за инциденти по пътищата в региона. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са сухи. В края на работния ден автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.07", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/11/07/2717365/zdravka-chimeva-spetsialist-v-oblastta-na-organiziranite-pochivki-privlichaneto-na-poveche-ruski-turisti-bi-kompensiralo-otliva-zaradi-falita-na-tomas-kuk.html", "text": "По-малкият брой туристи, който очакваме заради фалита на „Томас Кук“ може да се компенсира с правилна държавна политика. Това каза за  Радио „Фокус“ - Пирин  Здравка Чимева, специалист в областта на организираните почивки от Благоевград. По думите ѝ в тази връзка би било добре да работим по-активно по отношение привличането на туристи от Русия. „Причините са много, но най-вече, че нямаме езикова бариера. Освен това те все още имат много добро отношение към нас като славяни и християни. В потвърждение на това, което казвам, че ние не работим за привличане на туристи от Русия, ще ви кажа, че в Турция и по-конкретно в Истанбул има спешна помощ на руски език. Освен това има вестници, които се издават на руски език, има четири или пет телевизионни програми на руски език. И отново казвам, че тук говорим за Истанбул, а не за Анталия, където има дори училища, в които се преподава на руски език. Има също частни летища и така нататък“, каза още Чимева. Според нея ако искаме да имаме добре развит туризъм, то не би следвало да бъркаме икономиката с туризма, макар че едното би могло да окаже позитивно влияние на другото. „Моето лично мнение, базирано на практическия опит, който имам е, че трябва да работим с партньорите от Русия. Също така трябва да се работи в посока премахването на ограниченията като визи и други подобни, поставени ни от Европейския съюз за запазване на границите“, коментира Чимева.  \r\nЛивия НИНОВА", "date": "2019.11.07", "title": "Здравка Чимева, специалист в областта на организираните почивки: Привличането на повече руски туристи би компенсирало отлива заради фалита на „Томас Кук“"}
{"url": "http://www.focus-news.net/news/2019/11/07/2717406/verizhna-katastrofa-mezhdu-tri-leki-avtomobila-e-stanala-na-glaven-pat-e-79-sled-blagoevgrad-v-posoka-simitli-nyama-postradali.html", "text": "Верижна катастрофа между три леки автомобила е станала на главен път Е-79 след Благоевград в посока Симитли. Това съобщиха от  ОДМВР – Благоевград.   Сигналът за инцидента е получен около 16.22 часа. При него няма пострадали, нанесени са само материални щети. \r\nДвижението в района е нормално.", "date": "2019.11.07", "title": "Верижна катастрофа между три леки автомобила е станала на главен път Е-79 след Благоевград в посока Симитли, няма пострадали"}
{"url": "http://www.focus-news.net/news/2019/11/07/2717364/d-r-nigyar-dzhafer-dps-nyama-da-podkrepim-byudzheta-na-nzok-poradi-prekalenata-ustoychivost-na-tendentsiite-v-zdraveopazvaneto.html", "text": "Няма да подкрепим бюджета на НЗОК, поради прекалената устойчивост на тенденциите в здравеопазването. Това каза народният представител от ПГ на ДПС и зам.-председател на Народното събрание д-р Нигяр Джафер по време на обсъждането на бюджета на НЗОК за 2020 г. в Комисията по бюджет и финанси,  която провежда съвместно засеадние с Комисията по здравеопазване и Комисията по социална политика, предаде репортер на  Агенция „Фокус“ .  „Приветствам експертните становища, които получихме от Фискалния съвет, но имайки предвид, че на тях това им е работата, затова ги избрахме, те са си свършили работата“, каза още д-р Джафер.  \r\nДеница КИТАНОВА", "date": "2019.11.07", "title": "Д-р Нигяр Джафер, ДПС: Няма да подкрепим бюджета на НЗОК, поради прекалената устойчивост на тенденциите в здравеопазването"}
{"url": "http://www.focus-news.net/news/2019/11/07/2717412/kmetat-na-vidin-d-r-tsvetan-tsenkov-se-sreshtna-s-ministar-predsedatelya-boyko-borisov-na-natsionalna-sreshta-na-pp-gerb-i-sds-s-novoizbranite-kmetove.html", "text": "Кметът на Видин д-р Цветан Ценков се срещна с министър-председателя Бойко Борисов на Национална среща на ПП ГЕРБ и СДС с новоизбраните кметове, съобщиха от  Радио \"Фокус\"- Видин . Информация за срещата бе разпространена от д-р Ценков в социалните мрежи. „По време на срещата си  министър-председателят на Република България г-н Бойко Борисов заяви , че се  познаваме от повече от 20 години. Работили сме заедно. Надявам се и съм убеден, че и за в бъдеще ще работим заедно за развитието и връщането на град Видин на челно място\", е написал д-р Ценков. Кметът на Видин допълни, че ще бъде кмет на всички жители на Видин, независимо от политическата принадлежност. Ще се бори за развитието на общината и ще разчита на подкрепата на правителството.", "date": "2019.11.07", "title": "Кметът на Видин д-р Цветан Ценков се срещна с министър-председателя Бойко Борисов  на Национална среща на ПП ГЕРБ и СДС с новоизбраните кметове"}
{"url": "http://www.focus-news.net/news/2019/11/07/2717408/prezidentat-rumen-radev-ochakvam-istinsko-sastezanie-mezhdu-kandidati-a-ne-formalno-izpalnenie-na-protsedurata-po-izbor-na-glaven-prokuror.html", "text": "Очаквам истинско състезание между кандидати, а не формално изпълнение на процедурата по избор на главен прокурор. Това каза президентът Румен Радев в изявление по повод избора на Иван Гешев за нов главен прокурор от ВСС, предаде репортер на  Агенция „Фокус“ . С този мотив той върна за разглеждане на ВСС указа за назначение на главния прокурор. „Конституцията не ме задължава да мотивирам указа, с който назначава или връщам на ВСС предложения от него кандидат. Независимо от това, реших да се обърна към членовете на ВСС, които избират главния прокурор., издигането на един единствен кандидат отнема от престижа и легитимността на бъдещия главен прокурор така необходими за неговата нелека и отговорна мисия. Белег на демократичната държава е наличието на алтернативи при заемането на висши държави длъжности. Този подход за избора между един кандидат беше подкрепен и от изпълнителната власт, като министърът на правосъдието отказва да издигне втори кандидат и това доведе до липсата на алтернатива. Бъдещият главен прокурор трябва да се ползва с високо обществено доверие“, посочи президентът.  \r\nТеодора ПАВЛОВА", "date": "2019.11.07", "title": "Президентът Румен Радев: Очаквам истинско състезание между кандидати, а не формално изпълнение на процедурата по избор на главен прокурор"}
{"url": "http://www.focus-news.net/news/2019/11/07/2717410/yens-stoltenberg-berlin-ne-tryabva-da-zabravya-zhiznenovazhnata-rolya-na-vashington-v-obedinenieto-na-evropa-i-germaniya-sled-studenata-voyna.html", "text": "Берлин не трябва да забравя жизненоважната роля на Вашингтон в обединението на Европа и Германия след Студената война, заяви генералният секретар на НАТО Йенс Столтенберг, предава  Reuters . Неговите коментари идват след като германският външен министър Хейко Маас нарече единството „подарък от Европа“. \r\n„Обединението на Германия и Европа щеше да е невъзможно без гаранциите за безопасността от страна на САЩ“, заяви Столтенберг по време на събитие, посветено на 30-тата годишнина от падането на Берлинската стена.  \r\n„Всеки опит да бъде дистанцирана Европа от Северна Америка не само рискува трансатлантическия алианс, но и може да раздели самата Европа“, добави той.  \r\n \r\n Теодор Пенев", "date": "2019.11.07", "title": "Йенс Столтенберг: Берлин не трябва да забравя жизненоважната роля на Вашингтон в обединението на Европа и Германия след Студената война"}
{"url": "http://www.focus-news.net/news/2019/11/07/2717409/izvarshva-se-rehabilitatsiya-na-patya-avtomagistrala-struma-lozenitsa.html", "text": "Извършва се рехабилитация на пътя автомагистрала „Струма“ – Лозеница от км 0+000 до км 10+754. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването е ограничено за всички моторни превозни средства и ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През деня е регистрирана една верижна катастрофа между три леки автомобила на главен път Е-79 след Благоевград в посока Симитли. При нея няма пострадали, нанесени са само материални щети. Повишена опасност от падащи камъни има в Кресненското дефиле, също и в района на проходите Предел и Папаз Чаир.  \r\nЛивия НИНОВА", "date": "2019.11.07", "title": "Извършва се рехабилитация на пътя автомагистрала „Струма“ – Лозеница"}
{"url": "http://www.focus-news.net/news/2019/11/07/2717403/reuters-vietnamskata-politsiya-potvardi-samolichnostta-na-vsichki-39-zhertvi-ot-kamiona-nameren-vav-velikobritaniya.html", "text": "Виетнамската полиция потвърди самоличността на всички 39 жертви, открити в ремаркето на камион в графство Есекс, Великобритания, предава  Reuters . \r\nСпоред информацията, всички жертви са били с виетнамско гражданство и идват от различни провинции на страната. \r\n„Виетнамското министерство на отбраната и британските власти успяха да потвърдят, че всички 39 жертви, открити мъртви в Есекс на 23 октомври са били виетнамци“, се казва в изявление на министерството.  \r\n \r\n Теодор Пенев", "date": "2019.11.07", "title": "Reuters: Виетнамската полиция потвърди самоличността на всички 39 жертви от камиона, намерен във Великобритания"}
{"url": "http://www.focus-news.net/news/2019/11/07/2717411/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Заради ремонт е ограничено движението в 14-километров участък от Автомагистрала „Струма” в област Кюстендил. Ограничено е движението в посока Дупница - от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79 като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.07", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/11/07/2717413/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите.  \r\nВенцеслав ИЛЧЕВ", "date": "2019.11.07", "title": "Нормално се извършва преминаването през ГКПП  „Гюешево”"}
{"url": "http://www.focus-news.net/news/2019/11/07/2717416/zatrudneno-e-dvizhenieto-po-patya-sliven-staro-selo.html", "text": "Трафикът по пътищата в Сливен и областта е интензивен,  но без задръствания, съобщиха от   Областно пътно управление - Сливен . Пътните настилки са сухи и нормално проходими.Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС по пътя Сливен –  Старо село от км 2+000 до км 17+000. Движението се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30.11.2019 г.", "date": "2019.11.07", "title": "Затруднено е движението по пътя Сливен - Старо село"}
{"url": "http://www.focus-news.net/news/2019/11/07/2717414/7463-mln-lv-sa-ochakvanite-prihodi-ot-tol-taksi-i-e-vinetki-prez-2020-g.html", "text": "450 млн. лв. са предвидените през 2020 г. приходи от тол такси за използване на републиканската пътна мрежа от тежкотоварни автомобили над 3,5 тона и 296,3 млн. лв. от електронни винетки, съобщиха от  МРРБ . Така постъпленията от таксите за ползване на републиканската пътна мрежа догодина ще са общо 746,3 млн. лв. Това съобщи министърът на регионалното развитие и благоустройството Петя Аврамова днес на заседание на парламентарната Комисия по регионална политика, благоустройство и местно самоуправление. Приходите от тол таксите ще постъпват в централния бюджет, от където ще се преразпределят към бюджета на министерството. Министър Аврамова информира народните представители за напредъка по въвеждане в експлоатация на електронната система за таксуване. Напълно е завършен първият етап от Електронната система - таксуване на база време (електронна винетка). Приет е вторият етап от системата - таксуване на база изминато разстояние (тол такса). Тя е въведена в техническа експлоатация и е в тестови режим от 16 август. Към момента е на финален етап процесът на определяне на тарифите и обхватът на пътната мрежа, за чието ползване ще се дължи тол такса. Предстои размерът на таксите да бъде подложен на обществено обсъждане. Въведено е 24-часово обслужване. Отворени са процедури за регистрация в регистъра на националните доставчици на услуги за електронно таксуване и сключване на договори с доставчици на услуги и процедури по вписване на доставчици на декларирани данни в публичния списък на АПИ. Изградени са общо 200 стационарни контролни точки. Проверени са 1 198 547 пътни превозни средства. Съставени са 9 067 акта и 78 061 нарушители са заплатили компенсаторна такса на място в мобилните контролни единици. Постъпилите суми от компенсаторни такси и глоби са 6 241 257 лв.Регионалният министър посочи, че членовете на Обществения консултативен съвет са запознати с последния вариант на обхвата на републиканските пътища, за които се предлага да се плаща такса за тежкотоварни автомобили. Тя обърна внимание, че платени ще са 6050 км от републиканската пътна мрежа. Останалите 14 000 км от нея ще са безплатни за тежкотоварните автомобили, както и безплатни остават 20 000 км общинска пътна мрежа. Направихме сериозни отстъпки в обхвата на системата. Това е оптималния вариант, за да имаме средства за ремонт и изграждане на пътища, заяви Аврамова.", "date": "2019.11.07", "title": "746,3 млн. лв. са очакваните приходи от тол такси и е-винетки през 2020 г."}
{"url": "http://www.focus-news.net/news/2019/11/07/2717417/sport-izteglen-beshe-zhrebiyat-za-finalite-na-tenis-turnira-atp-v-london.html", "text": "Изтеглен беше жребият за финалите на тенис турнира ATP в Лондон, които ще се проведат между 10 и 17 ноември. По традиция осемте най-добри играчи през сезона бяха разделени в две групи. Тази година те ще носят имената на Андре Агаси и Бьорн Борг. \r\nПоставен под №1 е Рафаел Надал, който повежда група \"Агаси\". В нея са още Данийл Медведев, Стефанос Циципас и миналогодишният шампион Александър Зверев. \r\nСветовният № 2 Новак Джокович води група \"Борг\", където са още Роджър Федерер, Доминик Тийм и Матео Беритини.  \r\nОт представянето на Джокович и Надал ще се реши и кой от двамата ще завърши сезона като №1 в ранглистата. Към момента Надал води с 640 точки.  \r\nРезерви са Роберто Баутиста Агут и Гаел Монфис. Любопитна подробност е, че финалистите в Лондон са от осем различни държави.", "date": "2019.11.07", "title": "Спорт: Изтеглен беше жребият за финалите на тенис турнира ATP в Лондон"}
{"url": "http://www.focus-news.net/news/2019/11/07/2717407/prezidentat-rumen-radev-vrashta-za-prerazglezhdane-vav-vss-izbora-na-ivan-geshev-za-glaven-prokuror.html", "text": "Президентът Румен Радев връща за преразглеждане във ВСС избора на  Иван Гешев за главен прокурор, предаде репортер на  Агенция „Фокус“ .  Това стана ясно по време на изявление на държавния глава за медиите по повод избора на нов главен прокурор от Висшия съдебен съвет. \r\n “Фокус“ припомня:   Пленумът на ВСС избра Иван Гешев за главен прокурор на 24 октомври 2019 г.  По закон решението за избор на главен прокурор трябва да вземе Пленумът на Висшия съдебен съвет. То се счита за прието, когато се гласува с мнозинство не по-малко от седемнадесет гласа от членовете с явно гласуване. В избора участваха 24 магистрати. „За“ кандидатурата на Гешев гласуваха 20 магистрати, „против“ –4 и „въздържали се“ -0, с което тя бе приета. Предстои кандидатурата му да бъде утвърдена с указ от президента Румен Радев. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране. Съгласно Конституцията главният прокурор е този, който осъществява надзор за законност и методическо ръководство върху дейността на всички прокурори. Изборът на Иван Гешев предизвика вълна от протести, като основните искания след вече утвърдената му от ВСС кандидатура, са президентът Румен Радев да не подписва указа за назначението му. \r\nТеодора ПАВЛОВА", "date": "2019.11.07", "title": "Президентът Румен Радев връща за преразглеждане във ВСС избора на Иван Гешев за главен прокурор"}
{"url": "http://www.focus-news.net/news/2019/11/07/2717419/aktsenti-v-sutreshniya-blok-dobro-utro-balgariya-po-radio-fokus-na-8-noemvri.html", "text": "България е втора в  ЕС по рециклиране на пластмаса според изследване на Евростат. Как стигнахме до това място и какви нови продукти се произвеждат след рециклирането, в сутрешния блок  „Добро утро, България“  на   Радио „Фокус“  отговорите търсим от Николай Михайлов, консултант по устойчиво развитие. В навечерието на Световния ден на младежта ще обсъдим кои са работещите европейски програми за младежка интеграция, удовлетворяващи ли за младите програмите, които се предлагат у нас? По тези и други въпроси ще разговаряме с Антон Стоянов от Младежкия институт за европейско развитие и интеграция. По повод Европейския ден на здравословното хранене  ще потърсим отговор на въпроса до какви проблеми  на храносмилателната система води нездравословното и нередовно хранене. Наш гост ще бъде  д-р Борислав Бенишев, хирург в Клиниката по обща и ендоскопска хирургия, УМБАЛ „Св. Иван Рилски“. Образователно-информационна кампания за Европейския ден на здравословното хранене организират в Севлиево. Повече по темата ще научим от колегата Луиза Транчева. \r\nТези и още теми – в „Добро утро, България” от 06.00 до 10.00 часа на 8 ноември, с водещ Елеонора Чолакова.", "date": "2019.11.07", "title": "Акценти в сутрешния блок „Добро утро, България“ по Радио „Фокус“ на 8 ноември"}
{"url": "http://www.focus-news.net/news/2019/11/07/2717418/premierat-boyko-borisov-shte-uchastva-v-liderskata-sreshta-strategicheski-dialog-za-zapadnite-balkani.html", "text": "Министър-председателят Бойко Борисов заминава за Женева, където утре ще участва в лидерската среща „Стратегически диалог за Западните Балкани“ в рамките на Световния икономически форум. Премиерът Борисов, заедно с държавни и правителствени ръководители и външни министри от Балканите и от страни-членки на ЕС, ще проведат дискусия за регионалното сътрудничество и насърчаване на помирението, които са ключови за стабилността и икономическия прогрес. Участниците също ще бъдат информирани за инициативите на Световния икономически форум за подкрепа на публично-частното сътрудничество в региона. Това съобщиха от  правителствената информационна служба . \r\nПреди утрешния официален старт на срещата, по-късно днес премиерът Бойко Борисов ще участва в работна вечеря, на която лидерите ще обсъдят новите предизвикателства и възможности, които оформят политическия и икономически климат в Европа. В контекста на актуалната ситуация в Западните Балкани, тема на дискусия ще бъде и формирането на позитивна бъдеща перспектива за региона.", "date": "2019.11.07", "title": "Премиерът Бойко Борисов ще участва в лидерската среща „Стратегически диалог за Западните Балкани“"}
{"url": "http://www.focus-news.net/news/2019/11/07/2717420/ministar-temenuzhka-petkova-shte-proveri-deynostite-po-izgrazhdane-na-interkonektora-gartsiya-balgariya-na-11-noemvri.html", "text": "Министърът на енергетиката Теменужка Петкова ще провери напредъка на строителните дейности по изграждането на междусистемната газова връзка Гърция-България. Това съобщиха от пресцентъра на Министерство на енергетиката.  Инспекцията ще се извърши на 11-ти ноември 2019 г. от 11.00 часа между селата Войводино и Орлово, област Хасково. За участие са поканени министър-председателят Бойко Борисов, вицепремиерът Томислав Дончев, председателят на Комисията за енергийно и водно регулиране Иван Иванов и други. Реализацията на приоритетния за страната проект за изграждане на интерконектора Гърция-България е от ключово значение за диверсификацията на източниците и маршрутите за доставка на природен газ в региона на Югоизточна Европа.", "date": "2019.11.07", "title": "Министър Теменужка Петкова ще провери дейностите по изграждане на интерконектора Гърция - България на 11 ноември"}
{"url": "http://www.focus-news.net/news/2019/11/07/2717421/malki-hudozhnitsi-ot-kazanlak-byaha-otlicheni-v-dvanaystoto-izdanie-na-natsionalniya-konkurs-za-detska-risunka-valshebniyat-svyat-na-rodopite.html", "text": "Възпитаници на Школа „Арт линия“ бяха отличени в дванайстото издание на Националния конкурс за детска рисунка \"Вълшебният свят на Родопите\", каза за  Радио „Фокус“  ръководителят на школата Ваня Запрянова. Тя поясни, че Христиана Димитрова е отличена с второто място и пластика от журито на конкурса. „В картината си нарисувах накацали птици,които отлитат на юг“, сподели Христиана. \r\nТя е ученичка на Ваня Запрянова от четиригодишна. Тогава получава и първата си награда за най-малък художник в Националния конкурс за детска рисунка\"Малките нашенци\".„С нея продължаваме да вървим напред по вълшебния път на изкуството“, подчерта Ваня Запрянова. \r\nОрганизатор на конкурса „Вълшебният свят на Родопите“ е Общинският детски комплекс в Кърджали. В 12-то издание на конкурса са представени  \r\n775 рисунки от 88 училища, детски комплекси, школи и читалища.от 51 населени места в страната.  \r\n \r\nСлавяна ГАЙДАРОВА", "date": "2019.11.07", "title": "Малки художници от Казанлък бяха отличени в дванайстото издание на Националния конкурс за детска рисунка \"Вълшебният свят на Родопите\""}
{"url": "http://www.focus-news.net/news/2019/11/07/2717415/evrodeputatat-elena-yoncheva-prizova-ot-tribunata-na-evropeyskiya-parlament-balgariya-ne-biva-da-bade-nakazvana-zaradi-svoite-polititsi.html", "text": "Днес по време на редовното заседание на Комисията по граждански свободи, правосъдие и вътрешни работи в Европейския парламент, се разгледа доклада на Европейската комисия за напредъка на България по механизма за сътрудничество и проверка. Това съобщиха от  пресофиса на евродепутата . \r\nЕлена Йончева, евродепутат от Групата на социалистите и демократите в ЕП, се обърна към ЕК с думите: „Приветстваме предложението на ЕК да отпадне мониторинга върху България по Механизма за сътрудничество и проверка (МСП). Ние се надяваме да отпаднат и формалните пречки пред страната ни за пълноправно членство в Шенген. България има право да се присъедини към общо пространство без гранични процедури. Приемането ни в Шенген ще даде увереност в българското общество, че при изпълнението на критериите валидни за всички страни членки е възможно постигането на пълна интеграция в структурите на съюза, без двойни стандарти. В същото време, достигането на демократичните принципи не е еднократен акт. България се нуждае от подкрепата на ЕС, с реални възможности за въздействие при констатирани отстъпления от тези критерии. Обръщаме внимание на продължаващото разделение в обществото относно реформата в съдебната система. Приветстваме създаването на нов всеобщ механизъм за контрол, разпростиращ се върху всички страни членки. Но България е на първо място по корупция в ЕС и проблемът се задълбочава. Това се констатира от изследователския център на ЕП, като в изследването са използвани данни на ОЛАФ, Евростат и ЕК. В доклада на ЕК за България от юни тази година се казва, че „българските органи ще трябва да покажат конкретни и трайни резултати, по дела за корупция по високите етажи на властта.“ Такива резултати няма. България е номер 1 по корупция и според годишния доклад на „Трансперънси интернешънъл\" Следва да се подчертае и ерозиращата среда на свободата на медиите в България. Въпреки че свободата на словото не е предмет на Механизма за сътрудничество и проверка, медийната среда е от особено значение за независимостта на съдебната власт и справедливото прилагане на закона. Способността на медиите и на гражданското общество да търсят отговорност на властващите в плуралистична среда, свободна от натиск, представлява важна основа за осъществяването на реформите. В България се констатира драматично влошаване на медийната свобода през последните 10 години. Според “Репортери без граници”, през 2006 г. заемахме 34 място по свобода  на медиите, а през 2019 г.  сме на „похвалното“ 111 място. За тези негативни резултати вина носи изцяло правителството, което създава общата рамка на свобода на мненията. Досегашната политика показва, че властта  се стреми да ограничава този граждански демократичен инструмен и обществен коректив за оказване на критика върху действията на управляващите. Приветстваме отпадането на мониторинга върху България. Той не постигна очаквания от българските граждани резултат. Но българите заслужаваме да отпаднат всички формални пречки за пълноправното ни членство в Шенген. България не бива да бъде наказвана заради своите политици.”, завърши изказването си Елена Йончева.", "date": "2019.11.07", "title": "Евродепутатът Елена  Йончева призова от трибуната на Европейския парламент: България не бива да бъде наказвана заради своите политици"}
{"url": "http://www.focus-news.net/news/2019/11/07/2717426/oblastniyat-upravitel-na-sofiya-svikva-parvoto-zasedanie-na-noviya-stolichen-obshtinski-savet-na-12-noemvri.html", "text": "Областният управител на област София Николай Пехливанов официално свиква новоизбрания Столичен общински съвет мандат 2019-2023 г. Първото заседание ще се проведе на 12 ноември 2019 г. /вторник/ от 10:00 ч. в зала \"София\" в Столична община на ул. \"Московска\" № 33, ет. 5. Това съобщиха от  Областната администрация . \r\nДневният ред ще се състои от: \r\n- Приветствие на Областния управител към новоизбраните общински съветници, кмет на община София, районни кметове и кметства \r\n- Информация от председателя на Общинската избирателна комисия – София, за резултатите от изборите за общински съветници, избраните кмет на Столична община, кметове на районни и кметства \r\n- Полагане на клетва по реда на чл. 32, ал. 1 от ЗМСМА  \r\n- Откриване и ръководене на първото заседание на новоизбрания СОС от най-възрастния общински съветник \r\n- Избор на председател на СОС \r\n- Организационни въпроси.", "date": "2019.11.07", "title": "Областният управител на София свиква първото заседание на новия Столичен общински съвет на 12 ноември"}
{"url": "http://www.focus-news.net/news/2019/11/07/2717428/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-gkpp-lesovo-i-gkpp-dunav-most-ruse.html", "text": "Интензивен е трафикът на изход за товарни автомобили на границата ни с Турция на ГКПП \"Капитан Андреево\", ГКПП \"Лесово\" и на границата с Румъния на  ГКПП \"Дунав мост - Русе\". Това съобщиха от  ГД \"Гранична полиция\" . Информацията за трафикът е към 18.00 часа. На границата с Република Сърбия, с Република Северна Македония и с Република Гърция трафикът е нормален на всички гранични контролно-пропускателни пункта.  \r\nОт 26 октомври поради ниското ниво на р. Дунав фериботната платформа, обслужваща фериботната връзка Оряхово - Бекет преустановява работа.", "date": "2019.11.07", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\", ГКПП \"Лесово\" и ГКПП \"Дунав мост - Русе\""}
{"url": "http://www.focus-news.net/news/2019/11/07/2717425/suhi-i-prohodimi-sa-patnite-nastilki-v-oblast-burgas.html", "text": "Сухи и проходими са пътните настилки в областта. Това съобщиха за  Радио \"Фокус\" - Бургас  от Областно пътно управление. Няма затворени участъци, движението по основните пътни направления се осъществява безпроблемно.  \r\nИнтензивен е трафикът по входно-изходните пътни артерии на град Бургас - в района на пътен възел \"Юг\", в района на кръстовището между булевардите \"Струга\" и \"Янко Комитов\", както и по пътната отсечка Бургас - кв. \"Сарафово\". В централната градска част движението  е по-натоварено в района на жп градата, около Новата поща, както и в района на кръстовището между улиците \"Спортна\" и \"Индустриална\".  \r\nМария ПОПЧЕВА", "date": "2019.11.07", "title": "Сухи и проходими са пътните настилки в област Бургас"}
{"url": "http://www.focus-news.net/news/2019/11/07/2717430/profesionalna-gimnaziya-ivan-hadzhienov-v-kazanlak-organizira-konkurs-za-izobreteniya-i-napisvane-na-ese-po-povod-95-godini-ot-sazdavaneto-na-uchilishteto.html", "text": "Регионален конкурс под надслов „95 години креативни, технични, различни“ организира Професионална гимназия „Иван Хаджиенов“, по повод юбилея на училището, каза за  Радио „Фокус“ Йовка Чорбаджийска, преподавател в гимназията. Тя поясни, че конкурсът е насочен към всички възпитаници на ПГ „Иван Хаджиенов“ и към цялата общественост, като той ще бъде разделен в три категории: техническо изобретение, есе на тема „Механото през моите очи“ и експонати от миналото. Първата категория ще отличи технически изобретения, разработки, идейни проекти от сферата на компютърните технологии, машиностроенето, строителството и архитектурата.Втората категория ще отличи текстове на възпитаници, свързали живота си с гимназията. Третата категория включва предоставяне на отличителни символи на гимназията през годините, като например, бележник, вратовръзка, барета, емблема, албум, художествени изделия, детайли, писма и др. Всички конкурсни експонати ще бъдат изложени в музея на училището, който ще бъде открит в рамките на празника.В конкурса няма възрастови ограничения. Разработките могат да бъдат както индивидуални, така и отборни. Ще бъдат присъдени предметни награди, а най-добрите текстове в категория „есе” ще бъдат включени в специален сборник. Срокът за участие в конкурсите е 14 февруари 2020 год. Награждаването ще се състои на 24 април 2020 в Дом на културата в Казанлък. \r\nСлавяна ГАЙДАРОВА", "date": "2019.11.07", "title": "Професионална гимназия „Иван Хаджиенов“ в Казанлък организира конкурс за изобретения и написване на есе по повод 95 години от създаването на училището"}
{"url": "http://www.focus-news.net/news/2019/11/07/2717424/pavel-shopov-ataka-byudzhet-2020-g-e-konservativen-monetaren-i-restriktiven-kato-vsichki-ot-1997-g.html", "text": "Бюджет 2020 г. е консервативен, монетарен и рестриктивен като всички от 1997 г.Това каза Павел Шопов от „Атака“ по време на обсъждането на  Закона за държавния бюджет за 2020 г. в  Комисията по бюджет и финанси , предаде репортер на  Агенция „Фокус“ .  „И този бюджет като всички бюджети от 1997 г. е консервативен, той е монетарен, той е рестриктивен. Въпреки подобряването на параметрите и въпреки повечето пари, които се дават в една или друга сфера, философията не е по-различна от миналогодишния, по-миналогодишния. Всички ние сме наясно е, че сме във валутен борд“, заяви още Шопов. Според него няма друга страна от ЕС, която да има валутен борд. „Даже е меко казано анахронизъм страна от ЕС да продължава да е във валутен борд“, посочи Шопов. На това министърът на финансите Владислав Горанов отговори: \"България ще излезе от валутния борд рано или късно, когато българският лев престане да съществува и бъде заменен от евро. Няма никакво разминаване в позицията на правителството и Българската народна банка, надявам се и в главите на повечето трезвомислещи хора. Това е единственият сценарий България да излезе от валутния борд\".  \r\nДеница КИТАНОВА", "date": "2019.11.07", "title": "Павел  Шопов, „Атака“: Бюджет 2020 г. е консервативен, монетарен и рестриктивен като всички от 1997 г."}
{"url": "http://www.focus-news.net/news/2019/11/07/2717423/the-hill-erdogan-zayavi-che-shte-povdigne-vaprosa-za-izteglyaneto-na-kyurdskite-sili-ot-severna-siriya-po-vreme-na-vizitata-si-vav-vashington.html", "text": "Турският президент Реджеп Тайип Ердоган заяви, че по време на срещата си следващата седмица с американския си колега Доналд Тръмп планира да повдигне въпроса за изтеглянето на кюрдските сили от Северна Сирия, пише вашингтонския вестник  The Hill . \r\nПо-рано Ердоган заяви, че САЩ не изпълняват договорките си с Анкара и кюрдските сили още са в региона.  \r\n„Докато провеждаме тези разговори, тези които ни обещаха, че „Отрядите за народна самоотбрана“ (ОНС) (…) ще се изтеглят до 120 часа не постигнаха това“, заяви Ердоган. Турция обвинява ОНС за това, че са крило на обявената от Анкара за терористична организация „Работническа партия на Кюрдистан“ (ПКК). От друга страна ОНС взеха дейно участие във водената от САЩ коалиция срещу терористичната групировка „Ислямска държава“ и доскоро се ползва с подкрепата на Вашингтон.  \r\nАмерикански служители, включително вицепрезидентът Майк Пенс и държавният секретар Майк Помпео договориха по-рано сделка между кюрдските сили и Турция, но Анкара също така се споразумя и с Русия за региона. Източник от Държавния департамент твърди, че още не е ясно дали това споразумение с Москва покрива граничния град Рас ал Айн, което поражда неразбирателство. \r\n„ОНС и всички въоръжени сили със сигурност се оттеглиха от огромна част от региона“, заяви източника. \r\n„Ердоган никога не е особено специфичен в своите широки атаки срещу нас или когото и да е“, добави той. \r\nТурският президент твърди, че силите за сигурност на страната продължават да се сблъскват с кюрдски сили и ги обвини в това, че са убили 11 души от подкрепяните от Анкара сили на сирийската опозиция. Според него подкрепяните от Турция формирования са отвърнали на атаките и е имало жертви и сред кюрдските сили.  \r\nПо-рано Мазлум Кобани, командир на „Сирийските демократични сили“ (СДС), чието въоръжено крило е ОНС, заяви, че неговата организация ще продължи да оперира със сътрудничеството на международната коалиция за борба с „Ислямска държава“.  \r\n„Като резултат от серия от срещи с коалиционните лидери, СДС продължава своята съвместна програма за работа с коалицията за борба с „Ислямска държава“ и в подсигуряването на инфраструктурата на Североизточна Сирия“, заяви той в социалната мрежа „Туитър“.  \r\nИзявлението на Ердоган идва в атмосфера на увеличаващо се напрежение между Анкара и Вашингтон, след като Камарата на представителите прие резолюция, която признава арменския геноцид, извършен от Османската Империя, след години на опити. По-рано подобни изявления не бяха приемани добре, тъй като имаше опасение, че те ще навредят на отношенията на двете страни-членки на НАТО.  \r\n \r\n \r\n \r\n \r\n Теодор Пенев", "date": "2019.11.07", "title": "The Hill: Ердоган заяви, че ще повдигне въпроса за изтеглянето на кюрдските сили от Северна Сирия по време на визитата си във Вашингтон"}
{"url": "http://www.focus-news.net/news/2019/11/07/2717422/ministar-vladislav-goranov-novite-kmetove-da-si-svarshat-rabotata-kogato-govorim-za-danatsi.html", "text": "Новите кметове да си свършат работата, когато говорим за данъци. Това каза министърът на финансите Владислав Горанов по време на заседанието на Комисията по бюджет и финанси във връзка със становището на НСОРБ за бюджет 2020 г., предаде репортер на  Агенция „Фокус“ .  \r\n„Не правете глупости, правете рационални неща, защото ние осъзнахме, че е грешка да допускаме чужди тирове да преминават от Иран, Турция за 10 евро през България установяваме тол система“,  обясни Горанов. Той посочи, че по време на предизборната кампания се е наслушал на идеи за намаляване на местните данъци. „Знаете ли, г-жо председател, колко са приходите от данъци върху недвижими имоти?\", попита Горанов и уточни, че те са малко над 300 млн.лв. \"Отчетът за септември на тази година е 270 млн. лв . Уважаеми кметове, как с 270 млн. лв. очаквате да оправите инфраструктурата?“, попита министърът.  „Не, че ви приветствам да поемете вашата тежест, но свършете си и вашата работа, когато говорим за данъци. Искаме да имаме модерна инфраструктура в населените места и да плащаме от 20 до 50 лв. данък за имот в столицата, който струва 150 хил. лв. В нито една държава не е така“, каза още Горанов.   \r\nДеница КИТАНОВА", "date": "2019.11.07", "title": "Министър Владислав Горанов: Новите кметове да си свършат работата, когато говорим за данъци"}
{"url": "http://www.focus-news.net/news/2019/11/07/2717429/afp-merkel-zayavi-che-ne-e-saglasna-s-mnenieto-na-makron-za-nato.html", "text": "Германският канцлер Ангела Меркел отхвърли виждането на френския президент Еманюел Макрон за това, че НАТО преживява „мозъчна смърт“, като заяви, че подобни коментари са излишни, предава  AFP . \r\nМакрон „използва драстични думи, което не е моето виждане за сътрудничеството в НАТО“, заяви Меркел след разговори с генералния секретар на Алианса Йенс Столтенберг, който беше на визита в Берлин.  \r\nТя заяви, че не смята, че подобни коментари са необходими, дори и НАТО наистина да изпитва трудности и проблеми.  \r\nСтолтенберг междувременно подчерта, че НАТО все още е „силна“ организация, като добави, че САЩ и Европа „работят заедно повече отколкото са го правили от десетилетия“.  \r\nЕксплозивните коментари на Макрон идват малко преди срещата от високо равнище на страните от Алианса във Великобритания, която ще се състои през декември 2019 г.  \r\n„Няма каквато и да е координация между стратегическото вземане на решение между САЩ и неговите съюзници от НАТО“, заяви френският президент.  \r\n \r\n Теодор Пенев", "date": "2019.11.07", "title": "AFP: Меркел заяви, че не е съгласна с мнението на Макрон за НАТО"}
{"url": "http://www.focus-news.net/news/2019/11/07/2717427/pregled-na-mezhdunarodnite-novini-do-1800-chasa-agentsiya-fokus.html", "text": "Виетнамската полиция потвърди самоличността на всички 39 жертви, открити в ремаркето на камион в графство Есекс, Великобритания, предава  Reuters . \r\nСпоред информацията, всички жертви са били с виетнамско гражданство и идват от различни провинции на страната. \r\n„Виетнамското министерство на отбраната и британските власти успяха да потвърдят, че всички 39 жертви, открити мъртви в Есекс на 23 октомври са били виетнамци“, се казва в изявление на министерството.  \r\n*** \r\n \r\n  Техеран очаква , че ще работи с Международната агенция за атомна енергия (МААЕ) за разрешаване на инцидента с временното задържане на служител на организацията в иранското съоръжение в Натанц, предава  ТАСС . \r\nТова съобщи в постоянният представител на Иран към международните организации във Виена Казем Гариб Абади. \r\n„Бихме искали МААЕ да си сътрудничи с нас, за да разрешим този въпрос“, заяви иранският представител. Абади добави, че „агенцията е отговорила положително на предложението за сътрудничество“. \r\nТой отбеляза още, че МААЕ е получила пълната хронология на инцидента.  \r\n\"В момента ние разследваме този въпрос с агенцията\", подчерта Гариб Абади. \r\nТой също така заяви, че „инцидентът е свързан със сигурността“ на ядрените съоръжения на страната и няма нарушения на правата на агенцията.  \r\n\"Нашите детектори определиха, че този експерт може да носи опасни материали със себе си“, заяви иранският представител. \r\nНа заседание на МААЕ по-рано беше обсъден инцидент, свързан с временното задържане на представител на агенцията и недопускането му до съоръжение в Натанц. Иранската организация за атомна енергия заяви, че към момента на проверката на входа на съоръжението се е задействало оборудване, което е показало наличието на „съмнителни“ вещества и материали. След това лицензът на служителя е бил отнет. \r\n*** \r\n \r\n  Говорителят на руското външно министерство Мария Захарова нарече справедливо изказването на френския президент Еманюел Макрон, че НАТО напълно е загубило координация в рамките на съюза и това може да бъде определено като \"мозъчна смърт\", предава  РИА Новости . \r\n\"Златни думи. Истински и отразяващи. Ясно определение на сегашното състояние на НАТО“, написа Захарова в свое съобщение във „Фейсбук“.  \r\n„Как точно Европа може да контролира съдбата си? 20-ти век - два свята. 19-ти век и по-назад - безкрайни местни войни и „износ на идеология“ на ръба на мечовете и копията. Процесите, възникнали в точките „Удроу Уилсън“, които бяха втвърдени от Втората световна война и се развиха в икономическата, а след това и политическата интеграция на Европа, помогнаха за решаването на основната задача - да се спре безкрайният европейски раздор. Но всъщото време те доведоха до днешсната криза на идентичността и развитието“, се казва още в нейното съобщение. \r\nМакрон по-рано каза в свое интервю, че НАТО действа некоординирано, което може да се определи като„ мозъчна смърт“. Френският президент отбеляза липсата на „координация относно стратегическите решения между партньорите на САЩ и НАТО“ и заяви че има „некоординирани агресивни действия от друг съюзник в НАТО – Турция, в район, където нашите интереси са поставени на карта“, като имаше предвид операцията на Анкара в Северна Сирия.  \r\n*** \r\n \r\n  Франция няма резерви по отношение на присъединяването на страните от Западните Балкани към Европейския съюз, но това е процес, който води до определени условия, които трябва да бъдат изпълнени, заяви френският посланик в Белград Жан-Луи Фалкони пред журналсити, предава македонската  ”Фокус“ . \r\n„Северна Македония и Албания работиха изключително усилено, особено с подписването на Преспанското споразумение. Но въпросът за разширяването е конкретен ангажимент за реформи, това беше основното искане за Северна Македония, реформата на Специалната прокуратура, съдебната реформа в Албания. Бяха поставени определени условия и тези условия не бяха изпълнени“ каза Фалкони. \r\nТой добави, че някои партньори в ЕС смятат, че преговорите трябва да бъдат открити така или иначе, но френският президент Еманюел Макрон иска да следва една последователна позиция. \r\n„Това означава, че има условия за присъединяване към ЕС, които важат за Сърбия (и другите страни) и тези условия трябва да бъдат изпълнени. Тук няма отстъпки (…)“, добави дипломатът. \r\n„Нужно е страните да приложат необходимите реформи. Етапите трябва да се спазват. Ако започнем да се „движим“ около условията от самото начало, ще имаме хлъзгав процес“, добави френският посланик в Белград.  \r\nОтносно изявлението на специалния представител на САЩ за Западните Балкани Матю Палмър за това, че Франция е допуснала историческа грешка, като не е позволила на двете страни да започнат преговори за присъединяване, дипломатът посочи, че това грешна оценка, понеже според него историята трябва да се разглежда в дългосрочен план.  \r\n*** \r\n \r\n  Румънската управляваща Национална либерална партия (НЛП) обвини Социалдемократическата партия (СДП), че планира да бойкотира президентските избори в страната, пише македонското издание  “Локално“ , като се позовава на вестник  “Румъния либера“ . \r\nСпоред информацията, новото правителство на НЛП се е сблъскалo с проблеми само дни преди изборите, тъй като много назначени от СДП префекти (кметове) са взели отпуск по болест, а управляващите виждат това като опит за бойкот на изборите, които се очаква да се проведат на 10 ноември.  \r\n„Социалдемократите са отчаяни. Те дадоха заповед за излизане в отпуск по болест (на своите кметове), за да не бъдат те сменени. Префектът и заместник-префектът в Арад си взеха отпуск по болест, за да блокират изборите“, заяви заместник председателят на НЛП Рареш Богдан.  \r\nПремиерът Людвик Орбан също заяви в телевизионно интервю по-рано, че никой префект или заместник, определен от СДП, няма да остане на служба, а отпуските са стратегия, която партията използва, за да не бъдат те уволнени.  \r\nПо закон префектите имат редица отговорности по отношение на организацията на изборите - от транспортирането на материали, необходими за гласуването, до осигуряването на безопасността на избирателните секции.  \r\nПо-рано срещу правителството на Виорика Дънчила от СДП успешно беше гласуван вот на недоверие, след което на власт беше назначен нов кабинет, оглавен от Орбан и бяха насрочени президентски избори за 10 ноември.  \r\n*** \r\n \r\n  Премиерите на Северна Македония и Гърция Зоран Заев и Кириакос Мицотакис ще проведат нов разговор в кулоарите на срещата на върха в Солун на 14 и 15 ноември, пише скопското издание  “Независен“ . \r\nСрещата бе официално обявена от кабинета на гръцкия премиер. Мицотакис също ще използва участието си в срещата на върха, за да се срещне с българския си колега Бойко Борисов. \r\nТова ще бъде втората среща на македонския и гръцкия премиер, като първата се проведе в Ню Йорк през септември 2019 г., в рамките на Общото събрание на ООН. \r\nМеждувременно, след като Македония не получи дата за започване на преговорите за присъединяване към Европейския съюз, прилагането на Преспанското споразумение се оказа проблематично за обществеността в двете страни, по отношение на разпоредби, свързани с отварянето на глави на преговорната рамка. \r\nПремиерът Заев заяви по-рано, че страната му продължава с последователното прилагане на договора, в качеството му на документ, който отваря евроатлантическия път на страната. \r\n*** \r\n \r\n  САЩ призоваха междунарподната общност за „сериозни стъпки“ срещу Техеран, след като Иран обяви, че ще продължи да обогатява уран в подземната си ядрена инсталация във Фордо, предава  AFP . \r\nТова е нова стъпка в нарушаването на споразуменията от ядрената сделка от 2015 г.  \r\n„Разширяването на иранските дейности (…) повдига притеснения, че Техеран се поставя в позиция да има опцията за бърз ядрен пробив“, заяви Държавният секретар на САЩ Майк Помпео. САЩ отдавна обвиняват Иран в това, че се опитват да си създадат условия за бързото разработване на ядрено оръжие.  \r\n„Сега е време за всички нации да отхвърлят ядреното изнудване на режима и да предприемат сериозни стъпки да увеличат натиска“, добави Помпео.  \r\n*** \r\n \r\n  Президентът на Франция Еманюел Макрон вярва, че НАТО преживява „мозъчна смърт“ и отбеляза липсата на координация между Европа и САЩ и едностранните действия на ключовия съюзник в Алианса Турция, предава  AFP . \r\nВ интервю пред The Economist, френският лидер заяви буквално: „Това, което преживяваме в момента, е мозъчната смърт на НАТО“ \r\n„Няма никаква координация при взимането на стратегически решения между САЩ и техните съюзници. Никаква“, заяви Макрон. \r\n„Имаме некоординирани агресивни действия на друг съюзник в НАТО – Турция. И то в район, където нашите интереси са заложени на карта“, добави президентът. \r\nКоментарите на Макрон, поставящи под въпрос ефективността на НАТО, заплашват да изпратят ударна вълна през Алианса преди среща на върха във Великобритания следващия месец, отбелязва „Франс прес“.  \r\nСпоред медията, НАТО вече е сериозно засегнат от последната военна операция на Анкара срещу кюрдските формирования в Северна Сирия, твърдо срещу които се обявяват други страни-членки, като например Франция, а освен това се забелязва и липса на ентусиазъм у американския президент към организацията. \r\n„Няма никакво планиране в НАТО, нито координация. Дори не е имало опит за изглаждане на конфликтите в НАТО“, разкри Макрон. \r\nИ докато комуникацията между армиите и командванията на операциите в НАТО работи добре, „стратегически и политически, тук трябва да признаем, че имаме проблем“, отбеляза той. \r\n„Трябва да признаем реалността за това, какво е НАТО, в светлината на ангажираността на САЩ“, предупреди Макрон, като добави, че според него, „Европа има капацитета да се защитава“. \r\nФренският лидер твърди, че Старият континент може да го направи, като „ускори развитието на европейската отбрана“. \r\nПрезидентът изрази недоволството си, че при Тръмп САЩ фактически са позволили на Турция да проведе операцията си в Северна Сирия, като са изтеглили армията си. \r\n„НАТО, като система, не регулира своите членове“, смята той. „Така че, когато имаме член, който смята, че има правото да действа сам, с позволението на САЩ, те го правят“. \r\n„Не е в наш интерес“ да изключим Турция от Алианса, „но може би трябва да преосмислим какво е НАТО“, заяви Макрон. \r\nФренският президент, за когото анализаторите смятат, че е най-влиятелният лидер в Европа на фона на Брекзит и предстоящото оттегляне на германския канцлер Ангела Меркел от политиката през 2021 година, се опитва да изпъкне на външнополитическата арена и да наложи своята визия за реформиране на Европа, отбелязва „Франс прес“. \r\nПо негите думи, Европа стои „на ръба на пропастта“, заради това, че е намалила политическия обхват на проекта Европейски съюз след средата на 90-те години. \r\n„Европа забрави, че е общност заради това, че все повече се мисли за пазар, който постоянно се стреми към експанзия“, обясни Макрон, който наскоро блокира разширяването на Съюза с още две балкански държави. \r\nФренският президент оцени, че в момента Европа е в момент на сътресения и губи връзка с историята си, докато междувременно САЩ се свързват все повече с Китай, а в периферията на континента се надигат авторитарни сили. \r\n„Всичко това доведе до изключителна уязвимост на Европа, която, ако не започне да мисли за себе си като за глобална сила, ще изчезне, защото ще получи тежки удари“, заключи Макрон. \r\n*** \r\n \r\n  Американски военни анализатори съобщават с тревога за потенциалната заплаха от руските дронове и техните бойни способности, пише вестник  „Российская Газета“ . \r\nКакто отбелязва изданието Popular Mechanics, нова концепция предвижда масова атака със стотици дронове-камикадзе. За атаките ще бъдат използвани евтини безпилотни летателни апарата с формата „летящи крила“, които имат система за вертикално излитане и могат да носят около 2 килограма взрив. \r\nЦели за безпилотното ято ще са камиони и машини с лека броня. Освен това дроновете могат да бъдат ефективни при унищожаването на въздушни и надводни цели, както и радарни станции. \r\n„Руснаците считат, че това ято ще бъде ефективно оръжие в борбата с терористите и високотехнологични противници. Изхождайки от това, което руснаците са видели и узнали в Сирия – това е най-важният военен опит към днешна дата – роякът дронове може да нанесе серизони щети“, обяснява американският военен анализатор Самюел Бендет пред изданието S4ISRNet. \r\nЕкспертите отбелязват, че в момента практически е невъзможно да бъде обезвреден вдигнал се във въздуха рояк дронове-камикадзета. Ако главният апарат бъде унищожен от противника или се загуби по някаква причина, неговите функции се предават на друг дрон. След това се прави реконфигурация и така до загубата на последните две устройства. \r\nПознатите защитни средства, като ракети, оръдия и картечници, няма да бъдат ефективни против ято безпилотни апарати“, пише Popular Mechanics. „Защитна система, която може да свали 90 процента от дроновете, а това е много добър показател, все пак пропуска останалите 10% от апаратите“, пише в статията.Ефективни средства за противодействие биха били „заглушителите“, но те ще бъдат безполезни срещу автономни дронове, които не приемат радиосигнали. \r\n*** \r\n \r\n  Президентът на Турция Реджеп Таийп Ердоган заяви,че САЩ не изпълняват обещанието си да изтеглят кюрдските въоръжение формирования от 30-километровата зона за сигурност в Северна Сирия, предава  Reuters . \r\n„Докато разговаряме тук, тези, които ни обещаха, че кюрдските формирования ще се изтеглят в рамките на 120 часа не го изпълняват“, заяви турският лидер на пресконференция, визирайки крайния срок от споразумението между Вашингтон и Анкара от миналия месец.", "date": "2019.11.07", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/11/07/2717431/prof-rumen-gechev-ot-imeto-na-bsp-predlagam-da-napravim-sreshta-i-razgovori-po-temata-za-subsidiite-na-partiite-ne-mozhe-tazi-tema-da-e-predreshena.html", "text": "От името на БСП предлагам да направим среща и разговори по темата за субсидиите на партиите, не може тази тема да е предрешена. Това каза народният представител от ПГ на „БСП за България“ проф. Румен Гечев по време на обсъждането на  Закона за държавния бюджет за 2020 г. в  Комисията по бюджет и финанси , предаде репортер на  Агенция „Фокус“ .Той посочи, че е упълномощен от парламентарната си група. \"Въпросът не е само партиен, той е въпрос на демокрацията, а тя е важна за обсъждането на бюджета. Ние сме готови между първо и второ четене да дадем конкретни данни, да направим конкретни предложения\", уточни още проф. Румен Гечев. Според него ще има дискусия, но нищо няма да бъде променено. „И в пленарна зала ще отчетем и някои позитиви в бюджета, тъй като има и позитиви. Повечето изказващи се спряха на позитивите, ще се спра на някои заключения. Първо, ние от опозицията се оказахме прави, защото ще извадим данните от прогнозите на Министерство на финансите и ще видите, че бяхме прави, когато казахме, че занижавате темповете на растежа и приходите“, заяви още проф. Гечев. „Ние разбираме, че повечето министри на финансите се стремят да си поставят по-ниска бариера, за да отчетат по-добри резултати. Отчитането на така наречените преизпълнения не е никакво преизпълнение, а доближаване на реалността до прогнозите, които опозицията е направила“, посочи още проф. Гечев. Той попита, ако ще расте БВП, защо ще намалява делът на приходите в него, а ще нараства събираемостта. „Едно от двете е вярно, няма как и двете да се верни“, коментира още проф. Гечев и отчете, че това няма как да стане чисто аритметично. „Ние правим обратното на това, което ни се препоръчва от ЕК и от други“, каза още проф. Гечев. Той разкритикува бюджета и от гледна точка на инвестициите. „Няма инвестиционен фонд. Вижте политиките на Франция, Германия и други“, призова още той. Проф. Румен Гечев отчете, че се намаляват капиталовите разходи на фона на това, че те растат в цяла Европа.  \r\nДеница КИТАНОВА", "date": "2019.11.07", "title": "Проф. Румен Гечев: От името на БСП предлагам да направим среща и разговори по темата за субсидиите на партиите, не може тази тема да е предрешена"}
{"url": "http://www.focus-news.net/news/2019/11/07/2717404/zamestnik-ministar-ivanova-italianski-kompanii-prouchvat-vazmozhnostite-za-investitsii-v-balgariya.html", "text": "Заместник-министърът на икономиката Лилия Иванова проведе среща с представители на италиански компании, които търсят нов пазар и партньорства в България, съобщиха от  Министерството на икономиката . Желанието на компаниите е да регистрират фирми в България, както и да работят чрез регистрирани фирми в секторите – земеделие, хранително-вкусова промишленост, енергетика и услуги. \r\nИкономическият зам.-министър представи предимствата на България, както и мерките за насърчаване на инвеститорите, които страната ни предлага. „Можете да разчитате на Министерството на икономиката за пълна административна подкрепа по целия път – от първоначалния интерес до реализирането на конкретна инвестиция“, подчерта Иванова. „Мерките, които предприемаме в подкрепа на бизнеса, подобряване на неговата конкурентоспособност и улесняване на достъпа му до международните пазари, дават възможност за сътрудничество с италиански партньори“, подчерта Иванова. По думите й в края на 2018 г. са отчетени преки чуждестранни инвестиции от Италия в България в размер на 2.526 млрд. евро. Това нарежда страната на 4-то място по размер на преките чуждестранни инвестиции в страната ни след Холандия, Австрия и Германия. \r\nЗаместник-министър Иванова заяви, че Италия е водещ външнотърговски партньор на България. Тя поясни, че това се потвърждава, както от непрекъснато увеличаващият се брой италиански фирми, опериращи на българския пазар, така и от ускорения темп на нарастване на търговския стокообмен между двете страни през последните няколко години. „За 2018 г. стокообменът между двете страни възлиза на 4 855.4 млн. евро, което нарежда Италия на второ място за периода като търговски партньор на България, след Германия, като износът е в размер на 2 433.4 млн. евро“, изтъкна Иванова.", "date": "2019.11.07", "title": "Заместник-министър Иванова: Италиански компании проучват възможностите за инвестиции в България"}
{"url": "http://www.focus-news.net/news/2019/11/07/2717437/vazstanoveno-e-dvizhenieto-po-pat-ii-79-burgas-sredets-v-uchastaka-burgas-konstantinovo.html", "text": "Възстановено е движението по път II-79 Бургас - Средец в участъка Бургас – Константиново. Това съобщиха от  Агенция \"Пътна инфраструктура\" .", "date": "2019.11.07", "title": "Възстановено е движението по път II-79 Бургас - Средец в участъка Бургас – Константиново"}
{"url": "http://www.focus-news.net/news/2019/11/07/2717434/s-13-glasa-za-i-7-protiv-darzhavniyat-byudzhet-za-2020-g-mina-na-parvo-chetene-v-komisiyata-po-byudzhet-i-finansi.html", "text": "С 13 гласа „за“, против и  без „въздържали се“ бе приет на първо четене Законът за държавния бюджет от водещата по законопроекта Комисия по бюджет и финанси, предаде репортер на  Агенция „Фокус“ .  В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им. \r\nКлючови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването й през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета. \r\nДеница КИТАНОВА", "date": "2019.11.07", "title": "С 13 гласа „за“ и 7 - против“ държавният бюджет за 2020 г. мина на първо четене в Комисията по бюджет и финанси"}
{"url": "http://www.focus-news.net/news/2019/11/07/2717436/prezidentat-rumen-radev-ekspertnostta-na-venetsianskata-komisiya-tryabva-da-doprinese-za-utvarzhdavane-na-evropeyskite-demokratichni-praktiki-v-balgarskoto-zakonodatelstvo.html", "text": "Президентът Румен Радев изрази висока оценка за препоръките в областта на върховенството на правото и утвърждаването на демокрацията, които Венецианската комисия дава на България, съобщиха от  прессекретариата на държавния глава . Днес държавният глава се срещна с представители на Комисията, които на са посещение у нас. „Винаги съм се ръководил от разбирането, че върховенството на закона е гръбнакът на съвременните демократични, плуралистични общества и конституционни демокрации“, заяви на срещата Румен Радев.Представителите на Венецианската комисия са на посещение у нас по повод на подготвяни законодателни промени, въвеждащи особени правила за реализиране на наказателна отговорност на „тримата големи“ в съдебната ни система. По време на срещата бяха обсъдени препоръки, направени в последния доклад на Венецианската комисия относно съдебната власт.Президентът изрази надежда, че експертното знание и съдействието, което Венецианската комисия оказва на страната ни, ще допринесат за продължаващо въвеждане на европейските демократични практики в съвременното българско законодателство.", "date": "2019.11.07", "title": "Президентът Румен Радев: Експертността на Венецианската комисия трябва да допринесе за утвърждаване на европейските демократични практики в българското законодателство"}
{"url": "http://www.focus-news.net/news/2019/11/07/2717432/reuters-sled-sreshtata-s-orban-erdogan-otnovo-zaplashi-che-shte-pusne-bezhantsi-v-evropa.html", "text": "Турция ще отвори вратите към Европа за сирийските бежанци, освен ако Европейският съюз не предостави достатъчно подкрепа за Анкара. Това заяви турският президент Реджеп Тайип Ердоган по време на пресконференция в Будапеща след срещата си с премиера на Унгария Виктор Орбан, предава  Reuters . Президентът добави, че Турция не може да носи сама отговорността за бежанците. \r\nАнкара цели да установи „зона за сигурност“ в Северна Сирия, където Ердоган твърди, че ще засели два милиона бежанци, веднага след като той бъде прочистен от силите на „Отрядите за народна самоотбрана“ (ОНС).  \r\nОНС са кюрдски сили, които помогнаха в борбата с „Ислямска държава“, но Анкара ги обвинява, че са сирийското крило на „Работническата партия на Кюрдситан“, обявена в Турция за терористична организация.  \r\nПрезидентът на Турция многократно призоваваше Европа да увеличи подкрепата си за Анкара. По неговите думи страната му приютява над 3,5 млн. бежанци. \r\n„Без значение дали получаваме подкрепа или не, ние ще продължим да помагаме на гостите, които сме приютили. Но ако това не сработи, тогава ще трябва да отворим вратите“, заяви Ердоган.  \r\n \r\n Теодор Пенев", "date": "2019.11.07", "title": "Reuters: След срещата с Орбан, Ердоган отново заплаши, че ще пусне бежанци в Европа"}
{"url": "http://www.focus-news.net/news/2019/11/07/2717456/ministar-predsedatelyat-boyko-borisov-pristigna-v-zheneva-kadeto-shte-uchastva-v-liderskata-sreshta-posvetena-na-zapadnite-balkani.html", "text": "Министър-председателят Бойко Борисов пристигна в Женева, където ще участва в лидерската среща, посветена на Западните Балкани. Това съобщиха от  правителствената информационна служба . Срещата се организира от Световния икономически форум като израз на ангажимента му да служи като надеждна платформа за публично-частно сътрудничество и за засилване на положителното развитие в региона и извън него. В този контекст Форумът свиква лидерите от Западните Балкани и ключови партньори в централата си в Женева за задълбочена дискусия. Лидерската среща се подкрепя активно от Клаус Шваб, основател и изпълнителен директор на Световния икономически форум, и ще се ръководи от нейния президент Бьорге Бренде. Преди официалния старт на срещата, днес участниците се събират на работна вечеря, като сред обсъжданите теми ще бъде и формирането на позитивна бъдеща перспектива за Западните Балкани.", "date": "2019.11.07", "title": "Министър-председателят Бойко Борисов пристигна в Женева, където ще участва в лидерската среща, посветена на Западните Балкани"}
{"url": "http://www.focus-news.net/news/2019/11/07/2717439/vitseprezidentat-iliyana-yotova-s-interes-razgledah-mezhdunarodnoto-izlozhenie-za-tekstilna-tehnika-i-produkti-teksteylar-ekspo-2019-v-plovdivskiya-mezhdunaroden-panair.html", "text": "С интерес разгледах международното изложение за текстилна техника и продукти \"ТексТейлър Експо 2019\" в Пловдивския международен панаир.Това написа вицепрезидентът Илияна Йотова във  \"Фейсбук\"  страницата си. \"Участниците в тазгодишното второ издание са 75 от 8 държави. 13 професионални и висши училища от България също са представени на изложението\", пише още Илияна Йотова.", "date": "2019.11.07", "title": "Вицепрезидентът Илияна Йотова: С интерес разгледах Международното изложение за текстилна техника и продукти \"ТексТейлър Експо 2019\" в Пловдивския международен панаир"}
{"url": "http://www.focus-news.net/news/2019/11/07/2717435/ria-novosti-erdogan-zayavi-che-shte-obsadi-s-tramp-sistemite-s-400-i-iztrebitelite-f-35.html", "text": "Турският президент Реджеп Тайип Ердоган заяви, че възнамерява да обсъди с американския си колега Доналд Тръмп по време на посещението си в САЩ на 13 ноември доставката на руски системи за противовъздушна отбрана С-400, на американски системи \"Пейтриът\" и изтребители F-35 за Турция, предава  РИА Новости . \r\n\"Ще обсъдим нашите двустранни отношения и ситуацията в региона. С-400, „Пейтриът“, Ф-35 - разбира се, те ще бъдат на дневен ред. Целта ни е да доведем търговията до 100 милиарда долара (...) Ще обсъдим и стъпките във военната индустрия. Тъй като на нас не ни продадоха „Пейтриът“, ние намерихме алтернатива – С-400 и случая приключи“, заяви Ердоган след посещението си в Унгария.  \r\nТой отбеляза, че Турция може да закупи американските системи за ПВО „Пейтриът“ заедно със С-400. \r\n\"Готови сме да ги купим. Нека ни дадат оферта. Ще го оценим\", добави турският лидер. \r\nДоставките на руските системи за противовъздушна отбрана, които предизвикаха криза в отношенията между Турция и САЩ, започнаха в средата на юли 2019 г., като според Ердоган те ще са функционални до април 2020 г. \r\nВ отговор на това, Вашингтон заплаши Турция, че ще забави или отмени продажбата на Анкара на изтребители Ф-35 и ще наложи на страната санкции. Въпреки това турското правителство не се отдръпна от сделката с Русия.  \r\n \r\n \r\n \r\n \r\n Теодор Пенев", "date": "2019.11.07", "title": "РИА Новости: Ердоган заяви, че ще обсъди с Тръмп системите С-400 и изтребителите Ф-35"}
{"url": "http://www.focus-news.net/news/2019/11/07/2717457/komsomolskaya-pravda-ukrayna-izmisli-nov-nachin-da-blokira-severen-potok-2.html", "text": "Украинските власти продължават да търсят начин да предотвратят изграждането на „Северен поток-2“, а този път дори са готови да спорят с Германия в съда, пише руското издание  “Комсомолская правда“ . \r\nПо-рано управляващата коалиция на Германия разработи законопроект, благодарение на който ще е възможно да бъде реализиран проекта „Северен поток-2“.  \r\nСпоред директивата за енергийните ресурси на Европейския съюз, една и съща компания не може да бъде собственик на газопровода и в същото време да изпомпва газ през него. Предложението на Германия цели да заобиколи ограниченията и да бъде завършено полагането на тръбите. \r\nУкраинците не са съгласни с такъв законопроект и ще са готови да оспорят решението в съда. Това обяви търговският представител на Украйна Тарас Качка на конференцията „Търговски войни: изкуството на отбраната“. \r\n„Русия се стреми да поддържа остарял модел на отношенията - и това няма да доведе до никъде“, заяви той. \r\n \r\n Теодор Пенев", "date": "2019.11.07", "title": "„Комсомолская правда“: Украйна измисли нов начин да блокира „Северен поток-2“"}
{"url": "http://www.focus-news.net/news/2019/11/07/2717455/sport-tsarsko-selo-pobedi-kato-gost-arda-s-20.html", "text": "Царско село записа важна победа с 2:0 като гост на Арда в последния двубой от 15-и кръг на efbet Лига и се изкачи на 9-ото място в класирането. И двата гола за столичани отбеляза звездата на тима Родни Антуи през второто полувреме. Холандецът бе точен в 51-ата и 64-ата минута за победата. \r\nАрда пропусна да се завърне в „Топ 6“ и остава на 8-ото място с 19 точки, а освен това тимът от Кърджали няма победа в четвърти пореден мач – 3 загуби и равенство.", "date": "2019.11.07", "title": "Спорт: Царско село победи като гост Арда с 2:0"}
{"url": "http://www.focus-news.net/news/2019/11/07/2717461/tri-natsionalni-znaka-za-kachestvo-sa-prisadeni-na-uchiteli-ot-profesionalna-gimnaziya-kapitan-petko-voyvoda-v-kardzhali.html", "text": "Три Национални знака за качество са присъдени на учители за проект „Мобилност в Европа – стъпка напред в професионалното развитие“, съобщи за   Радио „Фокус“  Таня Тюркеджиева, директор на Професионална гимназия „Капитан Петко войвода“ - Кърджали. Отличени са преподавателите инж. Антоанета Сендова, Юлия Ковачева и инж. Татяна Димитрова за дейностите, които са водили по проект „Мобилност в Европа – стъпка напред в професионалното развитие“, осъществени в платформата на eTwinning, която  e част  от Европейската програма за образование, обучение, младеж и спорт „Еразъм“. Програмата насърчава използването на електронната платформа за комуникация, сътрудничество, а проект „Мобилност в Европа – стъпка напред в професионалното развитие“ и предостави възможност на 15 ученици от гимназията да реализират международна професионална практика в гр. Волфсберг, Австрия. Значителна част от дейностите по подготовка на мобилността, документирането и отчитането на резултатите от работните сесии на момчетата, се реализираха в електронния портал на eTwinning. „Присъждането на наградите за нас е признание и удовлетворение за достигнатото високо ниво от националния и европейския стандарт за качество, към който се стремим.“, каза още директорката Таня Тюркеджиева. Учителите инж. Антоанета Сендова, Юлия Ковачева и инж. Татяна Димитрова използват съвременните европейски форми и технологии в образованието и  работата с новите информационни технологии в производствената практика. Участвали са активно във формирането на личностните и професионални компетенции на учениците, необходими за упражняване на професията. Ефективно е екипното сътрудничество, като умението за работа в екип, общуването на английски език и отворения диалог е крачка напред за учениците от професионалната гимназия.   \r\nДарина ДЕЕНИЧИНА", "date": "2019.11.07", "title": "Три Национални знака за качество са присъдени на учители от Професионална гимназия „Капитан Петко войвода“ в Кърджали"}
{"url": "http://www.focus-news.net/news/2019/11/07/2717458/mila-tomova-upravitel-na-dvuezichna-shkola-za-detsa-otkrivame-ofitsialno-shkolata-na-10-noemvri-s-vodosvet.html", "text": "Откриваме официално школата на 10 ноември с водосвет. Това каза за  Радио „Фокус“  Мила Томова, управител на двуезична школа за деца от 3 до 6 години по повод събитието . ,,Заповядайте в 10 часа на адреса ни в близост до Медицински университет Плевен. Подготвили сме работилници за деца по метода на Мария Монтесори“, каза Мила Томова. Тя допълни, че школата е първата е региона ,в която се провежда двуезично обучение на български и английски език и се репликира атмосферата в семейства с двуезични деца.,, Работим както с традиционните педагогически методи, така и с метода на Мария Монтесори и се ръководим от таланта на всяко едно дете“, поясни още Мила Томова.  \r\nВиолета КРЪСТЕВА", "date": "2019.11.07", "title": "Мила Томова, управител на двуезична школа за деца: Откриваме официално школата на 10 ноември с водосвет"}
{"url": "http://www.focus-news.net/news/2019/11/07/2717464/mestni-izbori-2019-oik-vav-varna-odobri-promeni-v-listite-za-obshtinski-savetnitsi.html", "text": "Четирима нови общински съветници влизат в местния парламент във Варна, след като Общинската избирателна комисия гласува промени в листите. Това съобщиха за  Радио „Фокус“ – Варна  от ОИК. Избраният за пореден мандат за кмет Иван Портних, директорите на Дирекциите по спорт и социални дейности Кристиян Димитров и Таня Василева, както и директорът на Двореца на културата и спорта са подали заявления, че отказват да положат клетва като общински съветници. На тяхно място клетва в новия градски парламент на Варна ще положат Людмила Колева-Маринова, Милена Димова, Йорданка Проданова и Стоян Попов. На мястото на водача на листата на „Воля“ Веселин Марешки в Общинския съвет ще влезе Щериана Иванова, а на това на Бисерка Асенова от Земеделски съюз „Александър Стамболийски”- Христо Атанасов. \r\nДиана СТОЕВА", "date": "2019.11.07", "title": "Местни избори 2019: ОИК във Варна одобри промени в листите за общински съветници"}
{"url": "http://www.focus-news.net/news/2019/11/07/2717462/ilhan-kyuchuk-klyuchovoto-reshenie-po-prisaedinyavane-na-severna-makedoniya-i-albaniya-kam-es-tryabva-da-obedinyava-usiliyata-na-opozitsiya-i-upravlyavashti.html", "text": "Ключовото решение по присъединяване на Северна Македония и Албания към ЕС трябва да обединява усилията на опозиция и управляващи в двете държави. Това каза за обзорното предаване „Това е България“ на  Радио „Фокус“  новият постоянен докладчик на Европейския парламент за Северна Македония Илхан Кючюк. Според него членството в НАТО и ЕС са два от приоритетите на македонското общество.„Определено страната се намира в кризисен период и най-вероятно на 12-ти април ще има и предсрочен парламентарен вот в Северна Македония. Предвид това ще има и служебно правителство, което ще забави работата ни.  Докладите за 2019 г. и 2020 г. ще бъдат обединени в един, а за следващите по един на година, в които се описва напредъка по подготовката за присъединяване“, обясни той. Илхан Кючук каза още, че гражданите на Северна Македония трябва да бъдат част от ЕС. Всеки присъединителен период е за гражданите на тези общества и чак на второ място за политическите елити, от които се очакват реформи, каза още той и добави, че ще бъде безпристрастен модератор с цел солидна позиция на ЕП, която да е потвърдена и от Комисията и от Съвета. \r\nЦоня СЪБЧЕВА", "date": "2019.11.07", "title": "Илхан Кючук: Ключовото решение по присъединяване на Северна Македония и Албания към ЕС трябва да обединява усилията на опозиция и управляващи"}
{"url": "http://www.focus-news.net/news/2019/11/07/2717463/london-evening-standard-boris-dzhonsan-ostro-kritikuva-opozitsiyata-vav-vrazka-s-ideyata-za-nov-referendum-za-nezavisimost-v-shotlandiya.html", "text": "Премиерът на Великобритания Борис Джонсън нарече опозиционния лидер и ръководител на Лейбъристката партия Джереми Корбин и председателя на Шотландската национална партия (ШНП) Никола Стърджън „партньори на разрухата“ и се зарече, че няма да даде разрешение за нов референдум за независимост в Шотландия, пише вестник  London Evening Standard . \r\nПремиерът заяви това по време на визита в завод в Шотландия в опит да привлече електорат на своя страна с обещанието, че митата върху британски алкохол ще „изчезнат“, ако страната напусне Европейския съюз. \r\nТой настоя, че шотландците са знаели през 2014 г., че референдумът за независимост ще е събитие, провеждано „веднъж на поколение“, след като беше помолен да коментира изказванията на Стърджън, че ново допитване ще му се стори „неустоимо“. \r\nНа въпроса дали може да обещае, че ще отхвърли провеждането на още един референдум, той отговори категорично. \r\n„Абсолютно, няма съмнение, защото на хората беше обещано през 2014 г., съвсем ясно, че това ще бъде събитие веднъж на поколение и не виждам защо да се връщаме назад към това заявление“, каза Джонсън. \r\nТой реагира негативно на становището на лейбъристите, че те няма да си сътрудничат с ШНП.  \r\n„Съвсем очевидно е, че Джереми Корбин ще разчита на ШНП за да се качи на власт и за да го постигне той направи съмнителна сделка за провеждането на втори референдум“, каза премиерът. \r\nПо-рано Корбин посети няколко английски града и заяви, че кампанията му е започнала с летящ старт. \r\nТой допълни, че тези избори са „шанса на животите ни“ да бъде постигнато единство в страната.  \r\n \r\n Теодор Пенев", "date": "2019.11.07", "title": "London Evening Standard: Борис Джонсън остро критикува опозицията във връзка с идеята за нов референдум за независимост в Шотландия"}
{"url": "http://www.focus-news.net/news/2019/11/07/2717433/ministar-vladislav-goranov-ot-imeto-na-lidera-na-gerb-i-ministar-predsedatel-zayavyavam-che-nyama-da-uchastvame-v-iskaniya-ot-bsp-razgovor-za-partiynite-subsidii.html", "text": "От името на лидера на ГЕРБ и министър-председател заявявам, че  няма да участваме в искания от БСП  разговор за партийните субсидии. Това каза министърът на финансите Владислав Горанов в отговор на поканата от проф. Румен Гечев от името на БСП за дискусия по темата за партийните субсидии, предаде репортер на  Агенция „Фокус“ .  \r\n„Ние бяхме една от партиите, която е страдала от защита на тезата, че политическите партии трябва да имат достатъчно ресурси без да изпадат в зависимост. Не останах с впечатлението, че кандидатите на левицата страдат от липса на ресурс за финансиране на техните кампании. Не исках да обръщам дебата в политически. Заявявам от името на лидера на ГЕРБ и мой ръководител в правителството - няма да участваме в този дебат\", каза още Горанов. Той посочи, че преди по-малко от няколко месеца ГЕРБ е взела своето решение и то е било утвърдено с мнозинството на Народното събрание.  \"Обръщам се към колегите от левицата, свободни сте да проведе този дебат и ако намерите мнозинство и стане закон, ние от правителството ще се подчиним от гледна точка на фискалната рамка“, подчерта Горанов. Той заяви, че БСП не трябва да разчитат, че ще застанат пред левицата като смокиново листо.  \r\nДеница КИТАНОВА", "date": "2019.11.07", "title": "Министър Владислав Горанов: От името на лидера на ГЕРБ и министър-председател заявявам, че  няма да участваме в искания от БСП  разговор за партийните субсидии"}
{"url": "http://www.focus-news.net/news/2019/11/07/2717467/mila-tomova-upravitel-na-dvuezichna-shkola-za-detsa-shte-uchastvam-na-sabitieto-mini-akademiya-za-roditeli-s-prezentatsiya-na-metoda-montesori.html", "text": "Ще участвам на събитието  Мини академия за родители с презентация на метода Монтесори. Това каза за  Радио „Фокус“  Мила Томова, управител на двуезична школа за деца от 3 до 6 години по повод събитието на  09 ноември от 10.00 часа в търговски център в града и се провежда за втори път. ,, Ще представя пред гостите метода на Мария Монтесори, който е един от най-популярните в целия свят. Имала съм привилегията да изучавам метода в меката на развитието му град Бергамо, Италия и съм сертифициран възпитател по тази методика“, каза Мила Томова. Тя допълни, че  участието в събитието е безплатно, а  регистрацията е задължителна и става на : http://bit.ly/2naO4kD \r\nВиолета КРЪСТЕВА", "date": "2019.11.07", "title": "Мила Томова, управител на двуезична школа за деца:  Ще участвам на събитието  Мини академия за родители с презентация на метода Монтесори"}
{"url": "http://www.focus-news.net/news/2019/11/07/2717465/anadolu-agency-erdogan-zayavi-sled-sreshtata-s-orban-che-evropeyskoto-otnoshenie-kam-turtsiya-savsem-ne-e-konstruktivno.html", "text": "Турският президент Реджеп Тайип Ердоган обвини Европейския съюз за лошото му отношение към Турция, като го нарече „далеч от конструктивно“ по време на съвместна пресконференция, част от посещението му в унгарската столица Будапеща, предава  Anadolu Agency \r\n„В последно време отношението на ЕС към нашата страна е далеч от конструктивно“, заяви той на пресконференция, заедно с премиера на Унгария Виктор Орбан. \r\n„С това отношение, Общността реално ощетява собствените си интереси“, заяви той и добави, че ЕС трябва да разбере, че пълноправното членство на Анкара в съюза ще допринесе благоприятно за него.  \r\nЕрдоган добави, че двустранните проблеми на някои европейски страни с Турция не трябва да се отразяват на отношенията между Брюксел и Анкара. \r\nОсвен това турският президент приветства унгарската подкрепа за кандидатурата за членство на страната в ЕС, което е блокирано на този етап. Той повтори, че в Турция са настанени 3,5 млн. сирийски бежанци и голям брой от тях „вероятно ще мигрират, особено в Европа“. Ердоган допълни, че страната му ще продължи да се грижи за мигрантите, без значение дали ЕС окаже подкрепа на Анкара, но ако това в крайна сметка не се случи, той ще „отвори вратите“ на потока от бежанци към континента.  \r\nОт своя страна Орбан заяви, че не е възможно да бъде спрян мигрантският поток към Европа без помощта на Турция.  \r\nТой каза, че Анкара трябва да получи подкрепа, за да се завърнат бежанците по родните им места.  \r\n„Много е важно да се помогне на тези хора, които трябваше да напуснат държавите си да се върнат у дома”, подчерта унгарският премиер.  \r\nОсвен това той заяви, че Унгария ще допринесе с каквото може за проектите в планираната зона за сигурност в Северна Сирия.  \r\nУнгарския премиер подчерта, че страната му е солидарна с Анкара в нейната борба с тероризма и, че двете държави са стратегически партньори. В същото време обаче той изрази съжаление, че някои от съюзниците на Турция имат връзки с терористични организации.  \r\n \r\n Теодор Пенев", "date": "2019.11.07", "title": "Anadolu Agency: Ердоган заяви след срещата с Орбан, че европейското отношение към Турция съвсем не е конструктивно"}
{"url": "http://www.focus-news.net/news/2019/11/07/2717460/tass-merkel-se-zastapi-za-sazdavaneto-na-mezhdunarodna-zona-za-sigurnost-v-siriya.html", "text": "Предложението на министъра на отбраната на Германия Анегрет Крамп-Карренбауер за създаването на международна зона за сигурност е добра идея, но е нужно да се вземат предвид реалностите на региона, заяви германският канцлер Ангела Меркел, предава  TACC . \r\nТя каза това на съвместна пресконференция с генералния секретар на НАТО Йенс Столтенберг в Берлин. \r\n„Мисля, че това е добра идея, но сега трябва да разгледаме реалностите\", каза тя.  \r\nМеркел подчерта, че този въпрос е важен и трябва да се обсъди с Турция и Русия. Канцлерът припомни, че решение по такива въпроси трябва да бъде взето от Съвета за сигурност на ООН. \r\nПо-рано Крамп-Каренбауер предложи да бъде създадена международна зона за сигурност в Сирия и представи своето виждане за ситуацията на среща на министрите на отбраната на НАТО. В кабинета на Германия, както и сред съюзниците в НАТО още няма единна позиция по този въпрос.  \r\n \r\n \r\n \r\n \r\n Теодор Пенев", "date": "2019.11.07", "title": "ТАСС: Меркел се застъпи за създаването на международна зона за сигурност в Сирия"}
{"url": "http://www.focus-news.net/news/2019/11/07/2717459/sled-mestnite-izbori-gerb-e-parva-politicheska-sila-prodalzhavashta-da-raboti-v-polza-na-sinyata-ideya-i-demokratsiyata-obzor.html", "text": "След местните избори: ГЕРБ е първа политическа сила, продължаваща да работи в полза на синята идея и демокрацията. Това стана ясно от думите на премиера  Бойко Борисов , който направи изявление на националната работна среща на ПП ГЕРБ, състояла се по-рано днес в Зала „Люмиер“.  Министър-председателят бил провокиран да свика среща в такъв формат, за да докаже заедно с лидера на СДС Румен Христов и земеделците, с които на места имаха общи кандидатури за кметските постове, как изглежда „пропуканият“ ГЕРБ, както по думите на премиера го е определил „един много известен политолог“. Борисов отбеляза още, че въпреки че  по места ГЕРБ и СДС не са стигнали до консенсус за общо явяване на местните избори, едно нещо ги обединява – синята идея. По думите му, когато става въпрос за борба срещу комунизма и работа в името на демокрацията няма поле за размисъл, а посоката е ясна. Премиерът е огорчен от съюза на „Демократична партия“ и подкрепата им към Мая Манолова на балотажа в София и смята, че те вече не могат да се нарекат десница.  Борисов определи членовете на ДБ като бившите деца и внуци на червената номенклатура.   \r\nСпоред лидера на СДС  Румен Христов   картата на България е синя, а БСП не е алтернатива и това е много видимо след местните избори. По думите му, въпреки че доскоро СДС и „Демократична България“ не са имали големи идеологически различия, това вече се е променило. Причината за това – същата, поради която и Борисов спира да ги нарича „десница“, а именно подкрепата им за Мая Манолова на балотажа на 3 ноември.   \r\nИзявление по време на работната среща направи и президентът на Република България в периода 2009 – 2011 г.  Росен Плевнелиев . Той също се обърна към „Демократична България“, като посочи че като дясномислещ човек изпитва унижение от подкрепата им за Мая Манолова.  Той препотвърди позицията си за желание за обединени вдясно, но и подчерта, че ГЕРБ няма никаква вина това досега да не се е случило. Плевнелиев коментира и обвиненията, които дойдоха от страна на БСП и Мая Манолова за изборни манипулации, като посочи, че точно хората, които са използвали тези нападки са същите, които са участвали в най-голямата предизборна манипулация, извършена в по-новата политическа история на България – именно Костинбродската афера, разиграла се на местните избори през 2015 г. Той определи като наглост Мая Манолова, президентът Румен Радев и лидерът на БСП Корнелия Нинова да говорят за почтени избори, когато не са дали своята оценка и мълчат по въпроса какво се е случило в Костинброд.  \r\nПо думите на Плевнелиев президентът Румен Радев от три години насам громи парламента и правителството ежедневно, но и до днес не е излязъл с решение или идея за решаването на проблема с корупцията. По други околоизборни нападки – за диктатура и едноличен режим на ПП ГЕРБ Плевнелиев посочи, че именно тези, които обвиняват в това са същите, които мълчат и все още не дават оценка за истинския тоталитарен режим в България в продължение на 45 години във времената на комунизма. „Г-жа Нинова открива и днес паметници на Тодор Живков пред целия български народ“, добави още Плевнелиев. \r\nС обобщение на резултатите на ПП ГЕРБ след изборите излезе председателят на Националния предизборен щаб и областен координатор на партията в София  Цветомир Паунов . Гласовете за ГЕРБ са общо 803 899. В сравнение с миналите избори ГЕРБ увеличава общинските си съветници с 80 и в момента на територията на цялата страна има общо 1807. По думите на Паунов кметовете на ГЕРБ отново са доказали, че са най-добрите и това доказва статистиката  - увеличеният им брой с 10, от 130 през 2015 г. на 140 сега. Паунов отбеляза още, че ГЕРБ е първа политическа сила и запазва мястото си начело и в общинските съвети, а опонентите им от БСП са едва на трета позиция в класацията. \r\nТеодора ПАВЛОВА", "date": "2019.11.07", "title": "След местните избори: ГЕРБ е първа политическа сила, продължаваща да работи в полза на синята идея и демокрацията (ОБЗОР)"}
{"url": "http://www.focus-news.net/news/2019/11/07/2717470/cheshma-pametnik-posvetena-na-donorite-otkrivat-vav-veliko-tarnovo.html", "text": "Чешма-паметник, посветена на донорите, откриват в старата столица. Градът е избран, тъй като се нарежда на първо място в страната по реализирани донорски ситуации, като изпреварва дори София и Пловдив. Това обясни за  Радио „Фокус“ – Велико Търново  Стефан Тамбуев, председател на Сдружение на пациентите с дихателна недостатъчност и белодробна трансплантация. Инициативата е част от кампанията „Дари живот“, която се реализира от около година и половина. Идеята е се подкрепи и насърчи донорството в България, както и да се насочи  вниманието към проблемите, добрите практики при реализирането на донорски ситуации и увеличаване на броя донори. „Не знам дали всички търновци са запознати с този факт, но Вашият град е на първо място по донорство в държавата. Това е следствие от работата на екипите от МОБАЛ „Д-р Стефан Черкезов“. Там особено важна е работата на екипа на д-р Сибила Маринова. Като казвам работата на екипите, имам предвид , че става дума за разговор с хората. Когато се говори за донорство, особено за тотално донорство, то се извършва от човек, който току що е починал. Но за тази цел се води разговор с неговите близки и проблемът е, че не всички се съгласяват. Докато търновци са много по-морални, бих казал, доколкото това е свързано с морала, защото в много по-голяма степен то е свързано с усещането за милосърдие и човеколюбие, най-много хора от Търново казват „да“, допълни Стефан Тамбуев. \r\nОфициално чешмата ще бъде открита на 9 ноември /събота/ в парк „Света гора“. Церемонията ще започне в 14.00 часа. Това е петото подобно съоръжение за страната. Благодарение на финансовата подкрепа на 44-тото Народно събрание на Република България и със съгласието на общинските ръководства на София, Пловдив, Димитровград  и Плевен, такива вече има в изброените градове.  \r\nЛуиза ТРАНЧЕВА", "date": "2019.11.07", "title": "Чешма-паметник, посветена на донорите, откриват във Велико Търново"}
{"url": "http://www.focus-news.net/news/2019/11/07/2717471/veselin-dulev-organizator-na-kontserti-parviyat-ni-kontsert-shte-se-sastoi-na-08-noemvri-v-zala-balkanstroy.html", "text": "Първият ни концерт ще се състои на 08 ноември в зала ,,Балканстрой“. Това каза за  Радио „Фокус“  Веселин Дулев, организатор на концерти по повод събитието на 08 ноември от 19.30 часа в зала ,,Балканстрой“. ,,Ще участват любими артисти от поп и хип-хоп жанра.  Музикалното събитие е дебют за нас като  организатори“, каза Веселин Дулев. Той подчерта, че такива прояви да се  ще се превърнат в традиция за града. ,,Концертът има за цел да възроди концертната култура в града, да покаже емоцията от подобни събития на всички, които са забравили и на тези които не са имали възможността да разберат какво е. Да пееш и скандираш заедно с тълпата, да почувстваш адреналина, да настръхнеш от енергията и да се заредиш с незабравими емоции от музиката и професионализма на голяма сцена“, подчерта още Веселин Дулев. \r\nВиолета КРЪСТЕВА", "date": "2019.11.07", "title": "Веселин Дулев, организатор на концерти: Първият ни концерт ще се състои на 08 ноември в зала ,,Балканстрой“"}
{"url": "http://www.focus-news.net/news/2019/11/07/2717472/daily-express-naydzhal-farazh-izleze-s-dve-novi-usloviya-za-formiraneto-na-pakt-s-boris-dzhonsan.html", "text": "Лидерът на партия „Брекзит“ Найджъл Фараж подчерта, че иска да види две промени, които премиерът на Великобритания Борис Джонсън да направи, ако иска да двамата да формират предизборен пакт, пише евроскептичното лондонско издание  Daily Express . \r\nДжонсън по-рано отхвърли идеите на Фараж за съюз и заяви пред свои привърженици, че партия „Брекзит“ не е заплаха. Въпреки това Фараж все още вярва, че е възможно да бъде сключен алианс между двете политически сили и призова премиерът да направи две „фундаментални“ промени в политическата декларация за Брекзит.  \r\nТой заяви това пред британската медия  BBC Radio 4 .  \r\n„Това е договор, (...) който казва много ясно в член 184, че ще сме обвързани към клаузите на политическата декларация“, заяви Фараж. \r\n„И ето какво казвам – Борис Джонсън трябва да даде ясно да се разбере, че фундаментално ще измени политическата декларация по два начина. Първо, ще премахне клаузата, която позволява отсрочка (на Брекзит) поне до 2022 г.“, заяви той. \r\nВодещият предаването на  BBC  Ник Робинсън се намеси и уточни, че както е казал консервативният депутат в същата радиопрограма по-рано, става дума за т.нар. преходен период, в който Великобритания на практика ще остане член на ЕС за още малко време, докато бъдат уточнени всички правила, но това реално не представлява отсрочка на Брекзит.  \r\n„Всички сме чували това“, отговори Фараж. \r\n„Те казаха, че няма да удължат (периода) от 29 март, казаха, че няма да има отсрочка след 12 април, казаха че ще „умрат“, вместо да протакат след 31 октомври“. \r\n„Не върши работа просто да казват, че няма да го правят, трябва да премахнем клаузата в политическата декларация, за да получим твърда крайна дата, това е първата (ми) точка“, допълни Фараж.  \r\n„А втората точка е, че просто и абсолютно не можем да се обвържем в търговска сделка, която (…) ще ни попречи да правим други търговски сделки с останалата част от света и ще означава, че ние не изготвяме собствените си закони“, каза още политическият лидер. \r\nПо-рано Джонсън атакува партия „Брекзит“ и я нарече „отживелица“. \r\n„Те са като продавачи на свещи след залязването на електрическата крушка“, каза Джонсън.  \r\n„Имат ужасното предчувствие, че ще загубят своя пазар“, добави премиерът \r\n \r\n Теодор Пенев", "date": "2019.11.07", "title": "Daily Express: Найджъл Фараж излезе с две нови условия за формирането на пакт с Борис Джонсън"}
{"url": "http://www.focus-news.net/news/2019/11/07/2717474/predstoyashti-mezhdunarodni-sabitiya-za-8-noemvri-agentsiya-fokus.html", "text": "Начало на срещата \"Световен икономически форум за стратегически диалог по Западните Балкани\". \r\n*** \r\n \r\n  Държавният секретар на САЩ Майк Помпео ще проведе среща с канцлера на Германия Ангела Меркел във втория ден от визитата си в страната. \r\n*** \r\n \r\n  Делегация, начело със специалния представител на САЩ в Сирия Джеймс Джефри заминава на двудневно посещение в страната. \r\n*** \r\n \r\n  Конференция за неразпространението на ядрени оръжия, на която ще говори руският външен министър Сергей Лавров. \r\n*** \r\n \r\n  Среща на министрите на финансите на страните-членки на ЕС. \r\n*** \r\n \r\n  Германският канцлер Ангела Меркел и  \r\nизбраната за председател на Европейската комисия Урсула фон дер Лейен ще проведат съвместна пресконференция.  \r\n*** \r\n \r\n  Съдиите на ООН ще произнесат окончателното си мнение по отношение за руските обжалвания на делото за Украйна. \r\n*** \r\n \r\n  Крайнодясната испанска партия „Вокс“ на последен предизборен митинг преди вота в страната.", "date": "2019.11.07", "title": "Предстоящи международни събития за 8 ноември (Агенция „Фокус“)"}
{"url": "http://www.focus-news.net/news/2019/11/07/2717473/tarnovski-teatrali-za-poreden-pat-predstaviha-balgariya-na-mezhdunarodna-stsena.html", "text": "Търновският куклен театър „Весел“ отново представи България на международен  форум. Актьорите се включиха в 24-я Международен театрален фестивал за деца и юноши в Бурса. Там те представиха класическото заглавие „Принцесата и граховото зърно”, поясни за  Радио „Фокус“ – Велико Търново  Веселин Василев, директор на културната институция. Организатори на събитието са  Световната организация за детски театър „АСИТЕЖ”, Фондацията за култура, изкуство и туризъм – Бурса и Община Бурса. То се реализира под патронажа на кмета на Община Бурса  Алинур Акташ.  Високата оценка за българския спектакъл бе дадена не само от публиката, посетила трите представления, но и от театрални критици и журналисти от Истанбул и Анкара. За пореден път на световен форум се коментира класата на българската куклена театрална школа – постановката и драматизацията на Тодор Вълов, сценографията на Емелияна Тотева, оригиналната музика на Елена Методиева. А търновските актьори Елка Баланова и Веселин Василев отново представиха блестящо своите роли – този път на турски език.  В специалната селекция за спектакли от Европа, Америка и Азия бяха включени театри  от Турция, Белгия, Русия, Дания, Испания, България, Аржентина, Иран и Италия. Семинари, театрални работилници, дебати, съпътстващи събития и спектакли за деца и юноши – всички тези изяви дават облика на едно световно театрално събитие, какъвто е фестът в Бурса. Представени бяха спектакли по текстове на Х.К. Андерсен, Братя Грим, Луис Сепулведа, Самед Бехренги, Антоан дьо Сент-Екзюпери, Иван Гончаров, Джерен Оран, Йозер Тунджа. Обликът на фестивала бе оформен от спектакли с модерна визия и изключително разнообразие от театрални изразни средства. \r\nЛуиза ТРАНЧЕВА", "date": "2019.11.07", "title": "Търновски театрали за пореден път представиха България на международна сцена"}
{"url": "http://www.focus-news.net/news/2019/11/07/2717466/lyuksemburg-potvardi-palna-podkrepa-za-prisaedinyavane-na-balgariya-v-shengen-obzor.html", "text": "Вицепремиерът и министър на външните работи Екатерина Захариева се срещна с Жан Аселборн, министър на европейските и външните работи и министър на имиграцията и убежището на Великото Херцогство Люксембург. Европейската интеграция на Западните Балкани беше сред основните теми в разговорите.  \r\nМинистър Захариева и министър Аселборн се договориха България и Люксембург да работят заедно за европейската перспектива на страните от Западните Балкани след липсата на решение за начало на преговори с Република Северна Македония и Албания. „Европа направи голяма грешка като на последния Европейски съвет не се съгласи да започне преговори с Република Северна Македония и Албания. Това наистина не е добре. Ще дадем най-доброто от себе си, за да не забрави ЕС Балканите“, подчерта Жан Аселборн.  \r\n„Люксембург е една от 6-те държави, основателки на ЕС, с много опит от предишни периоди на председателство и вашия опит и подкрепа особено по европейската перспектива на Западните Балкани бяха изключително важни за нас“, каза Екатерина Захариева. Тя подчерта, че по европейските въпроси България и Люксембург имат 90 на сто сходни позиции, включително борбата с климатичните промени, дигиталния пазар, сближаването и намаляването на различията между страните в ЕС, политиките на добросъседство. По темата за бъдещия общ бюджет на ЕС външният ни министър подчерта необходимостта той да бъде балансиран като в него да не бъде забравяна кохезионната политика.   \r\nДвамата министри обсъдиха и бъдещето на Европейския съюз и новата Европейска комисия като изразиха надежда, че тя ще започне пълноценна работа на 1 декември. Жан Аселборн потвърди пълната подкрепа на Люксембург за интеграцията на България в Еврозоната, начало на преговори за членство в Организацията за икономическо сътрудничество и развитие и за пълноправно членство в Шенген. „Люксембург ще направи всичко, което може, за да стане  България част от Шенген. Трябва да направим тази стъпка в ЕС. Ако не я направим, дискриминираме страната ви“, каза Жан Аселборн. Двамата министри подчертаха, че трябва да се работи повече за активизиране на икономическото сътрудничество.  \r\nТеодора ПАТРОНОВА", "date": "2019.11.07", "title": "Люксембург потвърди пълна подкрепа за присъединяване на България в Шенген (ОБЗОР)"}
{"url": "http://www.focus-news.net/news/2019/11/07/2717468/byudzhetat-za-2020-g-mina-na-parvo-chetene-na-komisiya-obzor.html", "text": "Водещата Комисия по бюджет и финанси заседава 4 часа съвместно с Комисията по здравеопазване и Социална комисия. В рамките на 4-часовото заседание бяха разгледани и приети бюджетите на НЗОК и ДОО за 2020 г. и Законът за държавния бюджет за следващата година. За бюджета на държавата гласуваха  13 народни представители, „против“ -7, без „въздържали се“, с което той бе приет. В рамките на дебата от ГЕРБ заявиха, че има устойчиво увеличаване на средствата за трите бюджета.  Народният представител от ПГ на ГЕРБ Лъчезар Иванов  се спря по-конкретно на бюджета на НЗОК. \"ПГ на ПП ГЕРБ ще подкрепи бюджета. И тук мисля, че е важно да се кажат две изречения. Мисля, че всеки един от нас ще изложи тезите в зала. Тук говорихме за устойчиво повишаване на средствата. Не само в здравната каса, в Министерство на здравеопазването и целия бюджет. Това се дължи на едно единствено нещо. Това е именно, че се води политика, която да повишава първо доходите на всички български граждани и оттам да има една добра събираемост, за да може днес да говорим за увеличаване на бюджета. Другото, което бих искал да споделя е, че тук се правят аналогии на бюджетите на различните европейски страни\", каза още Иванов. Според него е важно да не се забравя от каква позиция тръгва държавата ни и какъв е бил БВП. От БСП разкритикуваха бюджета на НЗОК и изразиха мнение, че са очаквали да се видят методите и средствата за така широко прокламираната реформа в здравеопазването. Също така от левицата направиха заявка, че между първо и второ четене на бюджета ще направят предложение за преизчисление на пенсиите за трети път.  Проф. Румен Гечев  заяви, че опозицията се е оказала права, когато е казала, че управляващите занижават темповете на растежа и приходите. Проф. Гечев заформи дебат и за партийните субсидии. \"Въпросът не е само партиен, той е въпрос на демокрацията, а тя е важна за обсъждането на бюджета. Ние сме готови между първо и второ четене да дадем конкретни данни, да направим конкретни предложения\", уточни още проф. Румен Гечев. Той заяви, че от името на БСП е упълномощен да предложи  среща и разговори по темата за субсидиите на партиите. Той заяви, че не може тази тема да е предрешена. От своя страна  министърът на финансите Владислав Горанов заяви, че е упълномощен от лидера на ГЕРБ и министър-председател да заяви, че няма да участва в искания от БСП разговор за партийните субсидии.  „Ние бяхме една от партиите, която е страдала от защита на тезата, че политическите партии трябва да имат достатъчно ресурси без да изпадат в зависимост. Не останах с впечатлението, че кандидатите на левицата страдат от липса на ресурс за финансиране на техните кампании. Не исках да обръщам дебата в политически. Заявявам от името на лидера на ГЕРБ и мой ръководител в правителството - няма да участваме в този дебат\", каза още Горанов. Той посочи, че преди по-малко от няколко месеца ГЕРБ е взела своето решение и то е било утвърдено с мнозинството на Народното събрание. Пред журналисти министърът отчете, че бюджет 2020 г. е балансиран. Той също така изтъкна, че при периодични ад хок решения за пенсионния модел по-скоро не може да се постигне благосъстояние. Според него по-скоро ще има коледни добавки за пенсионерите. Министърът на финансите призова и новите кметове да си свършат работата, когато става дума за данъци.  „Не правете глупости, правете рационални неща, защото ние осъзнахме, че е грешка да допускаме чужди тирове да преминават от Иран, Турция за 10 евро и установяваме тол система“,  обясни Горанов. От  ДПС  обявиха, че няма да подкрепят бюджетите на НЗОК, заради устойчивите тенденции в здравеопазването. От движението не подкрепиха и този на ДОО заради това, че не решава нито един от системните проблеми в сектора. От  \"Атака\"  определиха бюджет 2020 г. като консервативен, монетарен и рестриктивен като всички от 1997 г. \r\nДеница КИТАНОВА", "date": "2019.11.07", "title": "Бюджетът за 2020 г. мина на първо четене на комисия (ОБЗОР)"}
{"url": "http://www.focus-news.net/news/2019/11/07/2717475/kathimerini-gratskiyat-ministar-na-otbranata-otbelyaza-nova-stranitsa-vav-voennata-industriya-na-stranata.html", "text": "Министърът на отбраната на Гърция Никос Панайотопулос подчерта, че правителството е посветено на подсилването на военната индустрия на страната, пише електронното издание на вестник  Kathimerini . \r\n„Oт стратегическа важност е за страната, нейните въоръжени сили да могат да разчитат на военна индустрия, която е поне конкурентна и им помага в работата им“, заяви той по време на представянето на кандидатите за президент на държавната компания „Гръцки отбранителни системи“. \r\n„Ние се интересуваме от приложимостта на съществуващите елемнти на отбранителната индустрия, но също така и от разширяването на местната отбранителна индустрия с нови дейности“, заяви министърът.  \r\nТой добави, че се планира изграждането на изцяло гръцки завод за сглобяване на безпилотни самолети.  \r\nПанайотопулос заяви, че правителството ще помогне компанията, за да може тя да „постигне потенциала си“. \r\nТой отхвърли критиките, че правителството се опитва да приватизира компанията и каза, че макар и да се търси инвеститор, той желае това да се случи в „рамките на стратегическо сътрудничество“.  \r\n \r\n \r\n \r\n \r\n Теодор Пенев", "date": "2019.11.07", "title": "Kathimerini: Гръцкият министър на отбраната отбеляза „нова страница“ във военната индустрия на страната"}
{"url": "http://www.focus-news.net/news/2019/11/07/2717476/premierat-boyko-borisov-evropeyskata-perspektiva-za-stranite-ot-zapadnite-balkani-e-dvigatel-za-reformi-i-satrudnichestvo.html", "text": "Европейската перспектива за страните от Западните Балкани е двигател за реформи и сътрудничество. ЕС има стратегически интерес от интеграцията на региона. Това заяви министър-председателят Бойко Борисов в Женева по време на работната вечеря с участниците в лидерската среща, посветена на стратегическия диалог за Западните Балкани, съобщиха от пресслужбата на Министерски съвет. Премиерът Борисов изтъкна последователните усилия на България по темата, като специално акцентира върху огромната работа, свършена по време на Българското председателство на Съвета на ЕС, както и върху предстоящото председателство на Берлинския процес, което ще имаме съвместно с Република Северна Македония.  „Необходимо е да развиваме модерна инфраструктура, дигитална свързаност и контактите между хората. Инвестициите в човешкия капитал и младите хора също са от изключително значение за бъдещето“, заяви министър-председателят Борисов. Премиерът акцентира върху разширяването на транс-европейската транспортна мрежа към региона и цялостното изграждане на Коридор No 8, който ще свърже Черно с Адриатическо море и така ще се  отключи потенциалният пазар от 18 милиона потребители в Западните Балкани. \r\n„Когато говорим за железопътни линии, магистрали и пристанища, трябва да говорим и за дигиталната инфраструктура, която ще ускори икономическия растеж и ще подобри живота на хората“, отбеляза още премиерът Борисов. Той изтъкна подкрепата на България за Дигиталната програма за Западните Балкани, по линия на която се отделят 30 милиона евро за изграждането на инфраструктура на широколентов достъп в региона. Министър-председателят добави, че за 2019 г. страната ни е отделила за региона 3.41 милиона лева като част от официалната помощ за развитие, а български оператори предоставят роуминг пакети за страните от Западните Балкани на единична цена до пет пъти по-ниска от тази, определена в Дигиталната програма. Като друга ключова тема за региона премиерът Борисов посочи енергийната сигурност, свързаността и диверсификацията. Министър-председателят специално акцентира върху работата на българското правителство по изграждането на междусистемната газова връзка между България и Гърция, както и по отношение на „Балкански поток“.  \r\n„Трябва да използваме пълноценно времето до срещата на върха в Загреб и да продължим диалога и усилията по разширяването. Не бива да се обезкуражаваме, при толкова важен за бъдещето на ЕС въпрос като Западните Балкани. Заедно, трябва да бъдем решителни и целенасочени, да продължим да работим докато целта не бъде постигната“, каза в заключение министър-председателят Бойко Борисов. Той беше категоричен, че общата цел е в Европа да има стабилност, сигурност и просперитет.", "date": "2019.11.07", "title": "Премиерът Бойко Борисов: Европейската перспектива за страните от Западните Балкани е двигател за реформи и сътрудничество"}
{"url": "http://www.focus-news.net/news/2019/11/07/2717438/the-times-of-israel-netanyahu-zayavi-che-evropa-tryabva-da-prestane-da-se-bavi-s-otgovora-si-za-iranskiya-teror.html", "text": "Премиерът на Израел Бенямин Нетаняху публикува свое видео съобщение, в което остро осъди действията на Европа по отношение на Иран и обвини континента, че „протака“ отговора си за техеранската ядрена програма, пише вестник  The Times of Israel . \r\nВ своето съобщение той още призовава международната общност да се противопостави на „агресията и терора“ на Иран.  \r\n„Всичко, което ви казах преди година, сега беше потвърдено от МААЕ“, заяви той, като имаше предвид Международната агенция за атомна енергия. Думите му напомнят за случая, когато той обвини Иран в това, че укрива ядрени материали в свое съоръжение в Турузабад, близо до столицата Техеран.  \r\n„МААЕ потвърди, че Иран нарушава Договора за неразпространение на ядрени оръжия. Техеран продължава да крие своите секретни ядрени оръжия“, каза още той.  \r\n„Време е за нациите по света да се противопоставят на иранската агресия и терор“, добави Нетаняху.  \r\n„Време е да върнем санкциите. Време да приложим натиск върху Иран, докато той не промени своите начини. Техеран трябва да спре да атакува нациите в Близкия изток. Те трябва да спрат да заплашват, че ще унищожат Израел. Европа трябва да спре да се бави и да действа срещу иранската агресия сега“, заяви премиерът.  \r\nТой освен това обвини Техеран в това, че „продължава да лъже“ за своите продължаващи амбиции да се сдобие с ядрено оръжие.  \r\n„Иран продължава да крие ядрената си програма (…) и също така продължава със своето нелегално обогатяване на уран, което е насочени изцяло към създаването на ядрено оръжие“, добави премиерът.  \r\n \r\n Теодор Пенев", "date": "2019.11.07", "title": "The Times of Israel: Нетаняху заяви, че Европа трябва да престане да се бави с отговора си за иранския „терор“"}
{"url": "http://www.focus-news.net/news/2019/11/07/2717469/the-guardian-liberal-demokratite-zelenite-i-uelskite-sotsialdemokrati-formiraha-pakt-protiv-brekzit.html", "text": "Проевропейски настроените партии във Великобритания заявиха, че са формирали пакт против Брекзит, след като са „оставили партийните политики настрана“ и са се споразумели да не се противопоставят един на друг по време на изборите, в опит да не бъде разделен вота на хората, подкрепящи оставането на страната в Европейския съюз, пише либералното лондонско издание  The Guardian . \r\nЛиберал-демократите, \"Зелените\" и уелските социалдемократи от \"Плайд камри\" заявиха, че ще дадат на гласоподавателите „шанс за оставане“ в ЕС, като техните кандидати ще се кандидатират съвместно като кандидати на редица региони в Англия и Уелс. Проектът е оглавен от бившият депутат Хайди Алън.  \r\nАлън, която напуска политиката, след като прекара време в Консервативната партия, движение „Промени Великобритания“ и либерал-демократите, заяви, че това са „избори за Брекзит“ и оставането в ЕС е възможно.  \r\n„Оставяме партийните политики настрана в интерес на нашата страна и (ние) подписахме междупартийно споразумение, където партиите, застъпващи се за оставане (в ЕС) в Англия и Уелс ще работят заедно за да подкрепят един кандидат“, обясни тя.  \r\nТя уточни, че по този начин тези партии ще могат да вкарат повече депутати, застъпващите се за оставане в ЕС в парламента след изборите на 12 декември.  \r\nТактическото гласуване в този случай ще означава, че кандидатите на всяка от трите партии няма да се противопоставят на претендента за депутатски мандат сред противниците на Брекзит, който има най-реалните шансове да влезе в Камарата на общините. \r\n„Това е нашият шанс да изместим баланса на силите настрана от двете най-големи партии и в прогресивния алианс за оставане“, каза тя. \r\nСпоред лидера на либерал-демократите Джо Суисън, единственият възможен начин да бъде построено по-светло политическо бъдеще е „да сме готови да работим заедно с другите, а лидерът на уелските социалдемократи Адам Принс добави, че това е „зряла политика“.  \r\nПроектът също така е бил предложен и на лейбъристите, но те са отказали да вземат участие в него.  \r\nПопитан защо, депутатът на лейбъристите Джон Макдонъл заяви, че неговата партия „никога не влиза в пактове и коалиции“.  \r\nТой по-рано осъди ролята на либерал-демократите в консервативното правителство от 2010-2015 г.  \r\n„Само ще кажа това на \"Зелените\" и на другите, които влизат в съюз с либерал-демократите – аз помня какво направиха те, когато бяха в правителството. Аз казвам, идете и питайте всеки инвалид в тази страна, който премина през бруталността на оценката за неговата работоспособност“, каза той. \r\n \r\n \r\n Теодор Пенев", "date": "2019.11.07", "title": "The Guardian: Либерал-демократите, зелените и уелските социалдемократи формираха пакт против Брекзит"}
