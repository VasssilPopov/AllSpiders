{"url": "http://www.focus-news.net/news/2019/08/08/2687930/kathimerini-migrantskiyat-lager-na-lesbos-e-otnovo-v-kriza.html", "text": "Ръководителят на центъра за мигранти „Мория“ на източния егейски остров Лесбос, Янис Балпакакис, не изключва оставката си, като призна, че е изтощен от усилията да се справи с предизвикателството за пренаселеността на лагера, съобщава електронното издание на атинския ежедневник  Kathimerini . \r\n„Непредсказуемият фактор на пристиганията е най-големият проблем“, заяви Балпакакис пред изданието преди планираното посещение на министъра, отговарящ за имиграционните въпроси Йоргос Кумуцаскос, като добави, че лагерът е приел 115 нови търсещи убежище само за един ден.  \r\nБорбата за справяне със 7 370 души, търсещи убежище, натъпкани в съоръжение, предназначено за 3000, е най-очевидна най-вече в дългите опашки пред душовете и тоалетните на лагера, които все още не са свързани с пречиствателната станция на острова, казва Балпакакис и добави, че вонята е непоносима на моменти. \r\n„Дори ни е останало място за инсталиране на повече химически тоалетни\", оплаква се той, казвайки, че получаването на храна навреме също е трудна битка.  \r\nПроблемът с непридружени непълнолетни лица е друг проблем, тъй като „Мория“ е оборудвана да се справи с 160, но има 505 момчета и момичета под 18 години, които не са с родител или придружител. Освен това има около 2200 деца с родители, отседнали в лагера, казва Балпакакис.  \r\nПравителството обеща да премести около 700 от жителите на лагера в съоръжения в гръцката континентална част до края на месеца, докато Балпакакис казва, че още 3000 могат да бъдат прехвърлени, ако се намери място за тях. \r\nПренаселеността продължава да бъде предизвикателство и в другите лагери в Беломорието, като броят им на остров Самос достига 3 568 в съоръжение, построено за 648 души. Подобна е и ситуацията на остров Хиос, където при капацитет за 2 349 мигранти и бежанци са настанени два пъти повече. \r\n \r\n  \r\n \r\n Тереза Герова", "date": "2019.08.08", "title": "Kathimerini: Мигрантският лагер на Лесбос е отново в криза"}
{"url": "http://www.focus-news.net/news/2019/08/08/2687855/kyustendil-dete-e-v-adekvatno-sastoyanie-sled-katastrofa-mezhdu-tovaren-i-lek-avtomob-il-na-am-struma.html", "text": "Дете е в адекватно състояние след катастрофа между товарен и лек автомобил при 67 км на АМ „Струма в участъка Дупница – Благоевград. Това заяви за  Агенция „Фокус“  говорителят на  ОДМВР – Кюстендил . Сигнал за инцидента е регистриран малко след 15.00 часа. Жена и дете са транспортирани в болница. Няма наложени ограничения за преминаващите автомобили в този участък.", "date": "2019.08.08", "title": "Кюстендил: Дете е в адекватно състояние след катастрофа между товарен и лек автомоб ил на АМ „Струма“"}
{"url": "http://www.focus-news.net/news/2019/08/08/2687856/kazanlak-parvo-izdanie-na-sastezanieto-obikolka-na-dolinata-na-trakiyskite-tsare-shte-se-sastoi-v-ramkite-na-trakiyskite-praznitsi.html", "text": "Първо издание на състезанието \"Обиколка на Долината на тракийските царе\" ще се състои в рамките на Тракийските празници, каза за  Радио „ Фокус”  началник – кабинет на кмета Сребра Касева. Тя поясни, че участниците в атрактивното състезание ще бъдат разделени в 6 различни възрастови групи: Юноши 15 – 16 г., Юноши 17 – 18 г., Мъже 19 – 39 г., Мъже 40 + г., Хоби, Мъже 95+ кг и Жени. \r\nПри по-малко от 3 записани в дадена категория, желаещите да участват ще бъдат прехвърляни да участват в по-горна категория. \r\nТрасето, което ще трябва да преминат всички състезатели е с дължина 75 км, и общо изкачване около 1000 метра. \r\nСред изискванията на организаторите са всеки състезател да носи каска, да участва с технически изправен велосипед, да притежава застраховка „спортна злополука”, валидна за деня на провеждане на състезанието, а участниците под 18 годишна възраст трябва да имат писмена декларация от родител или настойник, подписана пред регистриращия или пред водача на отбора. \r\nКласирането ще бъде индивидуално по възрастови групи. Призьорите в отделните групи ще получат парични награди и медали. \r\nСъстезанието ще се проведе с начало и финал в близост до Художествена Гимназия „Акад. Дечко Узунов”, а часът на старта е 9 часа.  \r\nОрганизатори на спортната проява са клуб по планинско колоездене „Дарк Райдърс – Казанлък” и Велоклуб Зарата, под патронажа на председателя на Общинския съвет в Казанлък Николай Златанов. \r\nСлавяна ГАЙДАРОВА", "date": "2019.08.08", "title": "Казанлък: Първо издание на състезанието \"Обиколка на Долината на тракийските царе\" ще се състои в рамките на Тракийските празници"}
{"url": "http://www.focus-news.net/news/2019/08/08/2687861/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.08.08", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/08/08/2687859/burgas-zasilen-paten-kontrol-shte-se-osashtestvi-na-9-10-i-11-avgust-po-napravlenieto-burgas-sozopol-primorsko-tsarevo.html", "text": "В рамките на трите най-интензивни по отношение на пътния трафик дни – петък, събота и неделя, за времето от 11.00 до 20.00 ч. по направлението Бургас – Созопол – Приморско – Царево ще се осъществи засилен пътен контрол, като по този маршрут и в двете посоки ще се движат коли на сектор „Пътна полиция” при ОДМВР – Бургас. Това съобщиха от пресцентъра на  ОДМВР – Бургас . Пътните полицаи ще контролират движението на участниците в пътния трафик за недопускане превишение на максимално разрешената скорост, както и за рисково управление на МПС. Нарушителите ще бъдат установявани, спирани, проверявани и санкционирани на място.", "date": "2019.08.08", "title": "Бургас: Засилен пътен контрол ще се осъществи на 9, 10 и 11 август по направлението Бургас – Созопол – Приморско – Царево"}
{"url": "http://www.focus-news.net/news/2019/08/08/2687860/pazardzhik-blizo-2-500-lichni-karti-sa-izdadeni-prez-yuli-ot-odmvr.html", "text": "С голяма натовареност работят служителите от сектор „Български документи за самоличност” в ОДМВР-Пазарджик, сектор „Пътна полиция” и районните управления в региона, съобщи за  Радио „Фокус“ – Пазарджик  говорителят на ОД на МВР Мирослав Стоянов. „През месец юли тази година са издадени 2474 броя лични карти / с 841 повече от месец юни/, 2813 паспорта / с 860 повече от месец юни/ и 1226 свидетелства за управление на МПС / с 298 повече в сравнение с месец юни/. Тази по-голяма натовареност е обусловена от летния сезон, през който голяма част от гражданите, които живеят и работят зад граница се прибират и използват възможността да подменят документите си за самоличност. Успоредно с това са и жителите от областта, чиито документи са с изтичаща валидност пред тази година. Създадена е необходимата организация за ефективното обслужване на всички граждани на гишетата в сектор „БДС” в областната дирекция, в сектор „Пътна полиция” и районните управления във Велинград, Септември, Пещера и Панагюрище. За тяхно улеснение апелираме да подготвят предварително необходимите документи съпътстващи издаването на нов документ за самоличност, като това касае особено децата“, обясни Стоянов. \r\n \r\nВаня НИКОЛОВА", "date": "2019.08.08", "title": "Пазарджик: Близо 2 500 лични карти са издадени през юли от ОДМВР"}
{"url": "http://www.focus-news.net/news/2019/08/08/2687863/pazardzhik-sedem-sa-signalite-za-postradali-zhivotni-podadeni-na-zeleniya-telefon-na-ekoinspektsiyata.html", "text": "Седем са сигналите за пострадали животни, подадени на „зеления телефон“ и електронната поща на Екоинспекцията в Пазарджик през изминалия месец, съобщиха за  Радио „Фокус“ – Пазарджик  от РИОСВ. Първият е за намерен бързолет на улица „Цар Освободител” в град Пазарджик. Птицата е в добро състояние, е установил оглед на място на защитения вид. На основание чл. 39 от ЗБР е освободена в район, подходящ за вида. Подаден е и сигнал за намерена сова с ранено крило в град Септември. Оглед на защитения вид на място е установил, че едното крило на горската ушата сова е счупено. На основание чл. 39 от ЗБР птицата е изпратена за лечение във ветеринарна клиника. Според друг сигнал в заведение в град Батак са изложени препарирани животни, едно от които е дива коза. Извършената проверка на адреса не е установила изложени препарати на защитени видове, включително и на дива коза. За изложените в заведението ловни трофеи е уведомена РДГ-Пазарджик. Подаден е и сигнал за намерен паднал щъркел в промишлената зона на град Пазарджик. Проверката на място е установила, че млад екземпляр от вида бял щъркел е със счупено крило. В изпълнение на чл. 39 от ЗБР се прецени, че защитеният вид следва да се изпрати за лечение във ветеринарна клиника, уточняват от РИОСВ.", "date": "2019.08.08", "title": "Пазарджик: Седем са сигналите за пострадали животни, подадени на „зеления телефон“ на Екоинспекцията"}
{"url": "http://www.focus-news.net/news/2019/08/08/2687864/ramush-haradinay-ne-moga-da-potvardya-dali-tachi-e-prizovan-v-haga.html", "text": "Министър-председателят на Косово Рамуш Харадинай подчерта, че не може да потвърди дали и държавният глава Хашим Тачи е бил призован от Специализирания съд в Хага за разпит. Съответното той заяви в интервю за германския ежедневник  Die Frankfurter Algemeine Zeitung , цитирано от излъчващия на албански език скопски телевизионен канал  „Алсат-М“ . \r\nКоментирайки неотдавнашното му призоваване от съда, Харадинай отбеляза, че не е изненадан и припомни, че вече е бил оправдаван и по двата случая, за които е бил викан в Хага. \r\nЗапитан дали е сплашил свидетели, косовският политик категорично отхвърли информацията. Според него е имало само един случай, когато свидетел е загинал при произшествие. На въпрос дали президентът Хашим Тачи също е поканен в Хага, Харадинай каза, че е чувал подобни спекулации, но не може да ги потвърди. \r\n \r\n Тереза Герова", "date": "2019.08.08", "title": "Рамуш Харадинай: Не мога да потвърдя дали Тачи е призован в Хага"}
{"url": "http://www.focus-news.net/news/2019/08/08/2687866/monografiyata-na-general-georgi-vazov-uchastieto-na-balgarite-v-osvoboditelnata-voyna-shte-bade-predstavena-v-navecherieto-na-142-godini-ot-shipchenskata-epopeya.html", "text": "Цветанка Неделчева, бивш директор на къща – музей „Иван Вазов”, ще представи в навечерието на 142 години от Шипченската епопея монографията на генерал Георги Вазов „Участието на българите в Освободителната война“. Това каза за  Радио „Фокус”  директорът на Литературно – художествен музей „Чудомир” Добрина Матова, един от организаторите. \r\nТя поясни, че мнографията се издава за първи път и се посвещава на 5 юбилейни годишнини – 140 от обявяването на Руско-турската освободителна война, от създаването на българското опълчение и от Шипченската епопея, 115 години от написването на монографията и 110 г. от рождението на Вера Вазова, дъщеря на генерал Георги Вазов. На заглавната страница на монографията е поставена нейната мисъл: „Достойните личности оставят след смъртта си сияние, в чиято светлина ние живеем. Ще бъдем полезни, ако предадем това сияние на бъдещите поколения“, мисъл на Вера Вазова поставена на заглавната страница на книгата.” \r\nВера Вазова живее 102 години. Съставителката на книгата Цветанка Неделчева е имала срещи с нея в София. Тя прави голямо интервю с нея. Пред дъщерята на генерал Вазов директорката на къща музей „Иван Вазов“-Сопот обещава да издаде неговата монография и изпълнява обещаното. \r\nОстанал в историята, както с голямо признание за военното си дело, така и в обществения живот, ген. Георги Вазов в монографията прави много ценни изводи за боевете при Шипка и Шейново. Той познава всички руски източници за Руско-турската война. Позволява си да критикува руската армия. Неговата монография написана през 1902 година съхранява още едно късче памет за събитията по време на Освободителната война. Написана от генерал, който влага своето отношение към военните действия. \r\nВ книгата освен монографията на ген. Георги Вазов има негова автобиография, спомените на брат му Борис Вазов и на сестрата Вера Вазова. В изданието се публикуват за първи път ценни спомени за преврата през 1886 година. \r\nКонсултант за оформянето на корицата на книгата е карловската художничка Нина Канарова. Изданието съдържа много автентични снимки и моливни рисунки на семейство Вазови, които са имали дарбата за рисуват. \r\nОрганизатори на събитието са Национален парк – музей „Шипка – Бузлуджа” и Литературно – художествен музей „Чудомир”. \r\nСлавяна ГАЙДАРОВА", "date": "2019.08.08", "title": "Монографията на генерал Георги Вазов „Участието на българите в Освободителната война“ ще бъде представена в навечерието на 142 години от Шипченската епопея"}
{"url": "http://www.focus-news.net/news/2019/08/08/2687862/liderat-na-abv-rumen-petkov-chestiti-na-balgarskite-filmovi-deytsi-godishninata-ot-parviya-balkanski-filmov-festival-na-koyto-sme-domakini-prez-1965-g.html", "text": "Лидерът на АБВ Румен Петков честити на българските филмови дейци годишнината от първия Балкански филмов фестивал, на който сме домакини през 1965 г. Той се обърна към тях в интервю за  Агенция „Фокус“ . „През 1965 г. на 8 август във Варна е открит първият Балкански филмов фестивал, на който ние сме домакини. Струва си да се направи една сериозна дискусия домакинство на колко европейски и световни културни форуми е имала до 1989 г., колко от тях загърбихме и какво загубихме, като ги загърбихме“, посочи още лидерът на АБВ. \r\nДеница КИТАНОВА", "date": "2019.08.08", "title": "Лидерът на АБВ Румен Петков честити на българските филмови дейци годишнината от първия Балкански филмов фестивал, на който сме домакини през 1965 г."}
{"url": "http://www.focus-news.net/news/2019/08/08/2687865/varna-motorist-e-s-opasnost-za-zhivota-sled-katastrofa-s-lek-avtomobil-na-patya-ot-selo-topoli-za-selo-kazashko.html", "text": "Моторист е с опасност за живота при катастрофа с лек автомобил на на пътя от с. Тополи за с. Казашко. Това съобщиха от  ОДМВР - Варна . Инцидентът е станал около 15:20 часа, на пътя от с. Тополи за с. Казашко. Според първоначалната информация, водачът (30 г.) на т.а. \"Скания\" предприема маневра за завой наляво, а в задната му лява гума се блъска мотоциклет \"Хонда\". Вследствие на инцидента водачът на мотора е отведен в болнично заведение, където е настанен за лечение със съчетана травма, има опасност за живота му.  \r\nИзясняват се причините за възникването на произшествието.", "date": "2019.08.08", "title": "Варна: Моторист е с опасност за живота след катастрофа с лек автомобил на пътя от село Тополи за село Казашко"}
{"url": "http://www.focus-news.net/news/2019/08/08/2687868/sofiya-otkasnali-se-parcheta-ot-guma-na-tir-sazdavat-predpostavki-za-ptp-po-severnata-daga-na-okolovrastniya-pat-pri-razklona-za-chepintsi.html", "text": "Откъснали са се парчета от гума на ТИР по Северната дъга на Околовръстен път София при разклона за Чепинци. Това съобщи слушател на  Радио „Фокус“ . По негови думи няма автомобили или служители на Пътна полиция. Според него има опасност за ПТП.", "date": "2019.08.08", "title": "София: Откъснали се парчета от гума на ТИР създават предпоставки за ПТП по Северната дъга на Околовръстния път при разклона за Чепинци"}
{"url": "http://www.focus-news.net/news/2019/08/08/2687612/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Преговорите между САЩ и Турция за създаване на зона за сигурност в Северна Сирия, последиците от прекратяване на Договора за ракетите със среден и малък обсег (ДРСМО), най-голямата заплаха за Русия и инструментите на американския президент Доналд Тръмп за оказване на натиск на Китай в търговския спор са част от основните теми в световните издания. \r\n \r\n*** \r\n  Държавният глава на САЩ Тръмп почти достигна лимита по отношение на повишаването на направи с тарифите в търговската война с Китай и би трябвало да използва други инструменти за увеличаване на натиска срещу Пекин, препоръчват от редакцията на американското издание  Washington Examiner . \r\nСъобщението от понеделник, че Министерството на финансите определя Китай като „валутен манипулатор\", показва, че следващият ход на администрацията във Вашингтон ще бъде използването на нетарифни финансови средства, като например блокиране на китайските инвестиции в САЩ. \r\n„Опитваме се да разберем какво можем да направим в разумните граници, но има и такива, които не можем да предприемем… Повече регулации, по-строга национална сигурност, ограничения за чуждестранни инвестиции. Всички тези неща дебнат под повърхността\", поясни консултант за търговската политика.  \r\nОпределянето на Китай като валутен манипулатор е най-вече символичен акт. Технически това означава, че САЩ ще изпратят жалба до Международния валутен фонд за това, Китай „не играе по правилата“. МВФ едва ли ще се съгласи по този въпрос въз основа на собственото си определение за манипулиране на валута, но дори и да го направи, той няма способността да накара държава да промени курса си или да разпореди на търговците какво да правят. Значението на съобщението на Министерството на финансите се крие в това, че ведомството може да предприеме действия самостоятелно. \r\n„Начинът, по който работят МВФ и Световната банка, е, че всички сме се съгласили да се отнасяме към всички равно, стига да играят по правилата. Като казва, че Китай не играе по правилата, МФ позволява на САЩ да налагат санкции в много по-голяма степен“, продължава събеседникът на изданието.  \r\nСлед като Китай бъде етикетиран като валутен манипулатор, САЩ получават свобода да започнат да използват други парични инструменти. Например, типът ограничения, които администрацията на Тръмп е поставил на Huawei, китайската телекомуникационна компания, може да започне да се прилага за други китайски фирми, поясняват от редакцията. \r\nИма редица потенциални нетарифни санкции, отбеляза Гари Хюфбауър, старши сътрудник на Института за международна икономика. „Това би могло да създаде много строг процес на скрининг за външни чуждестранни инвестиции от американските фирми или дори, в крайни случаи, забрани за нови инвестиции\", каза той. Тръмп дори може да принуди страните да изтеглят инвестициите, които са направили в Китай, или да ограничат пътуванията до САЩ на китайски правителствени служители или бизнесмени. \r\nДокато Белият дом достига лимита по отношение на това, което може да направи с тарифите, той все още има поле за изява. Новообявените тарифи за китайски стоки на стойност 300 милиарда долара, освен съществуващите тарифи за стоки на стойност 250 милиарда долара, биха покрили ефективно целия внос от Китай. Белият дом обаче може да повиши тарифните ставки дори още повече. Тарифата за 300 милиарда долара първоначално беше определена на 10%, но президентът на САЩ предупреди, че те може да достигнат 25% или дори повече. \r\n \r\n*** \r\n  Тъй като президентът на Руската федерация Владимир Путин и държавният глава на САЩ Доналд Тръмп разтрогнаха договор, който допринасяше за понижаването на рисковете от ядрена война, Америка трябва да увеличи своя конвенционален (неядрен) арсенал, за да не изостава от Москва и Пекин, съветва занимаващият се с изследване на стратегиите за национална отбрана Тимъти Уолтън в статия за популярния вестник  The New York Times . \r\n \r\n Агенция „Фокус“ представя превод на статията без съкращения и с уточнението, че тя отразява единствено гледната точка на автора й. \r\n \r\nМиналата седмица Договорът за ракети със среден и малък обсег (ДРСМО), който бе в сила повече от 30 години, престана да съществува. Америка се оттегли от този договор в петък, 2 август, а Русия в събота, 3 август. Докато САЩ изпълняваха всички изисквания на този договор, Русия го наруши, като разгърна над 100 забранени ракети със среден обсег (т.е. наземна ракета с обсег на действие над 3000 километра, но не повече 5 500 километра.). Междувременно Китай, който не беше страна по договора, разположи хиляди такива ракети. САЩ нямат подобни снаряди. \r\nЗа да се преодолее тази пропаст, дойде време Министерството на отбраната на САЩ да създаде и разположи наземни неядрени ракети със среден обсег на действие.  ДРСМО беше разумно споразумение, което намали напрежението и спомогна за мирен край на Студената война. След подписването му през 1987 г. СССР и САЩ елиминираха наземните ракети с обхват от 500 до 5 500 километра. Такива ракети представляват опасност, защото ако са снабдени с ядрени бойни глави, те биха могли да бъдат използвани - предвид краткото им време на полет - за извършване на неочаквани атаки срещу съюзници в Европа и срещу СССР. Елиминирането на тези снаряди допринесе за стабилизирането на отношенията между СССР и САЩ и техните съюзници.  \r\nЗа съжаление Русия нарушаваше условията на това споразумение в продължение на 10 години. През 2008 г. тя проведе изпитания на наземни крилати ракети със среден обсег на действие 9M729. Снабдени с модерни системи за насочване, 9М729 и други нови руски ракети могат да нанасят прецизни удари по цели. Тази точност позволява на Русия да използва бойни глави с неядрени заряди, които се характеризират с по-малка  зона на поразяване в сравнение с ядрените бойни глави, а това от своя страна увеличава вероятността Русия да ги използва в случай на конфликт. \r\nВ продължение на шест години американските дипломати търпеливо се опитваха да убедят Русия в необходимостта да спазва условията на този договор, но Москва пренебрегна исканията на САЩ и съюзниците от НАТО, продължавайки да създава и разполага забранени ракети. По-важното е, че Китай, който никога не е участвал в това двустранно споразумение и отказва да се присъедини към него няколко пъти, започна да разработва свои ракетни сили в края на 90-те години на миналия век, които несъмнено бяха призвани да се противопоставят на американците. В момента Китай има хиляди ракети, оборудвани както с неядрени, така и с ядрени бойни глави. Тези високоточни смъртоносни ракети са способни да атакуват кораби в морето, военни бази на сушата - не само в страните-съюзници на Америка в Азия, но и в самите САЩ, т.е.в Аляска, Гуам и Северните Мариански острови. \r\nТъй като американските сили нямат наземни неядрени ракети, които могат да се използват за атака на вражески войски, и нямат достатъчно системи за отбрана срещу китайски или руски неядрени ракети на наземна база, те редовно се провеждат симулации, за да се подтотвят за военни операции, включващи Китай или Русия. В истинската война обаче Америка може да бъде победена.  \r\nЕто защо САЩ трябва да се сдобият със собствени конвенционални ракети със среден обсег. Наличието на такива ще осигури значително оперативно предимство на американските войски и ще се превърне в сериозно предизвикателство за противниците. Ако тези ракети са разположени в САЩ и техните съюзниците, те могат бързо да атакуват вражески цели веднага след откриването им. Освен това използването на тези ракети за удари по добре защитени обекти и системи може да намали рисковете за пилотите на самолети и екипажите на военни кораби. \r\nТези нови ракети ще направят американските войски по-ефективни и ще сдържат Китай, Русия и други противници от агресивни действия. Освен това, снабдявайки тези ракети само с неядрени бойни глави, САЩ могат да намалят риска вражеските сили да ги объркат с ядрени ракети и да разсеят онези страхове, които някога са послужили като основа за подписване на ДРСМО. Тези ракети ще дадат възможност на САЩ да сключат споразумение с Китай, Русия и други страни, които ще забранят наземните ракети със среден обсег на действие, оборудвани с ядрени бойни глави. \r\nНякои наблюдатели, специализирани в контрола върху оръжията, смятат, че оттеглянето от ДРСМО е опасно и може да провокира нова надпревара във въоръженията. Но сега много по-опасна стъпка е да наблюдаваме как Китай и Русия разполагат своите арсенали, докато ние продължаваме вербално да протестираме и анализираме възможностите си. За щастие сега САЩ имат по-разумни възможности за действие. Сега, когато престана да действа, сухопътните сили и пехотинците имат възможност да разработят и разгърнат наземни ракети със среден обсег на действие. Когато Конгресът на САЩ приключи работата по бюджета за отбрана, той може да направи разумни инвестиции в тези системи - да отпусне средства не само за създаването на нови ракети, но и за подобряването на съществуващи, като например крилатите ракети „Томахоук“ (които сега се изстрелват от кораби и подводници) или балистични ракети „Пършинг II“ (които ДРСМО забрани). \r\nРакетният арсенал, който ще включва както нови, така и подобрени ракети, ще позволи на Министерството на отбраната на САЩ да разгърне значителен брой ракети за няколко години при сравнително умерена цена. Китай и Русия полагат големи усилия за изграждането на своите ракетни сили. Сега, когато САЩ вече не са обвързани от ДРСМО, е време да се изравнят правилата на играта. \r\n \r\n Тимъти Уолтън е научен сътрудник в Центъра за стратегически и бюджетни оценки, независима институция във Вашингтон, която изучава стратегиите за национална сигурност. \r\n \r\n \r\n*** \r\n  Представители на Турция и САЩ възобновиха преговорите за създаване на зона за сигурност в северната част на Сирия, съобщава вестник  Hurriyet , като се позовава на изявление на министъра на националната отбрана на южната ни съседка Хулуси Акар. \r\nРазговорите за създаване на буферната зона, които стартираха в Анкара на 5 август, продължават с участието на американска военна делегация, подчерта Акар пред репортери в турската столица. Очаква се разговорите да приключат до няколко часа.  \r\n„Повдигнахме всички въпроси, свързани със сигурността на Турция и обменяхме мнения с  \r\nнашите събеседници\", добави министърът. Подчертавайки, че срещите са „положителни и конструктивни“, Акар заяви: „С радост наблюдаваме, че нашите събеседници се приближават до нашите възгледи за зоната за сигурност в Сирия“. \r\nТой подчерта, че Турция се надява да действа заедно със своя съюзник на САЩ, като повтори, че ако усилията за намиране на обща позиция с Вашингтон претърпят провал, Анкара ще трябва сама да създаде буферна зона. „Нашите планове за зона за сигурност в Сирия и разполагането на наши войски в нея са финализирани\", добави Акар. \r\nТурция очаква създаването на 32-километрова зона за сигурност в Северна Сирия, свободна от „терористи“. Към настоящия момент обаче Анкара и Вашингтон не са постигнали съгласие за нея. \r\nМинистерството на външните работи на Турция предупреди миналия петък, че Анкара има „ограничено\" търпение и че ако усилията за намиране на обща позиция със САЩ не успеят, ще трябва да създаде буферната зона в региона със собствени усилия. \r\n \r\n \r\n*** \r\n  В течение на последните десет години руската заплаха заема главно място в умовете на американските експерти в сферата на външната политика и държавните чиновници, но този страх се увеличи чувствително в резултат от намесата на руското правителство в президентските избори през 2016 година. „Това не беше единственият опит. Те се занимават с това, докато ние тук си седим“, заяви бившият специален прокурор Робърт Мюлер, имайки предвид руската намеса в изборите, в хода на изслушванията на Капитолийския хълм. „Те възнамеряват да го направят отново по време на следващата кампания“. „Правим неща в такива мащаби, за които не можехме и да си помислим преди няколко години“, заяви един сътрудник на разузнавателните служби в разговор с кореспондент на вестник The New York Times в средата на юни по повод увеличения брой нападения над руската енергийна система в отговор на хакерските атаки и кампанията за дезинформация. \r\nНо всъщност най-голямата заплаха за Русия са не Съединените щати и не някое друго чуждестранно правителство, а самата Русия, пише професорът с руски корени Питър Елцов в материал за американската редакция на  Politico , представен без редакторска намеса.  \r\n \r\nСлед като руският президент Владимир Путин предприе стъпки през последното десетилетие за анексиране на бившите съветски територии, провеждане на координирани кибератаки срещу инфраструктурата на чужди държави, а също и намаляване на нивото на защита на демократичните права в страната, Русия може да изглежда много силна. В действителност обаче днес тя е много по-слаба от Романовската империя, която съществува от 1613 до 1917 г., или от Съветския съюз. Най-големият проблем на Русия е вътрешен: тази огромна евразийска държава не беше в състояние да създаде такава национална идентичност, която да обхване цялото население. Лоялността на милиони руски граждани към държавата е съмнителна и щом Москва отслаби строгия си контрол над местните избори - очевидно, това ще бъде възможно само когато Путин вече не е президент - тези групи ще поискат независимост. Като антрополог, историк и политолог, прекарал много време в Евразия, вярвам, че най-вероятно заложената бомба на сепаратизма, която предизвиква такъв страх у Путин, ще избухне след 10, 20, максимум 30 години. \r\n \r\n Защо? Има три сериозни причини \r\n \r\nПървата – и най-важна – сепаратистките импулси в Русия са силни. Ето само два примера: Татарстан и Башкирия, две етнически автономни републики в центъра на Русия. Те имат силни националистически организации – „Азатлък“ (Съюзът на татарската младеж) и „Башкир Кук Буре“ („Небесен вълк“) – които призовават за съюз с други тюркоезични и угро-фински националности в този регион. И двете все още отбелязват деня на завладяването на Казан от Иван Грозни, което се случва през 1552 година и води до появата на продължаващо пет века чувство на загуба в двете републики. Както видяхме в началото на 2000-те години, в хода на които бяха убити хиляди, сепаратистките движения в Русия могат да бъдат кървави и продължителни (в този случай става въпрос не само за етнически малцинства – етнически руснаци, живеещи в богатия на ресурси Сибир, както и на Урал и Далечния Изток, няколко пъти са се опитвали да получат независимост). \r\nъзможно е при наследника на Путин твърдото единство в страната в крайна сметка да отстъпи място на тези сепаратистки програми. Човек може само да гадае кой ще бъде следващият владетел на страната, но най-вероятно Путин лично ще го избере в самия край на президентския си мандат и все още не е ясно дали неговият наследник ще успее да поддържа строгия контрол, който Путин упражнява над различните групи и региони. При липсата на система от проверки и баланси, както и на всички други силни институции в Русия, вероятно е необходимо такова ниво на контрол, за да се гарантира продължаващото съществуване на тази страна като цяло. Вячеслав Володин, заместник-ръководител на администрацията на Кремъл може да види реализирани знаменитите си думи: „Докато има Путин, има Русия; няма Путин - няма Русия“. \r\nВторо, обединяващата руска идеология днес няма такава сила, каквато имаше при предшествениците й. Владислав Сурков, дългогодишният помощник на Путин, твърди, че Русия е влязла в нова историческа фаза: това е „дълга държава на Путин“, глобална идеология, която, по думите му, има същата привлекателност като марксизма. Всъщност путинизмът е нестабилна смес от евразийството и това, което руският ултраконсервативен философ Александър Дугин нарича четвъртата политическа теория. Евразийството е идеологическа школа, появила се в средата на 20-те години сред анти-комунистически настроените руски емигранти. То провъзгласявва изключителната и месианска роля на Русия като цивилизация, съществуваща на собствени основания, която не е част нито от Изтока, нито от Запада. Четвъртата политическа теория трябва да вземе „най-доброто“ от фашизма и комунизма в хода на нов кръстоносен поход срещу либерализма. Дугин предлага да се махне атеизма от комунизма и расизма от фашизма, но като цяло да се продължи реализацията на обединената им мисия. \r\nКолкото и плашеща да изглежда тази идеология, тя не може да бъде приравнена нито с царизма, нито с марксизма-ленинизма, тоест с двете досега преобладаващи идеологии в Русия. Святостта на царя осигуряваше истинска връзка за руския народ в продължение на много векове. Марксистко-ленинската идея за равенство и разпределение на богатството придоби реална популярност в много страни в постколониалната ера. В нашия модерен период регионалният национализъм, основан на популистките програми, представлява много по-сериозна заплаха за либерализма от новия руски авторитаризъм или путинизма. \r\nИ последното: настоящата интелектуална и икономическа ситуация в Русия бледнее в сравнение с тази, която е съществувала по време на царската империя или Съветския съюз. При царския режим европейците дойдоха в Русия и откриха медицинска практика, преподаваха в университети, провеждаха изследвания и отваряха собствени предприятия. Съветското правителство, въпреки всички чистки и зверства, създаде сравнително удобни условия за живот на водещи учени, ако те не се противопоставят на съществуващата система. Днес висшето образование и науката в Русия са в тежко бедствие. Икономиката на страната се основава на използването на природни ресурси и засега няма признаци за модернизация. Най-разкриващият признак е фактът, че децата от руския елит предпочитат да учат и живеят на Запад. \r\nСветът трябва да е готов за краха на Русия. Най-добрата политика, която САЩ и най-близките им съюзници трябва да провеждат, е комбинация от стратегическо търпение и възпиращо действие, със силен акцент върху стратегическото търпение. Работата с Путин по прагматичен начин не е умиротворяване; това е прагматична политика, насочена към защита интересите на Съединените щати. На първо място, висшите американски служители, включително президентът, трябва редовно да се срещат с Путин и неговия антураж. Няма нищо лошо в това да си говорите помежду си. Второ, те трябва да провеждат политика на услуга за услуга (quid pro quo). Русия може да се въздържи от промяна на някои свои действия или да ги промени, това се отнася до нейния диалог с талибаните или подкрепата й за Николас Мадуро във Венецуела, в замяна на някои услуги от САЩ. \r\nИ не би навредило на САЩ да преосмислят настоящата си стратегия за санкции: Вашингтон може да изостави някои санкции и да затегне други. Студената война беше спечелена не заради санкции, а защото някои съветски хора, включително определени представители на най-висшите ешелони на ръководството, загубиха вяра в своята идеология и насочиха поглед към Запада в търсене на своето бъдеще. \r\nСъщото може да се случи и днес, тъй като Русия продължава да се взривявав бавно отвътре и това не изисква външна намеса. \r\n \r\n Питър Елцов е професор в катедрата по международна сигурност на Университета по национална отбрана. Скоро ще излезе от печат книгата му „Дългата телеграма 2: нов подход към Русия традицията на Кенан“ \r\n„Дългата телеграма“ е депеша, изпратена във Вашингтон на 22 февруари 1946 година от американския дипломат Джордж Кенан, който по това време работи в Москва, в която той, освен другото, говори за „уязвимостта“ на Съветския съюз и неговата „вътрешна слабост“ и се застъпва за политика на „сдържане“ на СССР, който го очаква неизбежна вътрешна имплозиця заради изначално сбърканата идеология на социализма от съветски тип. \r\n \r\n***", "date": "2019.08.08", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/08/08/2687867/reuters-razprostranenieto-na-afrikanskata-chuma-v-balgariya-e-trevozhno-spored-evropeyskata-komisiya.html", "text": "Разпространението на африканската чума в България, което заплашва свиневъдната промишленост в страната, е тревожна, заяви говорител на Европейската комисия, съобщава  Reuters .  \r\nДосега България е отчела повече от 30 огнища на болестта в промишлени стопанства или в местни ферми, като около 130 000 прасета вече са изклани. Африканската чума е нелечима при прасетата, макар и да е безвредна за хората.  \r\nЗаместник-министърът на земеделието на България заяви в сряда, че страната не е успяла да овладее разпространението на африканска чума по свинете, докато експерти твърдят, че България може да загуби цялата си свиневъдна промишленост. \r\nГоворителят на Европейската комисия Ана-Кайса Итконен каза по време на пресконференция, че ситуацията е „много притеснителна“. Тя призова за спешни действия срещу „катастрофалната животинска болест“.  \r\nПредставителите на индустрията в България се опасяват, че африканската чума може да причини щети до два милиарда лева. \r\nНа среща с министъра на земеделието на страната, Десислава Танева, европейският комисар по въпросите за здравеопазването и безопасността на храните Витянис Андрюкайтис предложи подкрепата на Европейския съюз за България. \r\nБългария ще получи 2,9 млн. евро финансова помощ от ЕС за борба с болестта, каза Танева след срещата си с Андрюкайтис. \r\n \r\n \r\n Агенция \"Фокус\" уточнява, че след публикуването на статия с редакцията се свързаха от прессцентъра на МЗХГ и увериха, че заместник-министър на земеделието, храните и горите Чавдар Маринов не е коментирал, че \"страната се е провалила в опитите си да ограничи болестта\". В текста на   името на заместник-министъра не е изрично уточнено, споменава се само длъжността. \r\n \r\n \r\n Теодор Пенев", "date": "2019.08.08", "title": "Reuters: Разпространението на африканската чума в България е „тревожно“, според Европейската комисия"}
{"url": "http://www.focus-news.net/news/2019/08/08/2687869/nyakolko-dushi-kolabiraha-v-razlichni-oblasti-ot-stranata-poradi-visokite-temperaturi-obzor.html", "text": "На фона на обявения жълт код за високи температури в 16 области от страната в четвъртък медиците не съобщават за много инциденти. Към 12.00 часа днес най-високата измерена температура беше в Кнежа, област Плевен. От Центъра за спешна медицинска помощ в Плевен съобщиха за  Агенция „Фокус“ , че при тях е много спокойно и няма сигнали за хора, които са се почувствали зле или са припаднали вследствие на горещините.  \r\nНо за сметка на това в други области имаше няколко сигнала за колабирали. От Центъра за спешна медицинска помощ в Монтана съобщиха за 4 колабирали души в сряда и двама в четвъртък. Според тях това се дължи на високите температури. В област Сливен също има няколко човека, които са колабирали, но според медиците от Центъра за спешна медицинска помощ в града тези случаи не се дължат толкова на горещините, колкото на умора или дехидратиране. Лекарите посъветваха възрастните хора да не излизат, когато слънцето е най, силно, а младите хора да пият повече вода, за да не се обезводнят.  \r\nВ останалите области в страната, в които е обявен жълт код за високи температури, не се съобщава за проблеми вследствие на горещините, а по-скоро хората, които са потърсили помощ в Спешните медицински центрове, са хора, които имат други здравословни проблеми.  \r\nНе се съобщава и за повишаване на случаите на потърсили спешна помощ. Броят на пациентите се запазва такъв, какъвто е бил и предишните дни.  \r\nНадежда ИВАНОВА", "date": "2019.08.08", "title": "Няколко души колабираха в различни области от страната поради високите температури (ОБЗОР)"}
{"url": "http://www.focus-news.net/news/2019/08/08/2687611/predstoyashti-sabitiya-v-stranata-za-8-avgust-agentsiya-fokus.html", "text": "*** \r\n \r\nОт 10.00 часа пред МБАЛ Токуда ще се проведе протест в защита на медицинската сестра Мая Илиева. \r\n \r\n*** \r\n \r\nОт 14.00 часа 1 състав на Специализирания наказателен съд ще гледа делото срещу Генчо К., производство за прилагане на чл. 68-69а НК – чл. 306, ал. 1, т. 3 НПК. \r\n \r\n*** \r\n \r\nОт 16.00 часа в институцията на омбудсмана, ще се проведе втора среща по искане на гражданските инициативи от столичните квартали „Горубляне“, „Дървеница“, „Бусманци“, „Кривина“, „Казичене“, „Обеля“, „Младост“, „Овча купел“, „Дианабад“ и др. Гражданите протестират срещу презастрояването, както и за правото на достойно обезщетение на собствениците с възстановени имоти. \r\n \r\n*** \r\n \r\nОт 18.00 часа в Националната галерия на пл. „Княз Александър I” № 1 британските художници Джон Кики и Дарън Баркър организират за първи път своя изложба в България. \r\n \r\n*** \r\n \r\nВ 11.00 часа в сградата на бившето Немското училище кметът Димитър Николов ще представи подробности за предстоящата му реконструкция. \r\n \r\n*** \r\n \r\nОт 19.00 часа в Дома на писателя поетесата Елка Василева ще представи новата си книга „В сандалите на лятото“. \r\n \r\n*** \r\n \r\nОт 17.45 часа в парк „Парно поле“ ще се състои Музика в парка – изпълнения на Биг Бенд Велико Търново. \r\n \r\n*** \r\n \r\nОт 10.00 часа в Младежки дом ще се проведе Лятно ателие по рисуване с ръководител Росица Стоянова. \r\n \r\n*** \r\n \r\nМежду 10.30 ч. и 12.30 ч. в Зала 1 на Икономически университет – Варна ще се проведе среща на тема „Резултати от представянето на България в Програма „Хоризонт 2020“ и основна рамка на Програма „Хоризонт Европа“ за периода 2021 - 2027 г.“ с експерти от Министерството на образованието и науката.  \r\n \r\n*** \r\n \r\nОт 12.30 часа в Морска гара ще се състои Закриване на Спартакиадата на ВМС по морски спортове. От 14.30 часа в Щаба на ВМС – голям салон ще се състои Валидиране на пощенска марка – 140 години Военноморски сили на Република България. От 16.00 часа ще се състои обявяване на заповеди на областния управител на Варненска област, кмета на Община Варна и командира на ВМС за награждаване на военнослужещи и цивилни служители по случай Празника на ВМС. \r\n \r\n*** \r\n \r\nОт 14.00 часа в Голям салон на Щаба на ВМС ще се проведе валидиране на пощенска марка – 140 години Военноморски сили на Република България. След това ще бъдат обявени заповеди на областния управител, кмета и командира на ВМС за награждаване на военнослужещи и цивилни служители по случай Празника на ВМС.\t \r\n \r\n*** \r\n \r\nОт 17.00 часа до община Варна ще се проведе протест в защита на Мая Илиева под надслов ,,Не на страха Аз съм Мая Илиева“. \r\n \r\n*** \r\n \r\nОт 18.18 часа в Арт галерия „Папийон“ ще бъде открита изложбата „Имагинерни изрази“. \r\n \r\n*** \r\n \r\nОт 18.30 часа в книжарница „Хермес“ ще се състои представянето на книгата „Морски записи”. \r\n \r\n*** \r\n \r\nОт 19.00 часа в Арт галерията на Морско казино – Варна ще бъде открита изложбата „Въображаема реалност“ с автор Лиляна Петрова Лулу. \r\n \r\n*** \r\n \r\nОт 173.0 часа в Квартална сцена ще се състои Ателие за деца с Art Land, а в 19.00 часа - Приказна мисия счаропеяч - Авторски спектакъл за деца на Мануела Саркисян. \r\n \r\n*** \r\n \r\nОт 11.00 часа в малката зала на Общината ще се състои брифинг по повод предстоящия ремонт на къщата на Адриана Будевска. \r\n \r\n*** \r\n \r\nОт 17.30 часа Регионална библиотека „Дора Габе“ ще представи книгата на Радостин Мирков „Кървавата бразда на Добруджа“. \r\n \r\n*** \r\n \r\nОт 17.30 часа в Художествена галерия – Добрич ще бъде открита самостоятелна  изложба живопис на Здравко Тошев. \r\n \r\n*** \r\n \r\nОт 20.00 часа на открита сцена „Двореца“ в Балчик световноизвестният тромбонист Георги Корназов ще представи своя авторска музика. \r\n \r\n*** \r\n \r\nОт 11.00 часа в залата на Областна администрация – Кюстендил ще се проведе заседание на Областна епизоотична комисия.  \r\n \r\n*** \r\n \r\nОт 18.00 часа в Художествена галерия „Владимир Димитров – Майстора” ще бъде открит Международният фестивал „Велики учители”.  \r\n \r\n*** \r\n \r\nОт 15.00 часа в Областна администрация, зала ,,Плевен\" ще се състои заседание на областната епизоотична комисия. \r\n \r\n*** \r\n \r\nОт 18.00 часа в Градска художествена галерия „Дечко Стоев“ в Поморие ще бъде представена изложба на живопис и малка пластика с творби на Убавка Тончев и Константин Симеонов – Костика. \r\n \r\n*** \r\n   \r\nОт 11.00 часа в зала 712 на Областна администрация ще се проведе заседание на Областната епизоотична комисия. \r\n \r\n*** \r\n \r\nОт 10.00 часа в Зала 1 на Областна администрация-Русе ще се проведе заседание на Постоянно действащата областна епизоотична комисия. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Европа Директно Стара Загора на гости на Детски отдел. \r\n \r\n*** \r\n \r\nОт 20.00 часа на сцена „Фонтаните“, Площада пред Общината, ще се състои  Mike sax и X – key – концерт на Милен Стойков /саксофони и флейта/ и Джаз формация: Илия Тенев –клавишни инструменти, Радослав Терзиев – бас китара и Ленко Драганов – ударни инструменти.  \r\n \r\n*** \r\n   \r\nОт 10.00 часа в Зала 2 на Областна администрация, Областната  епизоотична комисия ще проведе ежеседмичното си заседание.", "date": "2019.08.08", "title": "Предстоящи събития в страната за 8 август (Агенция „Фокус“)"}
{"url": "http://www.focus-news.net/news/2019/08/08/2687857/plovdiv-razprostranenieto-na-afrikanskata-chuma-po-svinete-vremenno-vazprepyatstva-poseshteniyata-v-darzhavno-lovno-stopanstvo-krichim.html", "text": "Разпространението на Африканската чума по свинете временно възпрепятства посещенията в „Държавно ловно стопанство Кричим”. Това съобщиха за  Радио \"Фокус\" - Пловдив  от Югозападно държавно предприятие. На територията на ловното стопанство е обособена база за интензивно стопанисване на дивеча, в която има елени лопатари, муфлони, сърни и диви свине. Съгласно актуалната информация на БАБХ за епизоотичната обстановка по отношение на Африканската чума по свинете, „ДЛС Кричим” попада в обхвата на зона с констатирани случаи на болестта при диви свине. Поради това със заповед на директора на ЮЗДП инж. Дамян Дамянов са въведени строги мерки за биосигурност, с които се ограничават посещенията в стопанството до преминаване на опасността от заразата. \r\nКакто е известно от края на 2018 г. с решение на Министерски съвет стопанството е териториално поделение на ЮЗДП. Във връзка с огромния интерес и многобройни запитвания от граждани относно възможността за посещения в парка и двореца, от април екипът на „ДЛС Кричим” започна да посреща огранизирани групи след предварителна заявка. Сред посетителите са както възпитаници на пловдивски училища, така и специалисти по ландшафтна архитектура и културно наследство, представители на европейски и др. международни организации. \r\nЗа да бъде отворено за по-широк кръг посетители, в стопанството трябва да бъдат изградени планираните маршрути в парковата част и да бъде реновирана необходимата за това инфраструктура. Достъпът до „ДЛС Кричим” е подчинен на специални режими, тъй като то включва едноименната защитена местност по Закона за защитените територии и недвижими паметници на културата по Закона за културното наследство. \r\nЮгозападното държавно предприятие продължава активната работа по създаване на подходящи условия за организирани посещения в „Държавно ловно стопанство Кричим” и по-конкретно в царския дворец.", "date": "2019.08.08", "title": "Пловдив: Разпространението на африканската чума по свинете временно възпрепятства посещенията в „Държавно ловно стопанство Кричим”"}
{"url": "http://www.focus-news.net/news/2019/08/08/2687614/germanskiyat-biznes-amerikanskite-sanktsii-sreshtu-severen-potok-2-sa-zaplaha-za-evropa.html", "text": "Германският бизнес счита санкциите против „Северен поток 2“ за заплаха за Европа, съобщава вестник Die Welt, предава  РИА Новости . \r\nКакто заяви председателят на Източния комитет на германската икономика Волфганг Бюхел, въвеждането на ограничителни мерки срещу проекта ще превърне европейската енергийна политика в „играчка на САЩ“. \r\n„Последните санкционни проекти на САЩ ще навредят на първо място на такива приятелски страни, като Германия, Франция, Нидерландия, Австрия и Швейцария“, цитира изданието Бюхел. \r\nПо неговите думи, намесата на САЩ в европейската енергийна политика ща провокира неизбежен разкол между Вашингтон и Брюксел, от който ще пострадат и двете страни. \r\n„Европейските енергийни въпроси са работа на европейците, така ще бъде и в бъдеще“, заяви Бюхел. \r\nТой добави още, че през септември ще се проведе поредният кръг от преговорите между ЕС, Русия и Украйна за ново транзитно споразумение, а санкциите на САЩ само могат да навредят на този процес. \r\n  \r\nПревод и редакция:", "date": "2019.08.08", "title": "Германският бизнес: Американските санкции срещу „Северен поток 2“ са заплаха за Европа"}
{"url": "http://www.focus-news.net/news/2019/08/08/2687858/blagoevgrad-chetirite-klanitsi-na-teritoriyata-na-oblastta-se-ohranyavat-ot-sluzhiteli-na-mvr-i-na-odbh.html", "text": "Четирите кланици на територията на Благоевградска област се охраняват от служители на МВР и на ОДБХ-Благоевград. Това съобщиха от пресцентъра на  Областна администрация-Благоевград . Служителите на МВР осъществяват денонощен контрол на достъпа. На заседанието бе уточнено, че Областно пътно управление са предприели действия за редовно почистване на площадките за отдих по републиканските пътища на територията на областта. Областният управител Бисер Михайлов заяви, че кметовете на общини е необходимо спешно да проведат широка информационна кампания за запознаване на населението с опасните последици от вируса, неговата устойчивост и необходимостта от категорични действия за недопускане на разпространението му на територията на областта. Областната епизоотичната комисия ще продължава да координира действията на местната власт и всички териториални структури на изпълнителната власт, имащи задължения към настъпилата тежка епизоотична обстановка в страната.", "date": "2019.08.08", "title": "Благоевград: Четирите кланици на територията на областта се охраняват от служители на МВР и на ОДБХ"}
{"url": "http://www.focus-news.net/news/2019/08/08/2687616/varna-zhitelite-na-dalgopol-mogat-da-podavat-razlichni-signali-v-mobilno-prilozhenie-kmete-vizh.html", "text": "Мобилно приложение за подаване на граждански сигнали от различно естество могат да ползват жителите на Община Дългопол. Порталът се казва „Кмете, виж!“ и е част от проект „Умно гражданство“, реализиран от Местна инициативна група/МИГ/ Дългопол-Смядово. Това съобщиха за  Радио „Фокус“ – Варна  от Община Дългопол. Проектът финансиран от Оперативна програма „Добро управление”. Местната инициативна група е разработила иновативна интернет базирана платформа. В нея е необходима първо регистрация в секция „Регистрация”, разположена вляво на портала. С цел да се запази добрият тон и да се елиминират провокативни текстове или такива, свързани с езика на омразата, модератор ще има право да редактира или отстранява неподходящи за аудиторията съдържания. Ползвателите могат да подават идеи или да посочват проблеми. Това става чрез портала за неспешни сигнали. В него има възможност да се опише проблемът и да се покаже снимков материал. „Кмете, виж!“ е портал и мобилно приложение за лесно докладване на неспешните сигнали от различно естество към общинските администрации. Такива са например – дупки в асфалта, счупени катерушки, разпилени отпадъци и замърсявания, неправилно паркирани автомобили. Докладването се извършва през уеб и/или мобилно приложение, което позволява гражданите да направят снимки и да дадат кратко описание. Специално за проекта „Smart citizenship” – „Умно гражданство“, системата е интегрирана с автоматизирана информационна система на Община Дългопол и е свързана със системата на Община Смядово посредством национална система за обмен на документи. След етапа на реализация, платформата предоставя възможност за описание на резултатите, от реализацията на конкретните идеи. Публикуването на резултатите се осъществява чрез функцията „Успешни проекти“. \r\nДиана СТОЕВА", "date": "2019.08.08", "title": "Варна: Жителите на Дългопол могат да подават различни сигнали в мобилно приложение „Кмете, виж!“"}
{"url": "http://www.focus-news.net/news/2019/08/08/2687613/tass-zelenski-prizova-turtsiya-da-promeni-situatsiyata-v-cherno-more.html", "text": "Президентът на Украйна Владимир Зеленски заяви, че Украйна и Турция могат да променят в своя полза ситуацията в Черно море, предава  ТАСС . \r\n„Със сигурност заедно ще намерим път, който да принуди Русия да зачита международното право, да върнем мира и стабилността в региона, да защитим правата и свободите на кримските татари, да освободим политическите затворници. Уверен съм, че със съвместни усилия Украйна и Турция ще променим ситуацията в черноморския регион и Крим в своя полза“, заяви Зеленски на съвместна пресконференция с президента на Турция Реджеп Таийп Ердоган в Анкара. \r\nОсвен това украинският държавен глава благодари на турския си колега за подкрепата за суверенитета на Украйна, като отбеляза, че Турция е важен стратегически партньор на Украйна. \r\nВ хода на срещата Зеленски и Ердоган обсъдиха също задълбочаването на сътрудничеството между страните, създаването на зона за свободна търговия и въпроси от сферата на сигурността. \r\n  \r\nПревод и редакция:", "date": "2019.08.08", "title": "ТАСС: Зеленски призова Турция да промени ситуацията в Черно море"}
{"url": "http://www.focus-news.net/news/2019/08/08/2687617/uvelichenie-v-tarseneto-na-frizeri-otchitat-targovtsite-ot-pazardzhik.html", "text": "Увеличение в търсенето на фризери отчитат търговците от Пазарджик, предаде репортер на  Радио „Фокус“ – Пазарджик . Според тях причината е, че стопаните, които отглеждат прасета и трябва да ги заколят до 11 август, търсят начин да съхранят месото за по-дълго време. Общо 75 са селата в област Пазарджик, за които важи изискването да заколят прасетата от личните си стопанства в този срок. В големите търговски вериги също отчитат ръст на продажбите на фризери. От там коментират, че хората разполагат обикновено в домовете си с хладилници и камери за месо в рамките на няколко килограма. Сега се търсят фризери с обем между 100 и 300 литра, а също и по-големи, за да може да бъде съхранено свинското месо. \r\nВаня НИКОЛОВА", "date": "2019.08.08", "title": "Увеличение в търсенето на фризери отчитат търговците от Пазарджик"}
{"url": "http://www.focus-news.net/news/2019/08/08/2687619/redzhep-taiyp-erdogan-aneksiraneto-na-krim-e-nezakonno.html", "text": "Президентът на Турция Реджеп Таийп Ердоган заяви в сряда, че Анкара няма да приеме незаконното анексиране на Крим, предава  „Анадолската агенция“ . \r\nСлед срещата с украинския си колега в Анкара, Ердоган посочи на съвместната пресконфернция, че: „Продължаването на същестуването на нашите съплеменници в тяхната историческа родина Крим, защитата на тяхната идентичност и култура, както и защитата на техните основни права и свободи са приоритети на Турция“. \r\nВладимир Зеленски, от своя страна, призова Русия да действа в рамките на международното право. Той подчерта, че Крим принадлежи на Украйна и неговата страна и Русия ще намерят път за връщането на мира и стабилността в региона. Украинският държавен глава покани турският бизнес в неговата страна и гарантира добра работна обстановка за тях. \r\nТурската държавна агенция отбелязва, че украинският лидер е на двудневна визита в Турция. \r\n  \r\nПревод и редакция:", "date": "2019.08.08", "title": "Реджеп Таийп Ердоган: Анексирането на Крим е незаконно"}
{"url": "http://www.focus-news.net/news/2019/08/08/2687620/mayk-pompeo-sasht-vaznameryavat-da-se-varnat-kam-pregovorite-sas-severna-koreya-v-blizkite-sedmitsi.html", "text": "Стратегията на САЩ за Северна Корея не се е променила, въпреки редица серията ракетни изпитания в последно време, проведена от Пхенян. Това увери държавният секретар на САЩ Майк Помпео на съвместна пресконференция във Вашингтон с британския външен министър Доминик Рааб, предава  TACC . \r\n\"Стратегията на администрацията на президента на САЩ [Доналд] Тръмп във връзка с КНДР не се е променила. Нашите усилия са насочени към постигане на пълна и окончателна денуклеаризация на Северна Корея. Надяваме се, че през следващите седмици ще се върнем към масата за преговори, за да постигнем тази цел\", подчерта първият дипломат на Вашингтон.", "date": "2019.08.08", "title": "Майк Помпео: САЩ възнамеряват да се върнат към преговорите със Северна Корея в близките седмици"}
{"url": "http://www.focus-news.net/news/2019/08/08/2687622/anadolu-agency-turtsiya-i-sasht-sa-se-dogovorili-za-miren-koridor-v-siriya.html", "text": "Турски и американски военни служители се споразумяха, че сигурната зона в Северна Сирия ще представлява „мирен коридор“ за разселените сирийци, които искат да се завърнат в родината си. Съответното поясниха от Министерството на националната отбрана в Анкара, предава турската държавна информационна агенция  Anadolu Agency . \r\nПреговарящите финализираха договарянето на ключови точки за зоната за сигурност в Северна Сирия на среща в Анкара, се казва в съобщение на министерството. Непосредственото изпълнение на мерките за справяне със загрижеността за сигурността на Турция е било обсъдено подробно, става ясно още от разпространения текст. Планирано е също създаването на Съвместен оперативен център в Турция, който да координира и управлява създаването на буферната зона.  \r\nПосолството на САЩ в Анкара също потвърди в изявление, че страните са се договорили за бързо прилагане на „първоначални мерки“ за справяне с проблемите на сигурността на Турция и създаване на Съвместен оперативен център, който да координира създаването на зоната за сигурност. \r\nВ изявлението се добавя, че въпросната зона ще се превърне в „мирен коридор“ за разселените сирийци, които искат да се върнат в страната си. \r\n \r\n Тереза Герова", "date": "2019.08.08", "title": "Anadolu Agency: Турция и САЩ са се договорили за „мирен коридор“ в Сирия"}
{"url": "http://www.focus-news.net/news/2019/08/08/2687618/tass-oon-preporacha-na-sasht-da-se-bori-po-aktivno-s-rasistkata-ideologiya.html", "text": "Експерти от ООН призоваха САЩ да се борят по-активно с расистката идеология. В разпространено в сряда заявление те изразиха съболезнованията си на семействата на хората, убити в щатите Тексас и Охайо, като обърнаха внимание на връзката между разпространението на расистките идеи и насилието в САЩ, предава  ТАСС . \r\n„Съединените щати трябва да признаят прякото въздействие на расизма, ксенофобията и нетолерантността върху насърчаването на насилието и създаването на атмосфера на страх и нестабилност в етническите и религиозните малцинствени общности“, каза Ахмед Рийд, председател на Работната група на експертите по въпросите на хората с африкански произход. \r\nОт своя страна специалният докладчик на ООН за расова дискриминация и ксенофобия, Тендая Ахиум, подчерта, че „използването от страна на политици и лидери на омразни изказвания с цел да се осигури подкрепа“ от страна на населението ги прави „съучастници на последващо насилие“. Според експерти „отказът да се предприемат незабавни стъпки при многократни инциденти за предотвратяване на по-нататъшни актове на вътрешния тероризъм изостря съучастието на политиците и лидерите в насилието“. \r\nРийд и Ачиум припомниха, че стрелците, извършили кланета в Съединените щати, прибягват в своите манифести и съобщения в социалните медии до риторика, \"дехуманизираща хората въз основа на тяхната раса, религия, имиграционен статус и етническа принадлежност\". \"Общностите и лидерите в Съединените щати трябва да поемат сериозно своите отговорности, за да предотвратят по-нататъшни трагедии и да защитят човешките права на всички хора на равни начала и без никакви условия\", коментират експертите. \r\n \r\nПревод и редакция:", "date": "2019.08.08", "title": "ТАСС: ООН препоръча на САЩ да се бори по-активно с расистката идеология"}
{"url": "http://www.focus-news.net/news/2019/08/08/2687623/svoboden-pechat-makedoniya-ofitsialno-kosovo-ne-priznava-srabski-pasporti-no-dopuska-preminavane-prez-granitsata-sas-srabska-lichna-karta.html", "text": "Министърът на вътрешните работи на Косово в оставка Екрем Мустафа поясни, че влизането и излизането в страната от Сърбия и обратно се осъществява само с лична карта, но не и с паспорт, съобщава скопското електронно издание  „Свободен печат“  . \r\nСъответното министърът обясни по повод опасенията на някои сърби, живеещи в страната, че полицията няма да им позволи свободно придвижване. Мустафа подчерта, че граничните служители на Косово са се намесили в някои случаи, при които сърби са опитали да преминат границата с паспорт, а не с лична карта. „Паспортът не се признава като валиден пътен документ между двете държави, съгласно Брюкселското споразумение от 2011 г.“, припомни Мустафа.  \r\nВ Споразумението за свободно движение се посочва, че „гражданите (с постоянно пребиваване) в двете страни трябва да имат възможност да пътуват свободно в рамките на територията или през територията на едната и другата страна и на граничните пунктове само с лична карта“. \r\n \r\n Тереза Герова", "date": "2019.08.08", "title": "„Свободен печат“ (Македония): Официално: Косово не признава сръбски паспорти, но допуска преминаване през границата със сръбска лична карта"}
{"url": "http://www.focus-news.net/news/2019/08/08/2687625/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Един от десет чуждестранни затворници във Великобритания е албанец, пише вестник  The Sun . \r\nГангстерите от Западните Балкан за първи път изпревариха поляците като най-многобройната група чужденци в британските затвори, подчертават от редакцията. Привеждат се данни за месец юни от Министерството на правосъдието, съгласно които от 9 089 чуждестранни престъпници в затворите в страната 876 са албанци.  \r\nБроят им почти се е удвоил само за четири години – през юни 2015 г. в затворите на Острова е имало 475 осъдени албанци. Преди десетилетие броят им е бил едва 166. \r\nДоклад на Министерството на правосъдието разкри: „Най-често срещаните националности след британските граждани в затворите са албанци(10 на сто от затворниците), поляци (8 на сто), румънци (8 на сто), ирландци (8 на сто) и ямайци (5 на сто)\". \r\nБританските служби предупредиха: „Албанските престъпни групировки имат силно влияние в рамките на организираната престъпност във Великобритания и значителен контрол върху британския пазар за наркотици, по-специално кокаин. Те също така разширяват влиянието си. Заплахата от тях е значителна. Лондон е техният основен център, но те са установени в цялото Обединеното кралство\". \r\n„Съчетаваме събирането на разузнавателна информация и оперативната дейност, за да се насочим към строго организирани престъпни групировки, за които наркотиците са само един източник на доходи, и които използват печалбите за подпомагане на други форми на престъпност. Те включват трафик на хора, трафик на огнестрелно оръжие, корупция и пране на пари, всички те водят до щети, насилие и експлоатация“. \r\n \r\n*** \r\n  Русия и Иран планират провеждането на съвместни военноморски учения край Ормузкия проток, съобщава британският национален вестник  The Times , като отбелязва, че маневрите повишават риска от опасна конфронтация със западните сили в Персийския залив. \r\nМосква и Техеран обещаха да проведат ученията до края на текущата година, макар  Великобритания и САЩ да обявиха засилване на военното си присъствие в региона чрез стартирането на съвместна мисия за защита на търговското корабоплаване. \r\nСъобщението за планираните руско-ирански военни учения е крайъгълен камък в подобряването на отношенията между Москва и Техеран, подчертават от редакцията. Двете държави са бивши съперници, но намериха допирни точки в гражданската война в Сирия. Както руснаците, така и иранците подкрепят правителството на президента Башар Асад. \r\nВоенните учения ще дадат възможност на Москва да разгърне своята сила на ново поле в Близкия изток, предупреждава изданието, като същевременно припомня, че Русия и Иран вече са провеждали съвместни маневри в Каспийско море.  \r\nНапрежението в Ормузкия проток се повиши, след като САЩ се оттеглиха от споразумението за ядрена програма на Иран, подписано през 2015 г., и върнаха санкциите срещу Техеран. \r\nИран бе уличен в серия нападения срещу танкери в Персийския залив. Миналия месец властите на Техеран задържаха танкер, плаващ под британски флаг. Действията им бяха в отговор на задържането на ирански танкер от Великобритания край Гибралтар. \r\nПродължаващата заплаха за корабоплаването накара Великобритания да изпрати два военни кораба в региона, където да се присъединят към плавателни съдове на Военноморския флот на САЩ. Израел заяви, че също ще се включи в мисията чрез оказване подкрепа в разузнаването и други области. \r\n \r\n \r\n*** \r\n  Скотланд Ярд е разследвал каква е ролята на руския президент Владимир Путин в химическата атака с нервнопаралитично вещество в Солсбъри, разкри британското ляво-либерално издание  The Guardian . \r\nСпоред британските разузнавателни служби е „вероятно“ Путин да е одобрил нападението през март 2018 година срещу двойния агент Сергей Скрипал, бившият офицер от Главното разузнавателно управление (ГРУ – военното разузнаване) и неговата дъщеря, които пострадаха сериозно, но оцеляха и са в неизвестност след инцидента. \r\nСпоред вестника по-късно наркомана Даън Стърджис е умрял, след като е попаднал на изхвърлен флакон от парфюм, за който се твърди, че е бил използван от двама агенти на руските служби за пренасяне на „военното нервно-паралитично вещество“ – прочутият „Новичок“. \r\nДвама руски агенти са повдигнати обвинения за нападението и Великобритания иска екстрадицията им и е издала европейска заповед за арест (ЕЗА) и червено уведомление за задържане на Интерпол. \r\nПомощникът на комисаря на столичната полиция Нийл Басу, ръководителят на британската полиция за борба с тероризма, заяви, че разследването на нападението продължава. \r\nБасу каза, че проблемите, свързани с повдигането на обвинения за нападението, са сложни. „Трябва да докажете, че той [Путин] е пряко замесен“, каза той. \r\n„За да получите ЕЗА, трябва да имате дело, което може да бъде повдигнато в тази страна. Нямаме дело, което може да бъде повдигнато. Ние сме полицаи, така че трябва да търсим доказателства. Имаше огромно количество спекулации кой носи отговорност, кой е дал заповедите, всичко това се основава на експертните познания на хората за Русия. Трябва да отида с доказателства“. \r\nОбвинените двама руски разузнавачи са все още в Русия и подлежат на арест, ако напуснат. Те бяха посочени от полицията на Обединеното кралство като Александър Петров и Руслан Боширов, за които се смята, че са псевдоними. \r\nБританските прокурори заявиха, че има достатъчно доказателства, които да обвинят руската двойка в конспирация за убийството на Скрипал, който продаде руските тайни на Великобритания, преди да бъде арестуван в Москва и да бъде пуснат, след което се установи в Обединеното кралство. Те също са обвинени в конспирация за убийството на дъщеря му Юлия и Ник Бейли, който се разболя, след като отиде в дома на семейство Скрипал. \r\nНо има спекулации, че в нападението може би са участвали повече хора. \r\nБасу каза: „Двамата, които обявихме на пресконференцията, са издирвани от нас за екстрадиция, за да бъдат съдени в тази страна. Цялото разследване продължава да е активно криминално разследване“. \r\nСмята се, че двамата руски обвинени са част от ГРУ. Освен това те бяха обвинени в използването и притежаването на „Новичок“, противно на Закона за химическите оръжия. \r\nСтърджес и Чарли Роули се разболяха на 30 юни в Еймсбъри, Уилтшир. Смята се, че са били неволни цели на руския заговор. \r\n \r\n \r\n***", "date": "2019.08.08", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/08/2687615/pravitelstvoto-otpusna-100-000-leva-za-razkopki-na-antichniya-grad-herakleya-sintika-obzor.html", "text": "На заседание на Министерски съвет бяха одобрени допълнителни разходи по бюджета на Министерството на културата за 2019 година в размер на 100 000 лева. Това е във връзка с теренните археологически проучвания на обекта Хераклея Синтика – античен град, който се намира до местността Рупите, град Петрич. По време на заседанието стана ясно, че разкопките са започнали още през 2007 година, но се работи интензивно от 2015 година насам. През миналата учебна година са били отпуснати 200 000 лева за проучването на Хераклея Синтика. Общината също влага пари в този проект, като за тази година има отпуснати 50 000 лева. \r\nКметът Димитър Бръчков благодари за осигуреното финансиране и отчете, че се създава общ туристически продукт за обект, който се посещава годишно от близо 60 хил. туристи от страната и чужбина. Ръководител на проучванията на терен е доц. д-р Людмил Вагалински, който подари на премиера Борисов албум със снимки за свършеното досега в античен град Хераклея Синтика. \r\nРъководителят на разкопките доц. Д-р Вагалински отбеляза, че е имало спор за това къде се намира археологическият обект - дали в Гърция, или в България. Но според нов надпис Хераклея Синтика е край местността Рупите, община Петрич. След като се е установило, че обектът принадлежи на България, местните хора са започнали да мислят за бизнес къщи и стаи за гости. Този обект ще привлече много туристи от страната и чужбина и ще подпомогне района. Освен това има и идея да се направи общ проект с „Музейко“ за видео мост, чрез който децата да могат да следят работата на археолозите. Проучванията и разкопките на градове като Хераклея Синтика се отразяват добре, както на туристопотока към страната, така и на образованието на хората, тъй като с повече информация археологията може да стане по-разбираема, а именно това е работата на археолозите – да търсят информация, а не съкровища, каквито твърдения има в обществото. \r\nХората от институциите също са много доволни от възобновяването на разкопките на Хераклея Синтика. Държавата подкрепя проучванията и прави всичко възможно да се осигурят необходимите средства. Но по думите на кмета на Петрич и доц. Вагалински няма нужда да бъде проучен целия град наведнъж, а е важно проученото досега да стане достъпно и разбираемо за хората, за да може Общината и страната да имат също полза. Те изразиха мнение, че сегашното законодателство на България по отношение на културно-историческото наследство и в частност на археологията е едно от най-добрите в Европа. Статистиката показва, че повечето страни в Европа имат проблеми със спасителните разкопки, защото са допуснали частни археологически дружества. \r\nРазкопките на Хераклея Синтика продължат, а обектът вече е добре познат в научните и обществени среди като обект с висока експозиционна стойност и перспективи за социализация. \r\nНадежда ИВАНОВА", "date": "2019.08.08", "title": "Правителството отпусна 100 000 лева за разкопки на античния град Хераклея Синтика (ОБЗОР)"}
{"url": "http://www.focus-news.net/news/2019/08/08/2687627/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "*** \r\n  Детективът от Германия Йозеф Реш, разследвал катастрофата на полет MH17 в Югоизточна Украйна като частна поръчка, обяви готовността си да разкрие причините за трагедията, съобщава руският вестник  „Московский комсомолец“ . \r\nПо-конкретно Реш твърди, че е в състояние да разкрие публично имената на отговорните за свалянето на машината. Освен това той предложи да публикува снимки от сателити на САЩ,  с които се е сдобил в хода на разследването си.  \r\nВ същото време той отказа да посочи виновните за катастрофата преди официалната публикация на доклада му, като посочи, че в него „всичко е представено, кой кой е бил… с имена“. \r\nПо-рано Реш се опита да предаде на Нидерландия и прокуратурата, която ръководи Съвместния разследващ екип, своите материали за катастрофата на малайзийския „Боинг“ небето над Донбас, но му беше отказано поради условието му за разкриване на доказателства в присъствието на медиите. В момента той подготвя ново искане с адвоката си. \r\n„Боинг 777“ на „Малайзийските авиолинии“ катастрофира в района на Донецк през юли 2014 г. Самолетът изпълняваше полет MH17 от Амстердам за Куала Лумпур. Трагедията отне живота на 298 души. \r\n \r\n \r\n*** \r\n  Посланикът на САЩ в Русия Джон Хънтсман изпрати писмо до американския президент Доналд Тръмп, с което го уведомява за намеренията си да напусне поста предсрочно – на 3 октомври тази година. В текста той изразява увереност, че „въпреки трудните времена, е необходимо да разширяваме обмена между хората и да поддържаме каналите на диалог“ с Москва по ключови въпроси, които засягат националните интереси на САЩ. Според напускащия ръководител на американската дипломатическа мисия „провалът (в отношенията) не е вариант и народите на двете страни заслужават повече“. Заминаването на посланик Хънтсман, който за разлика от предшествениците си в Москва, стигна до дипломацията от политиката и се опита да обърне негативната тенденция през последните години, разкрива нарастваща криза в руско-американските отношения, коментират в редакцията на вестник  „Коммерсант“ . \r\nФактът, че Хънтсман е обявил решението да напусне Москва по-малко от две години след поемането на поста, бе съобщен от американското издание Salt Lake Tribune, разпространяван в родния му щат Юта и собственост на семейството му. Вестникът разполагаше с копие от официалното писмо на Джон Хънтсман, адресирано до президента Тръмп с дата 5 август. В него той обобщава работата си в Москва и излага своето виждане за разочароващото състояние на руско-американските отношения, както и начините за излизане от дългосрочната криза. От посолството на САЩ в Русия потвърдиха за „Коммерсант“ автентичността на писмото.  \r\nОбръщението към Доналд Тръмп, с когото според американски източници Джон Хънтсман е в приятелски отношения, е емоционално и далеч от стила на сух официален документ. В онази част от писмото, която е посветена на руско-американските отношения, има явно изразено съжаление за факта, че отношенията между Москва и Вашингтон преминават през толкова труден период. Без да избягва суровата реторика срещу Русия, посланик Хънтсман същевременно определя като приоритетната задача „разширяване на обмена на хора и поддържане на канали за диалог“ с Москва. \r\n„Трябва да продължим да призоваваме Русия да се отчита в случаите, когато нейното поведение заплашва нас и нашите съюзници “, пише Джон Хънтсман и веднага припомня, че „никакво рестартиране не може да помогне, необходимо е ясно разбиране на нашите интереси и ценности, както и практическа рамка за диалог\".  \r\n„Докато помирението е невъзможно по много въпроси, които ни разделят, има общи интереси, които не можем да пренебрегнем“, казва Хънтсман и добавя: „Провалът не е вариант, народите на двете страни заслужават повече“. \r\nСред приоритетните въпроси, по които Вашингтон трябва да продължи да работи с Москва, посланик Хънтсман определя борбата срещу тероризма, поддържането на система за контрол над въоръженията, изискването Русия да зачита суверенитета на своите съседи, върховенството на закона и правата на човека. \r\nСледва да се обърне внимание, че предстоящата оставка на Джон Хънтсман не се превърна в сензация. Първите сведения, че може да напусне поста си, се появиха още през юни. И след последния телефонен разговор между президентите на САЩ и Русия на 31 юли, CNN, позовавайки се на източници в Белия дом, заяви, че Владимир Путин и Доналд Тръмп обсъждат предстоящата смяна на американския посланик в Москва. Името на вероятния му наследник обаче все още не се разкрива. \r\nТрябва също да се отбележи, че докато работеше в Русия, на ръководителя на американската дипломатическа мисия беше диагностициран рак, борбата срещу който изискваше значителна смелост от него. Развитието на болестта беше спряно. \r\nКоментирайки писмото от Джон Хънтсман, адресирано до президента Тръмп, бившият американски посланик в Русия Майкъл Макфол от времето на администрацията на Барак Обама, заяви пред „Коммерсант“: \r\n„Съгласен съм с посланик Хънтсман. По време на работата му в Москва нямаше благоприятни условия за рестартиране на отношенията. През 2009 г. ситуацията беше съвсем различна. Мога да си представя, че работата му е била много трудна и разочароваща, така че изобщо не се изненадвам, че той реши да напусне поста си\". \r\nВъв връзка с съобщенията в американските медии, че след завръщането си в родината, Джон Хънтсман възнамерява да се бори за мястото на губернатор н Юта, Макфол заяви: „Ако тези слухове се потвърдят, аз съм възхитен от желанието му да продължи да служи за доброто на страната“. \r\nПрипомня се, че Джон Хънтсман дойде на работа в Москва през октомври 2017 г., когато политическата ситуация във Вашингтон до голяма степен бе белязана от темата за предполагаемата намеса на Русия в президентските избори през 2016 г., а Доналд Тръмп, който назначи Хънтсман, бе възприет от многобройните му противници като „човек на Кремъл“. В същото време в Конгреса демократите и републиканците стигнаха до рядък консенсус с извода, че в тази ситуация е необходимо да се използват всички политически, дипломатически и икономически лостове, за да се окаже натиск върху Русия. \r\nНезависимо от това, пристигането на Джон Хънтсман в Москва породи известно повишаване на очакванията, че той ще може да обърне негативната тенденция в двустранните отношения, които се развиха след краха на политиката за нулиране. За разлика от най-близките си предшественици, Джон Тефт и Майкъл Макфол, които нямаха опит в голямата политика,  Хънтсман пристигна в руската столица с ранг на политик от тежка категория. \r\nВ продължение на четири години - от 2005 г. до 2009 г. - той вече бе губернаторът на Юта. „Трябва да разберете, че това не е само дипломат, а сериозен американски политик, който отказа да продължи политическата си кариера у дома, за да изпълни важна мисия в Москва“, обясни тогава пред изданието един  от западните посланици в руската столица. \r\nМалко след това, през януари миналата година, Джон Хънтсман намери изключителен начин да илюстрира решимостта си да разбере Русия и да докаже способността си да действа в критична ситуация, като се включи в традиционното къпане на Богоявление. В интервю за Fox News той каза, че докато е бил потопен във водата, дишането му е спряло и не е усещал мускулите си. „Исках да се гмурна три пъти, защото президентът Путин направи същото“, обясни Хънтсман. \r\nЖестът на американския посланик обаче не даде желания ефект. \r\nВ ситуация, в която контактите на Москва и Вашингтон почти паднаха на нула по инициатива на САЩ, къпането на посланик Хънтсман в ледената вода бе най-поразителното събитие в тези отношения.  \r\nПо време на работата си Джон Хънтсман и руският му колега във Вашингтон Анатолий Антонов се сблъскаха със същия проблем: високопоставени служители не бяха склонни да се срещнат с тях. Както преди време „Коммерсант\" съобщи, очаквайки подобни трудности, посланиците се споразумяха през есента на 2017 г. да си помагат взаимно при организирането на срещи. \r\nНо тази схема не сработи. И докато руските служители все още се срещат с Джон Хънтсман в Москва и регионите, и то на много високо ниво, то Анатолий Антонов често получава откази в отговор на молбите му. \r\nЗа да убеди руските служители и политици да отговорят положително на техните искания, американският посланик реши в началото на 2018 г. да предприеме друга нестандартна стъпка: той създаде и публикува в „Туитър“ видео, в което информира за изпратените му искания. Сред тези, с които Джон Хънтсман искаше да се срещнат, бяха премиерът Дмитрий Медведев, председателят на Съвета на федерацията Валентина Матвиенко, председателят на Държавната дума Вячеслав Володин, първият вицепремиер Игор Шувалов, ръководителят на президентската администрация Антон Вайно и няколко служители на Кремъл, директорът на ФСБ Александър Бортников, началникът на Генералния щаб Въоръжените сили на РФ Валери Герасимов, министърът на енергетиката Александър Новак, министърът на здравеопазването Вероника Скворцова и други. Редица лица, изброени във видеото, по-специално Валентина Матвиенко и Валери Герасимов, в крайна сметка се съгласиха на срещите. \r\nПо този начин, освен да призове бъдещия си наследник да „води в смислен диалог\", Джон Хънтсман му остави дълъг списък от потенциални участници в този диалог, който самият той не успя да завърши. \r\n \r\n***", "date": "2019.08.08", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/08/08/2687626/the-times-rusiya-i-iran-planirat-savmestni-voennomorski-ucheniya-kray-ormuzkiya-protok.html", "text": "Русия и Иран планират провеждането на съвместни военноморски учения край Ормузкия проток, съобщава британският национален вестник  The Times , като отбелязва, че маневрите повишават риска от опасна конфронтация със западните сили в Персийския залив. \r\nМосква и Техеран обещаха да проведат ученията до края на текущата година, макар  Великобритания и САЩ да обявиха засилване на военното си присъствие в региона чрез стартирането на съвместна мисия за защита на търговското корабоплаване. \r\nСъобщението за планираните руско-ирански военни учения е крайъгълен камък в подобряването на отношенията между Москва и Техеран, подчертават от редакцията. Двете държави са бивши съперници, но намериха допирни точки в гражданската война в Сирия. Както руснаците, така и иранците подкрепят правителството на президента Башар Асад. \r\nВоенните учения ще дадат възможност на Москва да разгърне своята сила на ново поле в Близкия изток, предупреждава изданието, като същевременно припомня, че Русия и Иран вече са провеждали съвместни маневри в Каспийско море.  \r\nНапрежението в Ормузкия проток се повиши, след като САЩ се оттеглиха от споразумението за ядрена програма на Иран, подписано през 2015 г., и върнаха санкциите срещу Техеран. \r\nИран бе уличен в серия нападения срещу танкери в Персийския залив. Миналия месец властите на Техеран задържаха танкер, плаващ под британски флаг. Действията им бяха в отговор на задържането на ирански танкер от Великобритания край Гибралтар. \r\nПродължаващата заплаха за корабоплаването накара Великобритания да изпрати два военни кораба в региона, където да се присъединят към плавателни съдове на Военноморския флот на САЩ. Израел заяви, че също ще се включи в мисията чрез оказване подкрепа в разузнаването и други области. \r\n \r\n \r\n . \r\n \r\n Тереза Герова", "date": "2019.08.08", "title": "The Times: Русия и Иран планират съвместни военноморски учения край Ормузкия проток"}
{"url": "http://www.focus-news.net/news/2019/08/08/2687628/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Украйна Владимир Зеленски заяви, че Украйна и Турция могат да променят в своя полза ситуацията в Черно море, предава  ТАСС . \r\n„Със сигурност заедно ще намерим път, който да принуди Русия да зачита международното право, да върнем мира и стабилността в региона, да защитим правата и свободите на кримските татари, да освободим политическите затворници. Уверен съм, че със съвместни усилия Украйна и Турция ще променим ситуацията в черноморския регион и Крим в своя полза“, заяви Зеленски на съвместна пресконференция с президента на Турция Реджеп Таийп Ердоган в Анкара. \r\nОсвен това украинският държавен глава благодари на турския си колега за подкрепата за суверенитета на Украйна, като отбеляза, че Турция е важен стратегически партньор на Украйна. \r\nВ хода на срещата Зеленски и Ердоган обсъдиха също задълбочаването на сътрудничеството между страните, създаването на зона за свободна търговия и въпроси от сферата на сигурността. \r\n*** \r\n  Германският бизнес счита санкциите против „Северен поток 2“ за заплаха за Европа, съобщава вестник Die Welt, предава  РИА Новости . \r\nКакто заяви председателят на Източния комитет на германската икономика Волфганг Бюхел, въвеждането на ограничителни мерки срещу проекта ще превърне европейската енергийна политика в „играчка на САЩ“. \r\n„Последните санкционни проекти на САЩ ще навредят на първо място на такива приятелски страни, като Германия, Франция, Нидерландия, Австрия и Швейцария“, цитира изданието Бюхел. \r\nПо неговите думи, намесата на САЩ в европейската енергийна политика ща провокира неизбежен разкол между Вашингтон и Брюксел, от който ще пострадат и двете страни. \r\n„Европейските енергийни въпроси са работа на европейците, така ще бъде и в бъдеще“, заяви Бюхел. \r\nТой добави още, че през септември ще се проведе поредният кръг от преговорите между ЕС, Русия и Украйна за ново транзитно споразумение, а санкциите на САЩ само могат да навредят на този процес. \r\n*** \r\n  Експерти от ООН призоваха САЩ да се борят по-активно с расистката идеология. В разпространено в сряда заявление те изразиха съболезнованията си на семействата на хората, убити в щатите Тексас и Охайо, като обърнаха внимание на връзката между разпространението на расистките идеи и насилието в САЩ, предава  ТАСС . \r\n„Съединените щати трябва да признаят прякото въздействие на расизма, ксенофобията и нетолерантността върху насърчаването на насилието и създаването на атмосфера на страх и нестабилност в етническите и религиозните малцинствени общности“, каза Ахмед Рийд, председател на Работната група на експертите по въпросите на хората с африкански произход. \r\nОт своя страна специалният докладчик на ООН за расова дискриминация и ксенофобия, Тендая Ахиум, подчерта, че „използването от страна на политици и лидери на омразни изказвания с цел да се осигури подкрепа“ от страна на населението ги прави „съучастници на последващо насилие“. Според експерти „отказът да се предприемат незабавни стъпки при многократни инциденти за предотвратяване на по-нататъшни актове на вътрешния тероризъм изостря съучастието на политиците и лидерите в насилието“. \r\nРийд и Ачиум припомниха, че стрелците, извършили кланета в Съединените щати, прибягват в своите манифести и съобщения в социалните медии до риторика, \"дехуманизираща хората въз основа на тяхната раса, религия, имиграционен статус и етническа принадлежност\". \"Общностите и лидерите в Съединените щати трябва да поемат сериозно своите отговорности, за да предотвратят по-нататъшни трагедии и да защитят човешките права на всички хора на равни начала и без никакви условия\", коментират експертите. \r\n*** \r\n  Президентът на Турция Реджеп Таийп Ердоган заяви в сряда, че Анкара няма да приеме незаконното анексиране на Крим, предава  „Анадолската агенция“ . \r\nСлед срещата с украинския си колега в Анкара, Ердоган посочи на съвместната пресконфернция, че: „Продължаването на същестуването на нашите съплеменници в тяхната историческа родина Крим, защитата на тяхната идентичност и култура, както и защитата на техните основни права и свободи са приоритети на Турция“. \r\nВладимир Зеленски, от своя страна, призова Русия да действа в рамките на международното право. Той подчерта, че Крим принадлежи на Украйна и неговата страна и Русия ще намерят път за връщането на мира и стабилността в региона. Украинският държавен глава покани турският бизнес в неговата страна и гарантира добра работна обстановка за тях. \r\nТурската държавна агенция отбелязва, че украинският лидер е на двудневна визита в Турция. \r\n*** \r\n  Бундесверът преустановява използването на бойните хеликоптери „Тигър“ заради дефектни компоненти и изтегля машините от продажба, съобщава германският национален ежедневник  Die Frankfurter Allgemeine Zeitung . \r\nПолетните операции с всички 53 машини бяха прекратени, информираха от пресцентъра и информационния център на германската армия. Причина за решението стана съобщение от производителя, че някои от използваните за монтажа на хеликоптера болтове може да са дефектни. Безопасността е основен приоритет, категорични бяха от Бундесвера, след  което дадоха указание за временно прекратяване на полетите с бойните машини от този тип. \r\n*** \r\n  Общо 2569 граждани на Косово, живеещи в чужбина, са поискали да се откажат от паспорта си само за периода от 1 януари до 31 юли тази година, предава македонската електронна медия  A1 On , като се позовава на данни от Министерството на вътрешните работи в Прищина. \r\nПрез миналата година 5 481 косовари са се отказали от гражданството си, допълва медията. Повечето от кандидатите за отказ от паспорт са хора, живеещи в Германия, Австрия и Словения. \r\nСпоред статистиката, публикувана от Министерството на вътрешните работи на Косово, 305 души са подали молба за гражданство от Република Косово през първите седем месеца на годината, докато през миналата година броят им е бил 638. \r\n*** \r\n  Стратегията на САЩ за Северна Корея не се е променила, въпреки редица серията ракетни изпитания в последно време, проведена от Пхенян. Това увери държавният секретар на САЩ Майк Помпео на съвместна пресконференция във Вашингтон с британския външен министър Доминик Рааб, предава  TACC . \r\n\"Стратегията на администрацията на президента на САЩ [Доналд] Тръмп във връзка с КНДР не се е променила. Нашите усилия са насочени към постигане на пълна и окончателна денуклеаризация на Северна Корея. Надяваме се, че през следващите седмици ще се върнем към масата за преговори, за да постигнем тази цел\", подчерта първият дипломат на Вашингтон. \r\n*** \r\n  Детективът от Германия Йозеф Реш, разследвал катастрофата на полет MH17 в Югоизточна Украйна като частна поръчка, обяви готовността си да разкрие причините за трагедията, съобщава руският вестник  „Московский комсомолец“ . \r\nПо-конкретно Реш твърди, че е в състояние да разкрие публично имената на отговорните за свалянето на машината. Освен това той предложи да публикува снимки от сателити на САЩ,  с които се е сдобил в хода на разследването си. \r\nВ същото време той отказа да посочи виновните за катастрофата преди официалната публикация на доклада му, като посочи, че в него „всичко е представено, кой кой е бил… с имена“. \r\nПо-рано Реш се опита да предаде на Нидерландия и прокуратурата, която ръководи Съвместния разследващ екип, своите материали за катастрофата на малайзийския „Боинг“ небето над Донбас, но му беше отказано поради условието му за разкриване на доказателства в присъствието на медиите. В момента той подготвя ново искане с адвоката си. \r\n„Боинг 777“ на „Малайзийските авиолинии“ катастрофира в района на Донецк през юли 2014 г. Самолетът изпълняваше полет MH17 от Амстердам за Куала Лумпур. Трагедията отне живота на 298 души. \r\n*** \r\n  Турски и американски военни служители се споразумяха, че сигурната зона в Северна Сирия ще представлява „мирен коридор“ за разселените сирийци, които искат да се завърнат в родината си. Съответното поясниха от Министерството на националната отбрана в Анкара, предава турската държавна информационна агенция  Anadolu Agency . \r\nПреговарящите финализираха договарянето на ключови точки за зоната за сигурност в Северна Сирия на среща в Анкара, се казва в съобщение на министерството. Непосредственото изпълнение на мерките за справяне със загрижеността за сигурността на Турция е било обсъдено подробно, става ясно още от разпространения текст. Планирано е също създаването на Съвместен оперативен център в Турция, който да координира и управлява създаването на буферната зона.  \r\nПосолството на САЩ в Анкара също потвърди в изявление, че страните са се договорили за бързо прилагане на „първоначални мерки“ за справяне с проблемите на сигурността на Турция и създаване на Съвместен оперативен център, който да координира създаването на зоната за сигурност. \r\nВ изявлението се добавя, че въпросната зона ще се превърне в „мирен коридор“ за разселените сирийци, които искат да се върнат в страната си. \r\n*** \r\n  Гърция, Израел, Кипър и САЩ се договориха да засилят сътрудничеството в енергийната, кибер и инфраструктурната сигурност. Съответното заяви гръцкият министър на енергетиката Костис Хацидакис след среща с колегите си от останалите три страни, проведена в Атина, предава   Reuters .  \r\nОткриването на залежи на природен газ в Източното Средиземноморие през изминалото десетилетие превърна региона в жизнеспособен алтернативен източник на енергия за Европа, но също така отвори дългосрочни спорове между съседите, които се борят за правата върху ресурсите.  \r\nРегионалните тристранни срещи между Израел, Кипър и Гърция, бяха разширени с включването на САЩ.  \r\n„Енергетиката може да бъде мост за по-широка политическа стабилност\", заяви американският заместник-министър на енергетиката Франк Фанън пред репортери. \r\nКипърският министър на енергетиката Йоргос Лакотрипис на свой ред заяви, че е получил уверения от своите израелски, гръцки и американски колеги в пълна подкрепа за правото на страната му да извършва проучвания за природни ресурси.  \r\nТурция, която няма дипломатически отношения с Кипър, оспорва правото на държавата-членка на ЕС да сондира за природен газ и суверенитета й за райони, в които бяха открити находища. \r\nАнкара изпрати два свои сондажни кораба на изток и на запад от острова. Кипър третира хода й като нарушение на международното право.", "date": "2019.08.08", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/08/2687621/moskovskiy-komsomolets-germanski-detektiv-izrazi-gotovnost-da-razkrie-vinovnitsite-za-katastrofata-na-mh17.html", "text": "Детективът от Германия Йозеф Реш, разследвал катастрофата на полет MH17 в Югоизточна Украйна като частна поръчка, обяви готовността си да разкрие причините за трагедията, съобщава руският вестник  „Московский комсомолец“ . \r\nПо-конкретно Реш твърди, че е в състояние да разкрие публично имената на отговорните за свалянето на машината. Освен това той предложи да публикува снимки от сателити на САЩ,  с които се е сдобил в хода на разследването си. \r\nВ същото време той отказа да посочи виновните за катастрофата преди официалната публикация на доклада му, като посочи, че в него „всичко е представено, кой кой е бил… с имена“. \r\nПо-рано Реш се опита да предаде на Нидерландия и прокуратурата, която ръководи Съвместния разследващ екип, своите материали за катастрофата на малайзийския „Боинг“ небето над Донбас, но му беше отказано поради условието му за разкриване на доказателства в присъствието на медиите. В момента той подготвя ново искане с адвоката си. \r\n„Боинг 777“ на „Малайзийските авиолинии“ катастрофира в района на Донецк през юли 2014 г. Самолетът изпълняваше полет MH17 от Амстердам за Куала Лумпур. Трагедията отне живота на 298 души. \r\n  \r\n Тереза Герова", "date": "2019.08.08", "title": "„Московский комсомолец“: Германски детектив изрази готовност да разкрие виновниците за катастрофата на MH17"}
{"url": "http://www.focus-news.net/news/2019/08/08/2687631/predstoyashti-sabitiya-v-stranata-za-8-avgust-agentsiya-fokus.html", "text": "*** \r\n \r\nОт 10.00 часа пред МБАЛ Токуда ще се проведе протест в защита на медицинската сестра Мая Илиева. \r\n \r\n*** \r\n \r\nОт 14.00 часа 1 състав на Специализирания наказателен съд ще гледа делото срещу Генчо К., производство за прилагане на чл. 68-69а НК – чл. 306, ал. 1, т. 3 НПК. \r\n \r\n*** \r\n \r\nОт 16.00 часа в институцията на омбудсмана, ще се проведе втора среща по искане на гражданските инициативи от столичните квартали „Горубляне“, „Дървеница“, „Бусманци“, „Кривина“, „Казичене“, „Обеля“, „Младост“, „Овча купел“, „Дианабад“ и др. Гражданите протестират срещу презастрояването, както и за правото на достойно обезщетение на собствениците с възстановени имоти. \r\n \r\n*** \r\n \r\nОт 18.00 часа в Националната галерия на пл. „Княз Александър I” 1 британските художници Джон Кики и Дарън Баркър организират за първи път своя изложба в България. \r\n \r\n*** \r\n \r\nВ 11.00 часа в сградата на бившето Немското училище кметът Димитър Николов ще представи подробности за предстоящата му реконструкция. \r\n \r\n*** \r\n \r\nОт 19.00 часа в Дома на писателя поетесата Елка Василева ще представи новата си книга „В сандалите на лятото“. \r\n \r\n*** \r\n \r\nОт 17.45 часа в парк „Парно поле“ ще се състои Музика в парка – изпълнения на Биг Бенд - Велико Търново. \r\n \r\n*** \r\n \r\nОт 10.00 часа в Младежки дом ще се проведе Лятно ателие по рисуване с ръководител Росица Стоянова. \r\n \r\n*** \r\n \r\nМежду 10.30 часа и 12.30 часа в Зала 1 на Икономически университет – Варна ще се проведе среща на тема „Резултати от представянето на България в Програма „Хоризонт 2020“ и основна рамка на Програма „Хоризонт Европа“ за периода 2021 - 2027 г.“ с експерти от Министерството на образованието и науката.  \r\n \r\n*** \r\n \r\nОт 12.30 часа в Морска гара ще се състои Закриване на Спартакиадата на ВМС по морски спортове. От 14.30 часа в Щаба на ВМС – голям салон ще се състои Валидиране на пощенска марка – 140 години Военноморски сили на Република България. От 16.00 часа ще се състои обявяване на заповеди на областния управител на Варненска област, кмета на Община Варна и командира на ВМС за награждаване на военнослужещи и цивилни служители по случай празника на ВМС. \r\n \r\n*** \r\n \r\nОт 14.00 часа в Голям салон на Щаба на ВМС ще се проведе валидиране на пощенска марка – 140 години Военноморски сили на Република България. След това ще бъдат обявени заповеди на областния управител, кмета и командира на ВМС за награждаване на военнослужещи и цивилни служители по случай празника на ВМС.\t \r\n \r\n*** \r\n \r\nОт 17.00 часа до Община Варна ще се проведе протест в защита на Мая Илиева под надслов ,,Не на страха Аз съм Мая Илиева“. \r\n \r\n*** \r\n \r\nОт 18.18 часа в Арт галерия „Папийон“ ще бъде открита изложбата „Имагинерни изрази“. \r\n \r\n*** \r\n \r\nОт 18.30 часа в книжарница „Хермес“ ще се състои представянето на книгата „Морски записи”. \r\n \r\n*** \r\n \r\nОт 19.00 часа в Арт галерията на Морско казино – Варна ще бъде открита изложбата „Въображаема реалност“ с автор Лиляна Петрова Лулу. \r\n \r\n*** \r\n \r\nОт 17.30 часа в Квартална сцена ще се състои Ателие за деца с Art Land, а в 19.00 часа - Приказна мисия счаропеяч - Авторски спектакъл за деца на Мануела Саркисян. \r\n \r\n*** \r\n \r\nОт 11.00 часа в малката зала на Общината ще се състои брифинг по повод предстоящия ремонт на къщата на Адриана Будевска. \r\n \r\n*** \r\n \r\nОт 17.30 часа Регионална библиотека „Дора Габе“ ще представи книгата на Радостин Мирков „Кървавата бразда на Добруджа“. \r\n \r\n*** \r\n \r\nОт 17.30 часа в Художествена галерия – Добрич ще бъде открита самостоятелна изложба живопис на Здравко Тошев. \r\n \r\n*** \r\n \r\nОт 20.00 часа на открита сцена „Двореца“ в Балчик световноизвестният тромбонист Георги Корназов ще представи своя авторска музика. \r\n \r\n*** \r\n \r\nОт 11.00 часа в залата на Областна администрация – Кюстендил ще се проведе заседание на Областна епизоотична комисия.  \r\n \r\n*** \r\n \r\nОт 18.00 часа в Художествена галерия „Владимир Димитров – Майстора” ще бъде открит Международният фестивал „Велики учители”.  \r\n \r\n*** \r\n \r\nОт 15.00 часа в Областна администрация в зала ,,Плевен\" ще се състои заседание на Областната епизоотична комисия. \r\n \r\n*** \r\n \r\nОт 18.00 часа в Градска художествена галерия „Дечко Стоев“ в Поморие ще бъде представена изложба на живопис и малка пластика с творби на Убавка Тончев и Константин Симеонов – Костика. \r\n \r\n*** \r\n   \r\nОт 11.00 часа в зала 712 на Областна администрация ще се проведе заседание на Областната епизоотична комисия. \r\n \r\n*** \r\n \r\nОт 10.00 часа в Зала 1 на Областна администрация - Русе ще се проведе заседание на постоянно действащата Областна епизоотична комисия. \r\n \r\n*** \r\n \r\nОт 10.00 часа в Детски отдел на библиотека „Родина“ на ул. „Българско опълчение“ 69 ще се проведе Европа Директно Стара Загора на гости на Детски отдел. \r\n \r\n*** \r\n \r\nОт 20.00 часа на сцена „Фонтаните“ на площада пред Общината ще се състои Mike sax и X-key – концерт на Милен Стойков (саксофони и флейта) и джаз формация: Илия Тенев – клавишни инструменти, Радослав Терзиев – бас китара, и Ленко Драганов – ударни инструменти.  \r\n \r\n*** \r\n   \r\nОт 10.00 часа в Зала 2 на Областна администрация, Областната епизоотична комисия ще проведе седмичното си заседание.", "date": "2019.08.08", "title": "Предстоящи събития в страната за 8 август (Агенция „Фокус“)"}
{"url": "http://www.focus-news.net/news/2019/08/08/2687633/ombudsmanat-maya-manolova-shte-podkrepi-protesta-na-meditsinskata-sestra-maya-ilieva-pred-bolnitsa-tokuda.html", "text": "Омбудсманът Мая Манолова ще подкрепи протеста на медицинската сестра Мая Илиева. Това съобщиха от  пресофиса на омбудсмана . Протестът ще се състои от 10.00 часа пред болница „Токуда“. Той се организира в защита на медицинската сестра Мая Илиева, която беше уволнена дисциплинарно миналата седмица.  \r\nОт 16.00 часа в институцията на омбудсмана, ще се проведе втора среща по искане на гражданските инициативи от столичните квартали „Горубляне“, „Дървеница“, „Бусманци“, „Кривина“, „Казичене“, „Обеля“, „Младост“, „Овча купел“, „Дианабад“ и др. Гражданите протестират срещу презастрояването, както и за правото на достойно обезщетение на собствениците с възстановени имоти.  \r\nЩе бъдат обсъдени постъпилите предложения от гражданските инициативи, както и възможните решения за недопускане на бъдещо унищожаване на зелени площи, детски площадки и презастрояване в столичните квартали.  \r\nПокани за участие в срещата са изпратени до столичния кмет Йорданка Фандъкова и началника на ДНСК Иван Несторов.", "date": "2019.08.08", "title": "Омбудсманът Мая Манолова ще подкрепи протеста на медицинската сестра Мая Илиева пред болница „Токуда“"}
{"url": "http://www.focus-news.net/news/2019/08/08/2687632/nimh-dnes-shte-e-slanchevo-i-goreshto-s-maksimalni-temperaturi-mezhdu-33-i-38.html", "text": "Днес ще е слънчево, около и след обяд – горещо. Ще духа слаб югоизточен вятър. Максимални температури между 33° и 38°, София 33°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Атмосферното налягане е близко до средното за август - ще се понижава.    \r\nНад Черноморието ще бъде слънчево със слаб югоизточен вятър. Максимални температури на въздуха: 27° - 30°. Температурата на морската вода е 25° - 27°. Вълнението на морето ще бъде около 2 бала. \r\nНад планините ще бъде предимно слънчево. Ще духа слаб, по билата до умерен северозападен вятър. Максималната температура на височина 1200 метра около 27°, на 2000 метра – около 18°.", "date": "2019.08.08", "title": "НИМХ: Днес ще е слънчево и горещо с максимални температури между 33° и 38°"}
{"url": "http://www.focus-news.net/news/2019/08/08/2687629/gd-granichna-politsiya-intenziven-e-trafikat-za-tovarni-avtomobili-na-vhod-i-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на вход и изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния трафикът е интензивен на ГКПП „Дуранкулак“ на вход за товарни и леки автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.08.08", "title": "ГД „Гранична полиция“: Интензивен е трафикът за товарни автомобили на вход и изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/08/08/2687635/predstoyashti-mezhdunarodni-sabitiya-za-8-avgust-agentsiya-fokus.html", "text": "*** \r\n   Посещение на министъра на отбраната на САЩ Майк Еспър. \r\n*** \r\n \r\n  Възобновяват делото срещу обвинения за новогодишното нападение от 2017 г. в истанбулски нощен клуб. \r\n*** \r\n \r\n   „Хюман Райтс Уоч“ публикува доклад за насилието, извършено от въоръжени групировки на границата с Венецуела. \r\n*** \r\n \r\n  Активисти отбелязват първата годишнина от отхвърлянето на абортите.  \r\n*** \r\n \r\n  Фенове на The Beatles ще преминат по „Аби Роуд“, за да отбележат 50-та годишнина от легендарната снимка.  \r\n***", "date": "2019.08.08", "title": "Предстоящи международни събития за 8 август (Агенция „Фокус“)"}
{"url": "http://www.focus-news.net/news/2019/08/08/2687636/sofiya-toplopodavaneto-v-kv-geo-milev-i-chasti-ot-kv-yavorov-shte-bade-spryano-poradi-profilaktika-i-neotlozhni-remonti.html", "text": "Топлопредаването в кв. „Гео Милев“ и части от кв. „Яворов“ ще бъде спряно поради извършване на профилактика и неотложни ремонтни дейности по топлопреносната мрежа в периода от днес до 24.00 часа на 20 август 2019 г. Това съобщиха от пресцентъра на  „Топлофикация  София” ЕАД .   \r\nТоплоснабдяването на сградите в кв. „Цар Иван Асен II“, кв. „Яворов“ - блокове от 1 до 27, 77 и 78, както и кв. „Подуяне“ и „Редута“ ще се осъществява от ТЕЦ „София“.  \r\nСписък на сградите, които ще останат без топла вода в посочения период, е публикуван на сайта на „Топлофикация София“ ЕАД   и във Фейсбук -  .Повече подробности потребителите могат да получат на информационния телефон в Кол центъра на компанията – 0 700 11 111. \r\n„Топлофикация София” ЕАД поднася своите извинения на засегнатите клиенти за причиненото неудобство и разчита на тяхното разбиране.", "date": "2019.08.08", "title": "София: Топлоподаването в кв. „Гео Милев“ и части от кв. „Яворов“ ще бъде спряно поради профилактика и неотложни ремонти"}
{"url": "http://www.focus-news.net/news/2019/08/08/2687634/api-vremenno-dvizhenieto-e-ogranicheno-pri-km-164-na-pat-i-1-mezdra-s-rebarkovo-poradi-patnotransportno-proizshestvie.html", "text": "Временно движението при км 164 на път I-1 Мездра - с. Ребърково е ограничено в двете посоки поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“. Обходен маршрут: с. Паволче - с. Челопек - с. Лютиброд и обратно.", "date": "2019.08.08", "title": "АПИ: Временно движението е ограничено при км 164 на път I-1 Мездра - с. Ребърково поради пътнотранспортно произшествие"}
{"url": "http://www.focus-news.net/news/2019/08/08/2687630/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта ще бъде ясно и тихо, на 08.08.2019 г. ще е слънчево, около и след обяд горещо. Ще духа слаб югоизточен вятър. Максимални температури между 33° и 38°. Над планините ще бъде предимно слънчево. Ще духа слаб, по билата до умерен северозападен вятър. Максимална температура на височина 1200 метра около 27°, на 2000 метра – около 18°. \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“ \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nОбласт Пловдив: \r\nДвижението на п.в. „Царацово при пътна връзка Царацово – Бургас при км 121 на се ограничава поради ремонтни дейности на асфалтовата настилка. \r\nОбходен маршрут: Пловдив-Бургас е през гр. Пловдив – бул. „България“ – бул. „Васил Априлов“ – бул. „Дунав“ – ул. „Васил Левски“ – път II-64 Карлово – Пловдив – пътен възел „Пловдив – Север“. Срок до 08.08.2019 г.; \r\nДвижението на п.в. „Царацово при пътна връзка Бургас – Пампорово при км 121 на се ограничава поради ремонтни дейности на асфалтовата настилка. \r\nОбходен маршрут: Бургас – Пампорово е през пътен възел „Пловдив – Север“ при км 126 –през гр. Пловдив – ул. „Васил Левски“ – бул. „Дунав“ – бул. „Васил Априлов“ – бул. „България“ – околовръстен път на гр. Пловдив – път II-86 Пловдив – Асеновград. Срок 09.08.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението в участъка Чирпан – Стара Загора при км 165+927 посока Бургас се ограничава  в изпреварващата лента поради ремонт на мантинели. Движението се осъществява в активната лента. Участъкът е сигнализиран с пътни знаци.Срок 08.08.2019 г. \r\nДвижението в участъка Чирпан – Стара Загора при км 176+630 посока Бургас се ограничава  в изпреварващата лента поради ремонт на мантинели. Движението се осъществява в активната лента. Участъкът е сигнализиран с пътни знаци.Срок 08.08.2019 г. \r\nОбласт Сливен: \r\nДвижение в участъка с. Бенковски – с. Езерово от км 235+000 до км 240+000 посока Бургас се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 08.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г.; \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 20.08.2019 г.; \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил: \r\nДвижението в участъка Кочериново – Благоевград при км 84+950 при п.в. Кочериново се осъществява с повишено внимание поради частични ремонтни дейности на асфалтовата настилка на пътната връзка с път I-1. Участъкът е сигнализиран с пътни знаци. Срок до 09.08.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Стара Загора: \r\nДвижението в участъка Габрово – Казанлък при км 182+630до км183+230 км се осъществява в една лента поради извършване на СМР.Движението в района се регулира от пътни знаци. Срок до 08.08.2019г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 10.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 в участъка се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 16.08.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Оризаре – Бургас в района на с. Лъка при км 57+180 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.08.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности:  \r\nПът III-112: Движението по път III-112 Добри дол – Тополовец от км 0+170 до км 0+245 се осъществява в една лента поради изграждането на автоматични устройства записващи пътния трафик. Участъкът е сигнализиран с пътни знаци. Срок до 10.08.2019 г.; \r\nПът III-112: Движението по път III-112 Добри дол – Тополовец от км 0+165 до км 0+240 се осъществява в една лента поради изграждането на автоматични устройства записващи пътния трафик. Участъкът е сигнализиран с пътни знаци. Срок до 10.08.2019 г. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\nПът ІІІ-3082: Движението по път ІІІ-3082 Роман – Брестница от км 2+971 до км 19+900 се осъществява с повишено внимание поради частични ремонтни дейности на асфалтовата настилката. Участъкът е сигнализиран с пътни знаци. Срок до 17.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 08.08.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n- при СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- при СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движението по път II-37 Батак – Картела от км 170+000 до км 173+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 09.08.2019 г.; \r\nПът III-379: Движението по път III-379 Батак – Нова махала от км 2+000 до км 3+000 се осъществява в една лента поради машинно почистване на окопи. Участъкът е сигнализиран с пътни знаци. Срок до 09.08.2019 г. \r\n  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 09.08.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно.; \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г. \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения . \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.08.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 09.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nССТ: Движението по Северна скоростна тангента се ограничава в двете посоки в участък от АМ „Европа“, преди отбивката за Нови Искър и Своге, пътувайки в посока София – Кулата поради монтирането рамка за електронната система за събиране на такси за ползване на републиканската пътна мрежа на база изминато разстояние за превозни средства над 3,5. \r\nОбходен маршрут: път II-18 Околовръстен път на гр. София. Срок от 23:00 ч. до 24:00 ч. на 07.08.2019 г. \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – Гара Лакатник от км 32+200 до км 33+200 се осъществява в една лента поради опасност от падащи камъни. Движението се регулира от светофарна уредба. Срок до 12.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът II-62: Движението по път II-62 Самоков – Клисура при Продановци на км 77+900 се осъществява в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Участъкът е сигнализиран с пътни знаци. Срок до 08.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява в една лента поради ремонтни дейности на подпорни стени. Движението се регулира от светофарна уредба. Срок 12.09.2019 г. \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 с. Зетьово – с. Целина от км 7+200 до км 10+620 е ограничено за всички МПС поради ремонтни дейности.  \r\nОбходен маршрут: Път II-66 –с. Ценово - / път III-663/. Срок до 16.08.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.; \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г.; \r\nРемонтни дейности: няма. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.008.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.08", "title": "Актуална пътна обстановка"}
{"url": "http://www.focus-news.net/news/2019/08/08/2687639/reuters-zemetresenie-s-magnitud-60-v-tayvan.html", "text": "Земетресение с магнитуд 6.0 разлюля североизточния бряг на Тайван в четвъртък, съобщиха от сеизмологичната служба на островната държава, като посочиха, че в резултат от това е прекъснато електрозахранването на около две хиляди сгради, предава  Reuters . \r\nОчевидец е заявил пред британската агенция, че трусът с дълбочина от 22 км е разлюлял сградите в столицата Тайпе. Не се съобщава за значителни щети или пострадали. \r\nЗеметресението предизвика ограничено спиране на тока и принуди спирането на регионалната железопътна услуга в Северен Тайван. Имаше и съобщения за течове на газ и вода. \r\nТайван, самоуправляващ се остров, който Китай смята за свой, лежи близо до кръстовището на две тектонични плочи и е предразположен към земетресения. \r\nПовече от 100 души загинаха при земетресение в Южен Тайван през 2016 година, а някои тайванци все още живеят в страх след земетресението от 1999 година, когато загинаха повече от две хиляди души. \r\n \r\nПревод и редакция:", "date": "2019.08.08", "title": "Reuters: Земетресение с магнитуд 6.0 в Тайван"}
{"url": "http://www.focus-news.net/news/2019/08/08/2687638/api-ot-730-do-1900-chasa-se-ogranichava-dvizhenieto-na-p-v-benkovski-na-am-trakiya-poradi-remont.html", "text": "От 7.30 до 19.00 часа се ограничава движението по пътна връзка Царацово - Бургас на пътен възел „Бенковски“ на АМ „Тракия“ при км 121 поради ремонт на настилката. Това съобщиха от  Агенция „Пътна инфраструктура“ . Обходният маршрут за направлението Пловдив - Бургас е през гр. Пловдив - бул. „България“, бул. „Васил Априлов“, бул. „Дунав“, ул. „Васил Левски“, път II-64 Карлово - Пловдив, пътен възел „Север“, изход в посока Бургас. Алтернативен маршрут е и по път III-805 Бенковски - Съединение, път III-8005 с. Цалапица - път I-8 Пазарджик - Пловдив, околовръстен път на гр. Пловдив, път II-86 Пловдив - Асеновград.  \r\nНа 9 август от 7.30 часа до 19.00 часа ще се ограничи движението и по пътната връзка Пловдив - Пампорово на пътен възел „Бенковски“ на АМ „Тракия“. Обходният маршрут за направлението Пловдив - Пампорово е през пътен възел „Север“ при км 126, път II-64 Карлово - Пловдив, гр. Пловдив - ул. „Васил Левски“, бул. „Дунав“, бул. „Васил Априлов“, бул. „България“, околовръстен път на гр. Пловдив, път II-86 Пловдив - Асеновград. Алтернативен маршрут е и през пътен възел „Цалапица“ на АМ „Тракия“ при 112-ти км, път III-8005 с. Цалапица - път I-8 Пазарджик - Пловдив, околовръстен път на гр. Пловдив, път II-86 Пловдив-Асеновград.  \r\nНеобходимо е шофьорите да карат внимателно, със съобразена скорост и да спазват пътната сигнализация. През юли бяха ремонтирани и трите пътни връзки София - Пловдив, Раковски - Бургас и Бургас - Раковски на пътен възел „Пловдив-Изток“, в района на с. Войводиново. Предприетите мерки са с цел повишаване на безопасността и удобството при пътуване. Осигурените средства за ремонта на общо петте пътни връзки са около 400 000 лв.", "date": "2019.08.08", "title": "АПИ: От 7.30 до 19.00 часа се ограничава движението на п. в. „Бенковски“ на АМ „Тракия“ поради ремонт"}
{"url": "http://www.focus-news.net/news/2019/08/08/2687640/sofiya-stolichnata-obshtina-osiguryava-razdavane-na-mineralna-voda-vav-vrazka-s-prognozite-za-goreshto-vreme.html", "text": "Столичната община осигурява раздаване на минерална вода във връзка с прогнозите за горещо време. Това съобщиха от пресцентъра на  Столична община . Днес и на 9 август от 14.00 часа минерална водата ще се раздава на четири пункта – на площадното пространство при храма „Св. Неделя”, на пл. „Орлов мост\" при езерото „Ариана”, на пилоните на Националния дворец на културата и на пл. „Славейков“.  \r\nИнициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на Общината до изчерпване на количествата. Минералната вода „Банкя“ е осигурена като дарение и ще бъде предоставена за горещите дни чрез направление „Социални дейности и интеграция на хора с увреждания”.", "date": "2019.08.08", "title": "София: Столичната община осигурява раздаване на минерална вода във връзка с прогнозите за горещо време"}
{"url": "http://www.focus-news.net/news/2019/08/08/2687637/tass-maduro-prizova-za-svetovna-protestna-aktsiya-sreshtu-tramp-na-10-avgust.html", "text": "Президентът на Венецуела Николас Мадуро призова сънародниците си да вземат участие в световния протест срещу американския държавен глава Доналд Тръмп. Той заяви това в четвъртък на тържествено мероприятие в Каракас, предава  ТАСС . \r\n„Присъединявам се към призива на „Патриотическия полюс“ (проправителствена коалиция) и Боливарианския конгрес на народите... за световна протестна акция срещу Доналд Тръмп в следващата събота, 10 август“, цитира думите на президента сайта на информационното министерство на страната. \r\nОсвен това Мадуро осъди новите санкции на САЩ и изрази увереност, че южноамериканската страна ще се справи с техните последствия. „В света няма империя, изпълнителна власт или блокада, която би могла да сдържи Венецуела“, отбеляза лидерът на Боливарианската република. \r\n \r\nПревод и редакция:", "date": "2019.08.08", "title": "ТАСС: Мадуро призова за световна протестна акция срещу Тръмп на 10 август"}
{"url": "http://www.focus-news.net/news/2019/08/08/2687643/politico-germanskite-zeleni-iskat-uvelichenie-na-danaka-varhu-mesoto-gsdp-i-hds-podkrepyat.html", "text": "Германските „Зелени“, с известна подкрепа от дясноцентристите и лявоцентристите, предлагат увеличение на данъка добавена стойност върху месото, за да насърчат устойчивото отглеждане и хуманното отношение към животните, пише европейската редакция на  Politico . \r\nСпоред плана ДДС върху месото би се увеличил от сегашните 7% до 19%, колкото е за повечето стоки, заяви говорителят на фракцията Фридрих Остендорф пред Die Welt. \r\nТой заяви, че подкрепя премахването на данъчните облекчения за месото и „заделянето (на приходите) за по-хуманно отношение към животните“. Той добави, че не вижда смисъл в това „месото да се облага със 7%, а овесеното мляко с 19%“. \r\nКолегите на Остендорф от Германската социалдемократическа партия (ГСДП) и Християндемократическия съюз (ХДС) също предоставиха подкрепа за инициативата. Райнер Спиринг от ГСДП заяви, че си заслужава предложението да бъде обмислено – с предупреждение, че подобно увеличение на данъка ще се отрази предимно на потребителите – докато Алберт Щегеман обяви идеята за „конструктивно предложение“, ако се използва за подобряване на отношението към животните. \r\nЗа разлика от тях „Левицата“ реагира хладно на идеята за увеличаване на данъците, което би засегнало потребителите с ниски доходи. Либералдемократите предупредиха, че подобна мярка би навредила на конкурентоспособността на германските продукти. Дясната „Алтернатива за Германия“ също отхвърли предложението. \r\nВсе още не е решено дали подобно увеличение на данъка би променило поведението на потребителите. Земеделският експерт Катрин Венц, от германската Федерация за опазване на околната среда и природата, заяви пред Die Welt, че 10-процентното увеличение на цената вероятно няма да бъде достатъчно, за да промени навиците за купуване, особено след като месото все още е сравнително евтино. \r\n  \r\nПревод и редакция:", "date": "2019.08.08", "title": "Politico: Германските „Зелени“ искат увеличение на данъка върху месото, ГСДП и ХДС подкрепят"}
{"url": "http://www.focus-news.net/news/2019/08/08/2687644/sofiya-vavezhda-se-vremenna-organizatsiya-na-dvizhenieto-za-mashinno-miene-na-pl-narodno-sabranie.html", "text": "Въвежда се временна организация на движението за машинно миене на пл. „Народно събрание“. Това съобщиха от пресцентъра на  Столична община . До 12.00 часа се забранява престоят и паркирането на пътни превозни средства на пл. „Народно събрание“.", "date": "2019.08.08", "title": "София: Въвежда се временна организация на движението за машинно миене на пл. „Народно събрание“"}
{"url": "http://www.focus-news.net/news/2019/08/08/2687642/nimh-zhalt-kod-za-visoki-temperaturi-e-v-sila-za-16-oblasti-na-stranata.html", "text": "Жълт код за високи температури е в сила за 16 области на страната, сочи справка на сайта на  НИМХ . Предупреждението за високи температури е в сила за областите Видин, Монтана, Враца, Плевен, Ловеч, Велико Търново, Русе, Силистра, Кюстендил, Благоевград, Пазарджик, Пловдив, Стара Загора, Хасково, Сливен и Ямбол. В тези области времето ще бъде горещо с максимални температури над 35 градуса. Възможни са здравословни проблеми за чувствителни и болни хора, възрастни и деца.", "date": "2019.08.08", "title": "НИМХ: Жълт код за високи температури е в сила за 16 области на страната"}
{"url": "http://www.focus-news.net/news/2019/08/08/2687645/denyat-8-avgust-v-balgarskata-istoriya.html", "text": "На 8 срещу 9 август през 1886 г. е извършен държавен преврат от група офицери русофили, недоволни от външнополитическия курс на княз Александър I Батенберг. Начело на преврата застават майор П. Груев и капитаните А. Бендерев и Р. Димитриев. С помощта на юнкерите от Военното училище и части от Струмския полк те обезоръжават охраната около двореца в София и заставят княза да подпише прокламация към българския народ, че се отказва от заемания престол. Тъй като акцията не получава подкрепата на българската общественост, не завършва с успех.  \r\nНа днешния ден през 1944 г. започва мисията на Стойчо Мошанов за сключване на мир с Великобритания и САЩ. Мисията заминава отначало за Цариград, после за Анкара (14 август) и на 25 август се връща в София за инструкции. През 1946 г. е приет Закон за трудово мобилизиране на безделниците и празноскитащите. Според него всички български поданици, навършили 16 г. и не по-възрастни от 45 г. за жените и 50 г. за мъжете, \"които са се отдали на безделие, празноскитане или прекарват голяма част от времето си в питейни заведения, кафенета, барове, сладкарници и др. подобни\", се мобилизират за задължителен общественополезен труд до шест месеца, за да се приучат на полезен труд и да се \"премахнат лошите им привички\". \r\n  \r\n \r\n2015 г. \r\nПървородният син на президента на България Росен Плевнелиев – Филип почива в Националната кардиологична болница след скоротечно боледуване от дисекация на аортата, на 14-годишна възраст. \r\n \r\n \r\n2014 г. \r\nПрезидентът на Република България присъжда орден „Стара планина“ ,първа степен на акад. Петя Василева „за изключителните ѝ заслуги в областта на офталмологията и за приноса ѝ за развитието на българската наука“. \r\nПрезидентът на Република България присъжда орден „Стара планина“ ,първа степен на Матиас Хьопфнер, германски гражданин „за изключителните му заслуги в областта на двустранните отношения между Република България и Федерална република Германия“. \r\nПрезидентът на Република България присъжда орден „Стара планина“ ,първа степен на Филип Отие, френски гражданин „за изключителните му заслуги в областта на двустранните отношения между Република България и Френската република“. \r\n \r\n \r\n2002 г. \r\nЗавършва работното посещение на министър-председателят Симеон Сакскобургготски в Ливан и Йордания. Целта е да се възстановят икономическите им връзки с България и да се стимулират техните инвестиции. \r\n \r\n \r\n1965 г. \r\nВ периода 8 - 14 август във Варна се провежда Първи балкански филмов фестивал. \r\n \r\n \r\n1953 г. \r\nВ Металургичния завод \"Ленин\" в Перник е отлята първата стомана. Заводът е открит официално на 5 ноември с.г \r\n \r\n \r\n1946 г. \r\nПриет е Закон за трудово мобилизиране на безделниците и празноскитащите. Според него всички български поданици, навършили 16 г. и не по-възрастни от 45 г. за жените и 50 г. за мъжете, \"които са се отдали на безделие, празноскитане или прекарват голяма част от времето си в питейни заведения, кафенета, барове, сладкарници и др. подобни\", се мобилизират за задължителен общественополезен труд до шест месеца, за да се приучат на полезен труд и да се \"премахнат лошите им привички\". \r\n \r\n \r\n1944 г. \r\nЗапочва мисията на Стойчо Мошанов за сключване на мир с Великобритания и САЩ. Мисията заминава отначало за Цариград, после за Анкара (14 август) и на 25 август се връща в София за инструкции. \r\nСтойчо Стефанов Мошанов е политически и държавен деец. Роден е в Дряново на 25 май 1892 г. Завършва право в Екс ан Прованс (Франция). Участва като офицер в Балканската 1912-1913 г. и Първата световна война 1914-1918 г. След световната война се включва дейно в обществено-политическия живот на страната. Изявява се като деец на Демократическата партия. След държавния преврат на 9 юни 1923 г. преминава в редовете на Демократическия сговор, а след неговото разцепление в 1932 г. преминава към Националното социално движение на проф. Ал. Цанков. В периода 1934-1935 г. е директор на труда. От април до ноември 1935 г. е министър на народното стопанство в кабинета на А. Тошев. Избран е за председател на ХXIV Обикновено народно събрание, за периода 1938-1939 г. По време на участието на България във Втората световна война 1939-1945 г. поддържа позиция, близка до тази на легалната опозиция в страната. През август 1944 г. е натоварен от правителството на Ив. Багрянов да води преговори с представители на Англия и САЩ във връзка с излизането на България от войната. Мисията му завършва без резултат поради последвалото обявяване на война на България от СССР (5 септември 1944 г.). След 9 септември 1944 г. участва в дейността на възобновената Демократическа партия, след разтурянето на която е преследван и хвърлен в затвора. Автор е на мемоари, от които е публикувана само частта, отнасяща се до мисията му в Кайро от 1944 г. Умира на 10 януари 1975 г. \r\n \r\n \r\n1908 г. \r\nВ Солун е проведено учредително събрание на Български учителски съюз в Турция, в който влизат 44 учителски дружества с органи в. \"Учителски глас\" и в. \"Учителско съзнание\". Той просъществува до април 1912 г., провежда три конгреса и една педагогическа конференция (август 1910 г. в Солун). \r\n \r\n \r\n1904 г. \r\nЗавършва учредителният конгрес на Свободния синдикален съюз към БРСДП (ш.с.), ръководен от Централна комисия. Конгресът се провежда от 6 до 8 август. \r\nБРСДП (ш.с.) е образувана след разцеплението на Българската социалдемократическа партия през 1903 г. Тя има значително влияние сред учителството и част от държавните служители - телеграфо-пощенци, железничари и други. След създаването на партията през 1903 г. нейн лидер става Янко Сакъзов. Партията носи и името \"широки социалисти\", заради схващането на нейните членове, че в нея могат да членуват хора с всякакви възгледи и вярвания, без да възприемат марксисткото учение, стига да признават партийната програма. Широките социалисти се обявяват за сътрудничество с буржоазните партии за осъществяване на необходимите реформи. БРСДП (ш.с.) е част от международното работническо и социалистическо движение. Партията поддържа контакти с II Интернационал. \r\n \r\n \r\n1886 г. \r\nНа 8 срещу 9 август е извършен държавен преврат от група офицери русофили, недоволни от външнополитическия курс на княз Александър I Батенберг. Начело на преврата застават майор П. Груев и капитаните А. Бендерев и Р. Димитриев. С помощта на юнкерите от Военното училище и части от Струмския полк те обезоръжават охраната около двореца в София и заставят княза да подпише прокламация към българския народ, че се отказва от заемания престол. Тъй като акцията не получава подкрепата на българската общественост, не завършва с успех. Против превратаджиите се обявява Стефан Стамболов, който тогава е председател на Народното събрание. С помощта на части от Пловдивския гарнизон той извършва контрапреврат. Князът, който след детронирането му е изведен вън от пределите на Княжеството, е повикан да се завърне обратно и заеме българския престол. Макар и завърнал се в България, княз Александър I Батенберг отказва да встъпи отново на престола, като се мотивира с нежеланието, изказано по този повод от руския император Александър III. С повторна прокламация към българския народ той известява, че се отказва от българския престол, и след като назначава Регентски съвет в състав: Стефан Стамболов, Петко Каравелов и Сава Муткуров, напуска България. След неуспеха на преврата участвалите в него офицери емигрират вън от Княжеството и търсят убежище в Румъния, а после и в Русия. Държавният преврат поставя началото на българската криза, която продължава цяло десетилетие и приключва с признаването на княз Фердинанд I от Русия и останалите велики сили през 1896 г. за законен български владетел. \r\n \r\n \r\n1883 г. \r\nСключено е споразумение между консерваторите и умерените либерали за прекратяване на княжеските пълномощия и за коалиционно правителство, което да закрие Държавния съвет и Министерството на обществените сгради, земеделието и търговията, да възстанови конституцията и да я измени в консервативен дух. \r\n \r\n \r\n1842 г. \r\nГеорги Раковски пристига в Цариград. \r\nГеорги Раковски е първият идеолог на националното революционно движение в България. Той е роден в Котел. Образованието си получава в родния си град, в Карлово и в гръцкото училище в Куручешме край Цариград. Там се свързва и с дейци на движението за църковна свобода. През 1841 г. в Браила Раковски подготвя масово въоръжено нахлуване в България- Браилските бунтове от 1841-1843 г. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, Раковски се предава на руския консул в Браила, който от своя страна го предава на румънските власти. На 14 юли е осъден на смърт и понеже е гръцки поданик, трябва да бъде изпратен през Цариград в Атина, за да бъде изпълнена присъдата. Но гръцкият посланик в Цариград Ал. Маврокордатос вместо за Атина тайно го изпраща във Франция - Марсилия. Тук Раковски престоява година и половина. След като, лишен от средства, разбира, че не може да замине да учи в Париж, се връща в Котел през 1844 г., но вече не като Съби Стойков Събев, а като Георги Раковски. През януари 1845 г. той и баща му са наклеветени, че готвят бунт, и са откарани в Цариград, където прекарват 3 години в затвора. По време на Кримската война от 1853-1856 г. Раковски си издейства назначение в турската главна квартира в Шумен като преводач с тайното намерение да предпазва българското население от безчинствата на турските войски и да изпраща военни сведения на русите. Планът му е разкрит и той е арестуван в Калафат, но по пътя за Цариград успява да избяга. След това организира чета от 12 души, с която се отправя към Балкана с намерение да се срещне с настъпващата руска армия. Около Преслав обаче узнава за неблагоприятния за русите обрат във войната и за тяхното изтегляне от България и разпуска четата и се прибира в Котел. Там се укрива 4 месеца и в навечерието на 1855 г. тайно се прехвърля във Влашко. След сключването на Парижкия мирен договор през 1856 г. Раковски заминава за Нови Сад, където започва да издава в. \"Българска дневница\", книгата \"Предвестник Горскаго пътника\", първия брой на в. \"Дунавски лебед\" и поемата \"Горски пътник\". През 1857 г. е изгонен от Нови Сад по искане на турските власти и живее в Галац и Яш, а от 1858 г.- в Одеса. Там Раковски се занимава със събирателска и научна дейност - събира народни песни, пише исторически и етнографски съчинения. През 1860 г. се премества в Белград. Там съставя \"План за освобождението на България\" и \"Статут за едно Привременно българско началство в Белград\". В плана застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили. Ръководният принцип на Раковски е \"Наша свобода от нас зависи\". Според плана му в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото се предвижда да бъде един добре въоръжен полк, създаден извън страната, който ще се движи по Балкана към Търново и Черно море. Появата му според Раковски ще разбуни народа. Въстанието трябва да избухне при благоприятна международна обстановка. Върховният организационен център също ще бъде изграден извън България. Основната слабост на плана е убедеността, че народът е подготвен за въстание и че въоръженото му ядро трябва да са емигрантските среди. Поради това той организира и ръководи в Белград Първата българска легия (1862 г.) и работи за създаване на Съюз на балканските християнски народи за борба срещу турското робство през 1863 г. Раковски основава сред българските емигранти революционна организация \"Върховно народно българско тайно гражданско началство\" през 1866 г. и разработва \"Привременен закон за народните горски чети за 1867-о лето\". До края на живота си той работи за осъществяване на революционните си планове. Умира от туберкулоза във вилата на братя Мустакови край Букурещ през 1867 г. През 1885 г. костите му са пренесени в България в софийската катедрала \"Св. Неделя\". През 1942 г. са преместени в Котел, а през 1981 г. в Мавзолея на Раковски и Музей на възрожденците в същия град. \r\n \r\n \r\n1829 г. \r\nОбединен отряд от българи и руски военни завземат Малък Самоков (дн. Демиркьой, Турция). \r\nВ периода 1828-1829 г. се води Руско турска война, която е предизвикана от изострянето на Източния въпрос заради националноосвободителното движение в Гърция. Обявена e през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (ок. 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има още по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския п-в. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана. През 1830 г. тя е освободена от данъка и е обявена за независима държава. Договорът потвърждава и разширява автономията на Молдова, Влашко и Сърбия. \r\n \r\n \r\n На тази дата са родени: \r\n1990 г. \r\nУмира Васил Александров (В. А. Вутов) - български литературен критик, публицист и библиограф, член на СБП. Роден е на 2 май 1908 г. в Ботевград. Следва финанси и администрация в Свободния университет в София. Публикува свои произведения от 30-те години. Негови статии и рецензии са печатани в сп. \"Мисъл\", \"Светлоструй\", \"Младежки преглед\", \"Съвременник\", \"Жар\", \"Дъга\", \"Час\", \"Заря\", \"Литературен критик\" и др. Отговорен редактор на сп. \"Нова литература\". Членува в литературния кръжок \"Хр. Смирненски\" и в Македонския литературен кръжок. Участва в съставянето на литературни сборници; библиография на български и чужди детски писатели, поставя началото на поредица от литературни сборници \"Въпроси на детската литература\" (т. I - II, 1964-1965 г.). \r\n \r\n \r\n1957 г. \r\nРоден е Орлин Горанов - български естраден и оперен изпълнител. Дебютира през 1978 г. на Младежкия конкурс за забавна песен, където печели първа награда. От 1977 г. до 1985 г. е солист на Представителния естраден ансамбъл при ГУСВ, София. Има престижни награди от международни конкурси и фестивали: първа награда за изпълнение на немска песен на \"Шлагерфестивал\" Дрезден през 1981 г.; трета награда на конкурса \"Интерталант\" ЧССР през 1983 г.; втора награда на фестивала \"Червеният карамфил\" в Сочи, СССР през 1983 г.; Голямата награда \"Златният Орфей\" през 1984 г. През 80-те години популярни стават песните му в дует с Кристина Димитрова. Има издадени 2 албума от \"Балкантон\" – 1986 г. и 1987 г. Завършва оперно пеене в БДК и от 1992 г. е солист на Пловдивската опера. \r\n \r\n \r\n1884 г. \r\nРоден е Цвятко Бобошевски - политически и държавен деец. Роден е във Враца. Завършва право в Париж, след което се завръща в родния си град и става адвокат. Членува в Народната партия, а след обединяването и с Прогресивнолибералната – в Обединената народнопрогресивна партия. Участва в подготовката на държавния преврат на 9 юни 1923 г. В правителството на Ал. Цанков първоначално е министър на търговията, промишлеността и труда (9 юни 1923 г. – 3 ноември 1924 г.), а след това – на правосъдието (4 ноември 1924 г. – 4 януари 1926 г.). Във второто сговористко правителство на А. Ляпчев той отново е министър на търговията, промишлеността и труда. След държавния преврат на 19 май 1934 г. Цвятко Бобошевски известно време е председател на Българската ипотекарна банка. В навечерието и по време на Втората световна война 1939–1945 г. ратува за сътрудничество с Англия и САЩ и се противопоставя на обвързването на страната ни с Германия. След 9 септември 1944 г. заедно с В. Ганев и Т. Павлов е включен в състава на Регентството (до провъзгласяването на България за република на 15 септември 1946 г.). Умира на 23 юли 1952 г. \r\n \r\n \r\n1843 г. \r\nРоден е Христо Танев Стамболски - лекар-анатом, обществен деец, един от организаторите на българското здравеопазване след Освобождението. Роден e в Казанлък. Завършва Императорското медицинско училище в Цариград. Остава да работи като профeсор по анатомия и хистология в училището. През 1868 г. превежда от френски на турски език анатомичен атлас и ръководство по анатомия и създава френско-турски терминологичен анатомичен речник. Включва се активно в църковно-националната борба на българите в Цариград. Председател е на Българското читалище там и член на Временния смесен съвет на Българската екзархия. За активната си обществена дейност е заточен от турските власти в Сана (дн. в Йеменската арабска република). Там завежда турска военна болница и открива причинителя на болестта филариоза. След Освобождението работи като лекар в Габрово, Казанлък и София. Стамболски е един от ръководителите на Народната партия в Източна Румелия и депутат в Областното събрание до Съединението на Източна Румелия с Княжество България 1885 г. През периода 1881–1883 г. е директор на обществените сгради в Източна Румелия. След 1885 г. се установява в София. Става началник на отделение в Александровската болница. В началото на ХХ в. е поддиректор и директор на Гражданска санитарна дирекция при Министерството на вътрешните работи и подпредседател на ръководството на БЧК. Умира на 4 юни 1932 г. \r\n \r\n \r\n На тази дата умират: \r\n1867 г. \r\nУмира Цветко Спиров Павлович - деец на националнореволюционното движение. Роден е през 1839 г. в Белград и по произход е сърбин. В Браила се свързва с българската революционна емиграция. Сближава се с Н. Войводов и двамата организирали чета, която през 1867 г. трябва да премине в България от сръбска територия. На път от Браила за сборния пункт на четата - гр. Радуевац, пътувайки с австрийския кораб \"Германия\", е издаден на османската полиция. При опит да бъде заловен оказва съпротива. В завързалата се престрелка е убит заедно с Н. Войводов. \r\n \r\n \r\n1674 г. \r\nУмира Филип Станиславов - висш католически духовник и книжовник по време на османското владичество. Роден е в с. Ореш, Търновско. Получава образованието си в гр. Лорето (Италия). През 1632 г. приема монашески сан и отначало е свещеник в гр. Анкона (Италия). Заниманията му с преводачество на славянски книги обръщат вниманието на папа Урбан VIII, който го привлича на работа в своята библиотека в Рим. От 1635 г. започва да изпълнява и различни мисионерски поръчения в българските земи и на север от р. Дунав. Три години по-късно е ръкоположен за никополски епископ. Заради своята симпатия към сънародниците си той е наклеветен от папските агенти. През 1662 г. е лишен от епископския сан. Той продължава мисионерската си дейност и през 1673 г. е възстановен на епископския пост. Трайна следа оставя книжовната му дейност. През 1651 г. той съставя и отпечатва в Рим т.нар. \"Абагар\", който е и първата българска печатна книга на кирилица. В послеслова на това съчинение Филип Станиславов заявява, че то е съставено от българин за своя народ български. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”.", "date": "2019.08.08", "title": "Денят 8 август в българската история"}
{"url": "http://www.focus-news.net/news/2019/08/08/2687624/reuters-gartsiya-izrael-sasht-kipar-se-dogovoriha-za-zasilvane-na-energiynoto-satrudnichestvo.html", "text": "Гърция, Израел, Кипър и САЩ се договориха да засилят сътрудничеството в енергийната, кибер и инфраструктурната сигурност. Съответното заяви гръцкият министър на енергетиката Костис Хацидакис след среща с колегите си от останалите три страни, проведена в Атина, предава   Reuters .  \r\nОткриването на залежи на природен газ в Източното Средиземноморие през изминалото десетилетие превърна региона в жизнеспособен алтернативен източник на енергия за Европа, но също така отвори дългосрочни спорове между съседите, които се борят за правата върху ресурсите.  \r\nРегионалните тристранни срещи между Израел, Кипър и Гърция, бяха разширени с включването на САЩ.  \r\n„Енергетиката може да бъде мост за по-широка политическа стабилност\", заяви американският заместник-министър на енергетиката Франк Фанън пред репортери. \r\nКипърският министър на енергетиката Йоргос Лакотрипис на свой ред заяви, че е получил уверения от своите израелски, гръцки и американски колеги в пълна подкрепа за правото на страната му да извършва проучвания за природни ресурси.  \r\nТурция, която няма дипломатически отношения с Кипър, оспорва правото на държавата-членка на ЕС да сондира за природен газ и суверенитета й за райони, в които бяха открити находища. \r\nАнкара изпрати два свои сондажни кораба на изток и на запад от острова. Кипър третира хода й като нарушение на международното право. \r\n \r\n Тереза Герова", "date": "2019.08.08", "title": "Reuters: Гърция, Израел, САЩ, Кипър се договориха за засилване на енергийното сътрудничество"}
{"url": "http://www.focus-news.net/news/2019/08/08/2687647/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "Свети Kиприянови молитви ще бъдат отслужени в митрополитската катедрала „Св. Неделя”, предаде репортер на  Агенция \"Фокус\" . Молитвите ще бъдат отслужени след редовната света Литургия от 10.00 часа. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.08.08", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/08/08/2687650/denyat-8-avgust-v-svetovnata-istoriya.html", "text": "На днешния ден през 1941 г. в хода на Втората световна война съветската авиация организира първите бомбардировки над Берлин, които по-късно са прекратени поради немското настъпление в съветската територия. Четири години по-късно по време на Втората световна война СССР обявява война на Япония, възползвайки се от фактическата й капитулация. Червената армия навлиза в Манджурия и завладява значителни територии. Тя разгромява японските войски в Корея и на остров Сахалин. Япония капитулира на 2 септември 1945 г. На същия ден над Нагасаки е пусната атомна бомба, еквивалентна на 22 килотона ТНТ. 2000 пъти по-мощна от най-голямата бомба, употребявана дотогава. Непосредствено след взрива жертвите са около 70 000, а до края на 1945 г. са около 140 000 души. През 1974 г. президентът на САЩ Ричард Никсън обявява, че подава оставка заради участието си в скандала “Уотъргейт”. През 1990 г. президентът на Ирак Саддам Хюсейн анексира Кувейт и го обявява за 19-та провинция на Ирак. \r\n \r\n \r\n2017 г.  \r\nЗеметресение с магнитуд 7,0 по Рихтер разлюлява Съчуан в югозападен Китай, убивайки поне тринадесет души и ранявайки повече от 200. \r\n \r\n \r\n2017 г.  \r\nПровеждат се парламентарни избори в Кения.  \r\n \r\n \r\n2016 г. \r\nНад 70 убити и 120 ранени след самоубийствен атентат в болница в град Куета, Пакистан. \r\n \r\n \r\n2014 г. \r\nВ Русия се прекратява анонимното ползване на Интернет. Интернет провайдърите се задължават да идентифицират личността на всичките си клиенти. \r\n \r\n \r\n2012 г. \r\nНационалният преходен съвет на Либия окончателно предава властта на парламента избран преди месец. \r\n \r\n \r\n2011 г. \r\nСлед падането на кредитния рейтинг на САЩ, борсите по света се сринаха. Индексът на най-ликвидните компании в Япония - Nikkei 225 загуби 2.3%, а основният индекс в Южна Корея - KRX 100 падна с 5%. Най-много борсовите индекси се сринаха в Китай и Хонконг - съответно Shanghai Composite и Hang Seng Index се разделиха съответно с 3.7% и 4% от стойносттите си. Забеляза се рязък спад на цените на петрола. \r\n \r\n \r\n1990 г. \r\nПрезидентът на Ирак Саддам Хюсейн анексира Кувейт и го обявява за 19-та провинция на Ирак. \r\nНа 2 август 1990 г. Ирак напада Кувейт, след като преговорите относно изплащането на някои заеми и производството на петрол пропадат. Съветът за сигурност на ООН иска незабавно оттегляне и налага икономически санкции на Ирак. В отговор Саддам Хюсеин задържа много граждани на западните страни в Ирак и Кувейт, като някои от тях се държат близо до стратегически цели. По-късно те са освободени (6 декември). Иракското неподчинение принуждава ООН да гласува резолюция 678 на Съвета за сигурност в края на ноември, упълномощаваща членовете й да използват всички средства, за да наложат оттеглянето. Войски, кораби и авиация от 29 страни се съсредоточават в Саудитска Арабия, но акцията се забавя като се очаква, че кризата може да бъде разрешена по мирен път. След като това не става започва войната в Персийския залив. Тя започва през нощта на 16 срещу 17 януари 1991 г. Командир на съюзниците е американският генерал Норман Шварцкопф. Американски, британски, френски и саудитски самолети атакуват летища и стратегически бази. Ирак отговаря с изстрелването на ракети „Скъд\" към Риад и Тел Авив, въпреки статута на Израел на невоюваща страна. На 24 януари при морска атака на силите на ООН е завладян остров Карух близо до Кувейт. Месец по-късно, повече от 500 хиляди съюзнически войски започват сухопътна офанзива за освобождаване на Кувейт. Американски и френски войски проникват в Южен Ирак и достигат река Ефрат близо до Насирия, докато Първа британска бронирана дивизия напада иракските механизирани войски по северната кувейтска граница. Египетски и сирийски войски завладяват военновъздушната база Ал Салем, докато саудитски войски, американските морски пехотинци и други арабски войски настъпват към столицата Кувейт, която е напълно освободена до 27 февруари. Иракчаните запалват хиляди петролни кладенци при оттеглянето си. На 28 февруари Саддам Хюсейн приема временно прекратяване на огъня. Окончателното прекратяване на огъня влиза в сила на 12 април. Ирак се отказва от претенциите си към Кувейт и се задължава да плати репарации, да унищожи химичните, ядрените и биологичните си оръжия и да приеме присъствието на наблюдатели на ООН от страни, които не са участвали във войната. Двеста съюзнически войници са убити или обявени за изчезнали. Иракските загуби се оценяват на повече от 25 хиляди души, с няколко хиляди цивилни жертви от бомбардировките. Екологичните последици от горящите петролни кладенци се смятат за катастрофални от много защитници на околната среда. \r\n \r\n \r\n1974 г. \r\nПрезидентът на САЩ Ричард Никсън обявява, че подава оставка заради участието си в скандала “Уотъргейт”. \r\nРичард Милхаус Никсън е 37-ия президент на САЩ, управлявал в годините 1969-1974 г. Кандидатурата му е излъчена от Републиканската партия. Скандала “ Уотъргейт” е свързан с опита да се монтира подслушвателно устройство в щабквартирата на Демократическата партия в хотела “Уотъргейт” във Вашингтон. Разследването на събитията са свързани с незаконните действия на Комитета на Републиканската партия за избор на президент при избирателната кампания през 1972 г. Ричард Никсън не успява да докаже убедително, че няма нищо общо с аферата “Уотъргейт”, и подава оставка като президент. Конгресът на САЩ приема закон, с който се прекратява разследването на делото и се забранява Р. Никсън да бъде обект на разследване. След като подава оставка Ричард Никсън е сменен от вицепрезидента Дж. Р. Форд. \r\n \r\n \r\n1963 г. \r\nИзвършен е “големият влаков обир” във Великобритания. От пощенски влак, пътуващ от Глазгоу за Лондон, са откраднати 2,6 млн. лири стерлинги. \r\n \r\n \r\n1949 г. \r\nСъветът на Европа приема Турция, Гърция и Исландия за свои съюзници. \r\nСъветът на Европа е консултативна европейска политическа организация, която обединява 40 европейски държави. Създаден е на 5 май 1949 г. Целта на СЕ е да поддържа основни принципи на правата на човека, плуралистичната демокрация и върховенството на закона и да повишава жизнения стандарт на гражданите на Европа. Структурата на СЕ е състои от Комитет на министрите, Парламентарна асамблея (286 чл.) и Конгрес на местни и регионални власти. Има сключени 165 международни конвенции (към 1999 г.). Статут на “специално поканени” страни имат Азербайджан, Армения, Беларус (прекратен 1997 г.), Босна, Грузия. В ролята на наблюдатели са: Ватикана, Канада, Япония, САЩ. Периодично СЕ организира конференции на министерства в различни области - правосъдие, образование, социални проблеми, здравеопазване, околна среда, местни общности, миграция, равенство на половете, труд, масови комуникации, култура, спорт и др. \r\n \r\n \r\n1945 г. \r\nПо време на Втората световна война 1939-1945 г. СССР обявява война на Япония, възползвайки се от фактическата й капитулация. Червената армия навлиза в Манджурия и завладява значителни територии. Тя разгромява японските войски в Корея и на о-в Сахалин. Япония капитулира на 2 септември 1945 г. \r\n \r\n \r\n1945 г.  \r\nСъздаден е Международния трибунал за преследване и наказване на главните военни престъпници от Втората световна война. Той се учредява с подписването на споразумение между СССР, САЩ, Великобритания и Франция за осъждане на главните нацистки военнопрестъпници. Заседанията на съда са между 20 ноември 1945 г. и 1 октомври 1946 г. \r\n \r\n \r\n1941 г. \r\nВ хода на Втората световна война съветската авиация организира първите бомбардировки над Берлин, които по-късно са прекратени поради немското настъпление в съветската територия. \r\n \r\n \r\n1925 г. \r\nОткрит е първият национален конгрес на Ку-Клукс-Клан. \r\n \r\n \r\n1918 г. \r\nПо време на Първата световна война започва битката за Амиен, в която войските на Антантата настъпват срещу 20 германски дивизии и за няколко часа пленяват 16 хиляди войници. \r\nОт 8 до 13 август 1918 г. се провежда Амиенската операция. Тя е ръководена от англо-френските войски за отблъскване на немците от Амиенската дъга на Западния фронт. Англо-френските военни сили значително превъзхождат германските - на участъка на пробива са съсредоточени над 500 танка и около 1 000 самолета. Направен е пробив в германската отбрана западно от Амиен с широчина на фронта до 75 км и дълбочина 10 - 18 км. Около 48 000 души, в това число и 30 000 пленници, са жертвите от германските войски. Операцията поставя началото на военното поражение на Германия в Първата световна война. \r\n \r\n \r\n1815 г. \r\nСлед поражението в битката с англичаните при Ватерло (18 юни 1815 г.) Наполеон Бонапарт напуска завинаги Франция, след като е осъден на заточение на остров Света Елена, където умира. \r\nНаполеон Бонапарт е френски император. Роден е в град Аячо на остров Корскика през 1769 г. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия. Той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Умира на 5 май 1821 г. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n \r\n \r\n1812 г. \r\nМаршал Кутузов е назначен за главнокомандащ на руската армия поради неспособността на предишните й командири да спрат похода към Москва на френската армия, начело с Наполеон. \r\n \r\n \r\n1786 г. \r\nФранцузите Жак Балма и Мишел-Габриел Бакар за първи път изкачват най-високия връх в Европа - Монблан. \r\n \r\n \r\n \r\n На тази дата са родени: \r\n1937 г. \r\nРоден е Дъстин Хофман - американски актьор и режисьор. Учи в консерваторията в Лос Анджелис, в драматичната школа в Пасадина и в нюйоркското Актьорско студио. Играе в театъра - “Хари, Нун и Райт” (1964 г.), “Двама на люлката” (1964 г.), “Изглед от моста” (1965 г.), “Е, и?” (1966 г.), “Пътешествието на петия кон” (1966 г.) и в телевизията - “Защитниците на голия град” (1966 г.). Дебютира в киното със “Завещанието на Мадиган” (1967 г.), а световен успех постига с “Абсолвентът” (1967 г.). Постига голям успех в лондонската театрална постановка на “Венецианският търговец” (1989 г.). Филмография: “Джон и Мери” (1968 г.), “Среднощен каубой” (1969г.), “Точно време” (1977 г., сърежисьор с Улу Грозбърд), “Агата” (1978 г.), “Крамер срещу Крамер” (1979 г., “Оскар”), “Защитници и милосърдни сестри” (тв, 1980 г.), “Рецидивист” (1981 г., и режисьор), “Тутси” (1982 г.), “Коронейшън стрийт” (тв, 1983 г.), “Смъртта на търговския пътник” (тв, 1985 г., екранизация на постановка на Бродуей с негово участие от 1984 г.), “Ищар” (1987 г.), “Рейнмен” (1988 г., “Оскар”), “Семеен бизнес” (198 г.9), “Дик Трейси” (1990 г.), “Американско Бъфало” (1995 г.), “Слипърс” (1996 г.), “Луд град” (1997) г., “Да разлаем кучетата” (1997 г.), “Сфера” (1998 г.), “Жана Д’Арк” (1999 г.), “ “The Runaway Jury” (2003 г.), “Neverland” (2003 г.) и др. \r\n \r\n \r\n1904 г. \r\nРоден е Сергей Семьонович Бирюзов - съветски военен деец, маршал и герой на Съветския съюз. Завършва Военната академия \"М. В. Фрунзе\". По време на Великата отечествена война на Съветския съюз (1941–1945 г.) в състава на 3-ти Украински фронт се сражава за освобождението на България и Югославия от хитлеристките войски. Сергей Бирюзов е зам.-председател на Съюзната контролна комисия в София в периода 1945–1947 г. След това става командващ войските на Приморския военен окръг, от 1955 г. е зам.-министър на отбраната, главнокомандващ войските на противовъздушната отбрана, от 1962 г. – главнокомандващ ракетните войски със стратегическо значение, от 1963 г. – началник на Генералния щаб на Въоръжените сили на СССР. Умира на 19 октомври 1964 г. \r\n \r\n \r\n1901 г. \r\nРоден е Ърнест Орландо Лорънс - американски физик, лауреат на Нобелова награда за физика за 1939 г. Следва в университетите в Южна Дакота, Минесота, Чикаго и Йейл. От 1928 г. работи в Калифорнийския университет (професор от 1930 г.), от 1936 г. е директор на радиационната лаборатория към университета. През 1930 г. предлага идеята, а след това построява (заедно с американския учен Н. Едлефсън) първия модел на циклотрона. В следващите години под негово ръководство в САЩ са създадени първите ускорители на елементарни частици. Изучава ядрените реакции и изкуствената радиоактивност. През 1933 г. получава деутрона и изследва реакциите, които той предизвиква. Участва в създаването на атомната бомба. Занимава се с проблеми на радиобиологията и радиотерапията. Умира на 27 август 1958 г. в Пало Алто, Калифорния. \r\n \r\n \r\n1881 г. \r\nРоден е Евалд Клайст - германски офицер, генерал-фелдмаршал от Вермахта (1943 г.). В армията служи от 1900 г., завършва военна академия (1913 г.). Участва в Първа световна война (1914-1918 г.). След войната служи в кавалерията на райхсвера. През 1938 г. е уволнен от армията заради монархическите си убеждения, една година по-късно отново е призован. При нападението на Полша (1939 г.) и Франция (1940 г.) командва танков корпус. Командва Първа танкова армия, която воюва срещу Югославия и Гърция (1941 г.) и на Източния фронт (1941-1942 г.). През 1942-1944 г. командва групата армии А в Северен Кавказ и Южна Украйна. През 1944 г. е уволнен от армията заради несъгласие със стратегията на А. Хитлер. След войната е пленен от англичаните и като военен престъпник предаден на Югославия, а след това на СССР. Осъден, умира в съветски затвор през октомври 1954 г. \r\n \r\n \r\n1849 г. \r\nРодена е Вера Ивановна Засулич - руска революционерка. Родена е в с. Михайловка, Смоленска губерния, в дворянско семейство. От 1868 г. се включва в дейността на революционните кръжоци. През 1869-1871 г. е в затвора във връзка с нечаевското дело, а след това е заточена. В нелегалност е от 1875 г. Член е на народническата група на киевските \"бунтари\", след разгрома на която пристига в Петербург (1877 г.). На 24 януари 1878 г. извършва покушение над петербургския градоначалник княз Ф. Ф. Трепов. Оправдана, Вера Засулич емигрира. През 1899 г. се завръща нелегално в Русия, редактира в-к \"Искра\" и \"Заря\". Участва в конгресите на III Интернационал. През 1903 г. се присъединява към меншевиките. От 1917 г. е член на групата \"Единство\". Авторка е на очерк за Международното работническо движение, съчинение за Ж.-Ж. Русо, Волтер, литературни-критически статии за Д. И. Писарев, Н. А. Добролюбов, Н. Г. Чернишевски, С. М. Кравчински (Степняк) и др. Умира на 8 май 1919 г. в Петроград. \r\n \r\n \r\n \r\n На тази дата умират: \r\n2017 г. \r\nУмира Глен Кембъл, американски певец, китарист, композитор, телевизионен водещ и актьор. През 1967 г. Кембъл печели четири Грами в категориите за кънтри и поп музика, както и Грами за цялостно творчество през 2012 г. \r\n \r\n \r\n1897 г. \r\nУмира Якоб Буркхард - швейцарски историк и философ на културата. Дълго време е професор в Базелския университет (1858 - 1893 г.). За разлика от школата на Ранке в историографията, Буркхард поставя на преден план духовната култура, а не политическа история. Като историк на културата се вълнува от проблемите на древна Гърция, Ренесанса, барока. В края на живота си стига до все по-песимистични изводи за перспективата за съществуване на свободни духовни личности и либерални обществени форми в къснобуржоазната епоха. Критиката на Буркхард е свързваща нишка между романтизма и прогнозите за \"новото варварство\" на Ницше (върху когото късният Буркхард оказва влияние) и Шпенглер. Основен труд: \"Културата на Италия в епохата на Ренесанса\" (1860 г.). \r\n \r\n \r\n1827 г. \r\nУмира Джордж Канинг - британски държавник, член на партията на торите. Министър-председател (от април 1827 г.). Роден е на 11 април 1770 г. в Лондон. През 1791 г. завършва Оксфордския университет. От 1793 г. е член на Парламента. Помощник-министър на външните работи в кабинета на У. Пит Младши. В периода 1807-1809 г. е министър на външните работи. Посланик в Лисабон в периода 1814-1816 г. Поддържа правителството на Р. Б. Ливърпул против демократическото движение в Англия. Влиятелен член на кабинета на Ливърпул (1822 г.) като министър на външните работи. Успява да прокара някои реформи (намаляване митата на пшеницата и суровините, облекчаване износа на промишлени стоки, либерализиране на наказателните закони). Осъжда френската интервенция в Испания (1823 г.), помага за признаването от английското правителство на независимостта на бившите испански колонии в Южна Америка. Обявява се за автономия на Гърция. \r\n \r\n \r\n1796 г. \r\nУмира Франц Антон Маулберч - австрийски живописец, майстор на монументално-декоративната живопис в стил барок. Роден е на 7 юни 1724 г. в Лангенарген, Вюртемберг, Германия. Живее във Виена от 1739 г. Учи във Виенската художествена академия (1741-1750 г.), където е професор от 1770 г. Работи в различни градове на Австрия, Унгария, Германия, Чехия, Словакия. Творчеството му е повлияно от венецианската живопис и стила на Рембранд. Някои произведения: фрески в църквата на пяристите (1752-1753 г.), университета (1756-1759 г.) и двореца Хофбург (1772 г.) във Виена, църкви в Хайлигенкройц - Гутенбрун (Долна Австрия, 1757-1758 г.), Шюмеге (Унгария, 1758 г.), Корнойбург (Долна Австрия, 1772 г.); съборната църква в Пати (Унгария, 1780-1781 г.), дворци в Крамержиже (Чехия, 1758-1760 г.), Инсбрук (1735-1776 г.), Сомбатхей (Унгария, 1783 г.) и др. \r\n \r\n \r\n1533 г. \r\nУмира Джироламо Фракасторо – италиански учен от епохата на Ренесанса; лекар, астроном, поет. Той е роден през 1478 г. във Верона. През 1502 г. завършва университета в Падуа, където по-късно е професор. Създава научни трудове по геология (история на Земята), география, оптика (рефракция на светлината), астрономия (наблюдения на Луната и звездите), философия и психология. През 1530 г. излиза научно-дидактичната му поема “Сифилис, или Френската болест” (откъдето идва и наименованието на болестта). Основното му съчинение е “За контагиите, контагиозните болести и лечението им”, което има много издания в различни страни. Описва 3 начина на заразяване: непосредствен - чрез съприкосновение с друг болен, опосредствен - чрез контакт с предмети, до които е имал контакт друг болен, от разстояние - при задължителното участие на малки, невидими “зародиши на болестта”. Джироламо Фракасторо определя заразата като материално начало (“телесен контагий”). Въвежда термина “инфекция”. Описва редица заразни заболявания, между които чума, проказа, бяс, тиф и др. Трудовете му са основополагащи за клиничното изследване на инфекциозните болести и епидемиологията. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”.", "date": "2019.08.08", "title": "Денят 8 август в световната история"}
{"url": "http://www.focus-news.net/news/2019/08/08/2687651/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с превключване на уличен водопровод на ул. „Киевска“ в кв. „Овча купел“ се налага спиране на водоподаването от 08.00 до 20.00 часа на клиентите на „Софийска вода”, живеещи в района на: бул. „Никола Петков“, ул. „Букет“, ул. „Народен герой“, ул. „Киевска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Витошка поляна“.  \r\nВъв връзка с превключване на уличен водопровод на  ул. „Мусала“ във вилна зона „Иваняне“ в гр. Банкя се налага спиране на водоподаването от 10.00 до 16.00 часа на клиентите на „Софийска вода”, живеещи в района на: вилна зона „Иваняне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мусала“ ъгъла с ул. „Връх Богдан“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/08/08/2687649/sport-azar-vkara-za-pobeda-na-real-madrid-sreshtu-red-bul-zaltsburg.html", "text": "Отборът на Реал Мадрид победи като гост Ред Бул Залцбург с минималното 1:0 в приятелска среща. Единственото попадение отбеляза Еден Азар в 19-тата минута, който се разписа за първи път с екипа на тима в шестата контрола на мадридчани с негово участие. Въпреки че австрийското първенство вече започна, Залцбург излезе с голяма част от титулярите, които бяха използвани в двата шампионатни мача на отбора.", "date": "2019.08.08", "title": "Спорт: Азар вкара за победа на Реал Мадрид срещу Ред Бул Залцбург"}
{"url": "http://www.focus-news.net/news/2019/08/08/2687641/apelativniyat-spetsializiran-sad-shte-gleda-myarkata-za-neotklonenie-na-obvineniya-v-kiberterorizam-sobstvenik-na-firma-tad-grup.html", "text": "Апелативният специализиран съд ще гледа мярката за неотклонение на обвинения в кибертероризъм собственик на фирма \"ТАД груп\" Иван Тодоров. Това съобщиха от пресцентъра на  Апелативния специализиран наказателен съд . Мярката ще бъде гледана от 4-ти въззивен състав от 10.00 часа. Днешното заседание е образувано по реда на чл.64, ал.7 НПК по частна жалба на обвиняемия и частен протест на Специализираната прокуратура по н.ч.д №2713/2019г. на СНС.  \r\n \r\n \"Фокус\" припомня: \r\nСобственикът на фирма \"ТАД груп\" Иван Тодоров, обвинен за хакерската атака срещу НАП, беше пуснат от ареста на 31 юли. Наложена му е мярка \"парична гаранция\" в размер на 100 000 лв. Съдебният състав реши, че няма събрани доказателства да се предположи, че Иван Тодоров е подбудил Кристиян Бойков да копира нерегламентирани данни от НАП и да ги разпространи с цел да всее смут и страх сред населението. Специализираната прокуратура протестира пускането от ареста на Тодоров. От прокуратурата посочват, че собственикът на \"ТАД груп\" не е съдействал по никакъв начин на разследващите.  \r\nУстановено е, че от информационната система на НАП са копирани личните данни на над 5.1 млн. души.", "date": "2019.08.08", "title": "Апелативният специализиран съд ще гледа мярката за неотклонение на обвинения в кибертероризъм собственик на фирма \"ТАД груп\""}
{"url": "http://www.focus-news.net/news/2019/08/08/2687656/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- до 23.00 часа тази вечер при сектор „Г” на  Националния стадион „Васил Левски”; \r\n- от 12.00 до 22.00 часа на моста пред Национален стадион „Васил Левски”.  \r\nОт 19.30 часа до приключване на футболната среща при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n-  ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.08.08", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2019/08/08/2687653/dobrich-obshtinata-organizira-brifing-po-povod-predstoyashtiya-remont-na-kashtata-na-adriana-budevska.html", "text": "Общината организира брифинг по повод предстоящия ремонт на къщата на Адриана Будевска. Това съобщиха от пресцентъра на  Община Добрич . Брифингът ще се проведе от 11.00 часа в малката зала на Общината.", "date": "2019.08.08", "title": "Добрич: Общината организира брифинг по повод предстоящия ремонт на къщата на Адриана Будевска"}
{"url": "http://www.focus-news.net/news/2019/08/08/2687648/el-pais-sto-dni-sled-izborite-ispaniya-vse-oshte-ne-e-blizo-do-formirane-na-pravitelstvo.html", "text": "Изминаха 100 дни от парламентарните избори в Испания на 28 април и все още няма никакви сигнали, че действащият премиер Педро Санчес е по-близо до постигане на сделка за формиране на управляваща коалиция, която ще му позволи да се върне официално на поста министър-председател, пише левичарското испанско издание  El Pais . \r\nЛидерът на Социалистическата партия (СП), спечелила най-много гласове на вота през април, е далеч от мнозинство, което означава, че се нуждае от подкрепата на други партии, за да продължи да изпълнява длъжността премиер на Испания. \r\nСанчес не успя да осигури нито абсолютно мнозинство, нито обикновено мнозинство в първия си опит през юли, след като преговорите с „Унидас Подемос“ (коалиция между Подемос и Обединената левица) се провалиха и последните решиха да се въздържат в двата кръга на гласуване. \r\nСоциалистите, които имат 123 места в Конгреса, зависят от подкрепата на 40 депутати на Унидас Подемос, но двете партии не успяха да постигнат управленска сделка, въпреки месеците преговори. \r\nСанчес предложи на партията място за заместник министър-председател, както и министерства на здравеопазването, жилищата и равенството, но лидерът на Унидас Подемос Пабло Иглесиас поиска ролята на вицепремиера за социалните права и равенството, както и министерствата на здравеопазването, труда и науката и университетите – искане, което Санчес отхвърли. \r\nОтношенията между СП и Унидас Подемос останаха обтегнати след провалените преговори, а източници от Ла Монклоа, седалището на централното правителство, казват, че в момента няма контакт между двете страни. \r\nСега Санчес се опитва с нова стратегия, за да спечели подкрепата на партията за борба с икономиите: вместо коалиционно правителство, действащият премиер иска да постигне споразумение за правителствените програми. Като част от тази стратегия Санчес се среща с женски асоциации, екологични групи, организации, които се борят срещу обезлюдяването и активистите в образованието. Но Унидас Подемос остават подозрителни. Депутатът от фракцията Пабло Ешеник написа в съобщение в „Туитър“: „Или държа 100% власт с 20% от гласовете и 35% от местата, или тласкам Испания към нови избори. Това продължава да е последният ултиматум на Педро Санчес. Всичко останало е само декорация“. \r\nАко Санчес не успее да постигне разбирателство с Унидас Подемос до втория потенциален вот през септември, Испания ще проведе нови избори през ноември. Това ще бъде четвъртият подобен вот за испанците в последните четири години и петите избори само през тази година. \r\nСП призова дясноцентристките Народна партия (НП) и „Сиудаданос“ (Гражданите) да се въздържат при гласуването през юли, за да сложат край на политическата безизходица, но двете фракции отказаха. Нещо повече, в понеделник генералният секретар на НП Теодоро Гарсия Еге заяви, че СП трябва да се въздържи, за да позволи на НП и „Сиудаданос“ да формират коалиционно правителство, оглавено от председателя на НП Пабло Касадо. „Тъй като единственият проблем, който Испания има, за да не формира правителство е, че никой няма доверие на Педро Санчес – дори „Подемос“ и Пабло Иглесиас, трябва да бъде оставено място за друг кандидат“, заяви той. \r\nКоментарите на политика дойдоха един ден, след като краля на Испания Фелипе VI отбеляза: „Ще е най-добре да се намери решение, а не да се провеждат избори“. \r\n \r\nПревод и редакция:", "date": "2019.08.08", "title": "El Pais: Сто дни след изборите Испания все още не е близо до формиране на правителство"}
{"url": "http://www.focus-news.net/news/2019/08/08/2687655/prodalzhava-izdirvaneto-na-ediniya-ot-dvamata-turisti-izgubili-se-v-rayona-na-bashliytsa-v-pirin-planina.html", "text": "Продължава издирването на единия от двамата туристи, изгубили се в района на Башлийца в Пирин планина. Това съобщиха за  Радио „Фокус“ – Пирин  от Планинска спасителна служба – Сандански. Около 15.00 часа вчера единият от двамата изгубили се е бил открит, но вторият турист все още не е. \r\n \r\n „Фокус“ припомня: \r\nОколо 22.00 часа на 6 август е подаден сигнал към Планинска спасителна служба – Сандански за двама загубили се туриста на възраст около 65 години в района на Башлийца. Поради неточната от тях информация и постоянното им движение в неясна посока издирването е било затруднено. \r\nЛивия НИНОВА", "date": "2019.08.08", "title": "Продължава издирването на единия от двамата туристи, изгубили се в района на Башлийца в Пирин планина"}
{"url": "http://www.focus-news.net/news/2019/08/08/2687659/sliven-planirani-strelbi-shte-se-provedat-na-ognevi-kompleks-batmish.html", "text": "Планирани стрелби ще се проведат на Огневи комплекс „Батмиш“. Те са предвидени от 8.30 до 13.30 часа днес и на 9, 14, 23, 27, 28 и 29 август. Това съобщиха от пресцентъра на  Община Сливен . \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат мерки за защита на животните си.", "date": "2019.08.08", "title": "Сливен: Планирани стрелби ще се проведат на Огневи комплекс „Батмиш“"}
{"url": "http://www.focus-news.net/news/2019/08/08/2687657/dobrich-na-otkrita-stsena-dvoretsa-v-balchik-svetovnoizvestniyat-trombonist-georgi-kornazov-shte-predstavi-svoya-avtorska-muzika.html", "text": "На открита сцена „Двореца“ световноизвестният тромбонист Георги Корназов ще представи своя авторска музика. Събитието е част от културния календар на Държавен културен институт – Културен център „Двореца“ край Балчик. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . Музикалният проект е озаглавен „Tales from Bulgaria”. Реализира се заедно с Димитър Льолев - алт саксофон, Любомир Цанев - пиано, Михаил Иванов - контрабас и Атанас Попов - барабaни. Входът за концерта е свободен. Събитието ще започне в 20.00 часа.  \r\nЗа Георги Корназов казват, че е „вселена между България и западния джаз, майсторска смес на неустоими мелодии, прекарани през призмата на съвременността”. Музикантът работи в цяла Европа с различни големи оркестри и имена, като Ак Жиро, Фил Колинс, Куинси Джоунс, Пиер Бертран и др. Творческата му биография е наистина забележителна и богата, а публиката край Белия град ще има шанса да преживее една неповторима джаз вечер под звездите, в близост до очарователната атмосфера на „Двореца“.  \r\nЖулиета НИКОЛОВА", "date": "2019.08.08", "title": "Добрич: На открита сцена „Двореца“ в Балчик световноизвестният тромбонист Георги Корназов ще представи своя авторска музика"}
{"url": "http://www.focus-news.net/news/2019/08/08/2687658/burgas-v-pomorie-shte-bade-predstavena-izlozhba-na-zhivopis-i-malka-plastika.html", "text": "В Градска художествена галерия „Дечко Стоев“ в Поморие ще бъде представена изложба на живопис и малка пластика с творби на Убавка Тончев и Константин Симеонов – Костика. Това съобщиха от пресцентъра на  Община Поморие . Изложбата е част от лятната културна програма на Поморие и Националната седмица на морето. Откриване то ще се състои от 18.00 часа.", "date": "2019.08.08", "title": "Бургас: В Поморие ще бъде представена изложба на живопис и малка пластика"}
{"url": "http://www.focus-news.net/news/2019/08/08/2687662/pregled-na-osnovnite-temi-v-dobrudzhanskiya-pechat.html", "text": "„Над 200 събирачи на трюфели и билкари протестираха вчера“, съобщава на първа страница вестник  „Добруджанска трибуна“ . Те смятат, че забраната да осигуряват поминъка си от гората, наложен заради разпространението на чумата по свинете, нарушавала конституционните им права обричайки 20 хиляди семейства на глад. В Добрич се събраха протестиращи от Североизточна България. Протестът им бе мирен. Забраната е свързана с мерките срещу Африканската чума по свинете. В рубриката „Новини“ – „В 22 898 лв. Генерал Тошево ще помага на работодатели да наемат безработни“. За ползване на горепосочените преференциите работодателите могат да подават заявки за свободните работни места и необходимите документи до изчерпване на парите. За 25-то национално първенство в Каварна по корабомоделизъм съобщава изданието. В Държавното първенство ще се състезават 36 настолни корабни модела на състезатели от шест града от страната. Официалното откриване на първенството ще бъде на 9 август от 9,00 часа в Художествена галерия „Христо Градечлиев“. От спортната страница – „Златислава Чуканова отстъпи пред рускиня на финала в турнир „Балкан“. Сребро и бронз са влезли в актива на боксьорите от Боксов клуб „Добруджа“ в международната надпревара. Шампионатът на стария континент ще се състои през есента в София. До тогава има достатъчно време за равносметка и корекции в подготовката, които да позволят на Дилек Серветова да се представи успешно пред родна публика.", "date": "2019.08.08", "title": "Преглед на основните теми в добруджанския печат"}
{"url": "http://www.focus-news.net/news/2019/08/08/2687652/london-evening-standard-dzheremi-korbin-otiva-s-taksi-v-bakingamskiya-dvorets-za-da-kazhe-na-kralitsata-che-poema-upravlenieto-sled-svalyaneto-na-boris-dzhonsan.html", "text": "Лидерът на основната британска опозиционна Лейбъристка партия Джереми Корбин ще хване такси до Бъкингамския дворец, за да каже на кралица Елизабет II, че ако премиерът Борис Джонсън загуби вот на недоверие, той поема управлението на Обединеното кралство, заяви министърът на финансите в сянка Джон МакДонъл, цитиран от вестник  London Evening Standard . \r\nПо неговите думи, партията на Корбин се готви да свали министър-председателя и да блокира Брекзит без сделка с междупартийна подкрепа. \r\nЛейбъристите ще поискат ключовете от Даунинг стрийт номер 10 от Джонсън, ако той загуби мнозинството си и ще поискат от монарха да назначи техния председател. \r\nМакДонъл заяви: „Не искам да въвличам кралицата в това, но ще изпратя Джереми Корбин с такси до Бъкингамския дворец, за да каже, че поемаме управлението“. \r\nДжонсън е заплашен от вот на недоверие заради решението си да изпълни изразената на референдума през 2016 година воля на гражданите на Великобритания – да изкара страната от Европейския съюз на 31 октомври при всяко положение и отказа му да гарантира, че няма да разпусне парламента, който не е доволен от резултатите от плебисцита, проведен преди повече от 3 години. \r\nКоментарите на г-н МакДонъл дойдоха, след като лидерът на Шотландската национална партия Никола Стърджън намекна за възможен „прогресивен съюз“, който ще „заключи торите извън правителството“. \r\nШотландският първи министър заяви, че не предвижда формална коалиция с лейбъристите, но иска СНП да бъде част от \"прогресивна алтернатива\" на торите в Уестминстър. \r\nПо-късно министърът на финансите в сянка изключи създаването на пакт със СНП, като заяви, че те не са прогресивни и са \"тори\". \r\nСтърджън заяви по време на Общите избори през 2015 и 2017 г., че иска партията й да бъде „част от прогресивен съюз срещу консерваторите“, ако аритметиката след изборите се позволява това. \r\n„Смятам, че е още по-важно сега, когато се опитваме да изградим такъв прогресивен съюз, който да извади торите, защото те имат намерение да тласнат страната по катастрофалния път на Брекзит“, заяви тя. \r\n„Така че моята позиция не се е променила - не предвиждам никаква формална коалиция с лейбъристите, но искам СНП да бъде част от усилията да се постигнат по-добри неща, отколкото сега. Препъни камъкът за това са лейбъристите – Работническата партия все още е на оградата относно Брекзит и Джереми Корбин абдикира от своята лидерска позиция, като не дава ясна посока. Така че трябва да свалим Лейбъристката партия от оградата и тогава можем да се стремим да спрем Борис Джонсън, надявам се“, обясни първият министър на Шотландия, която заплаши още с отделяне на страната от Обединеното кралство, ако Брекзит бъде реализиран. \r\n \r\nПревод и редакция:", "date": "2019.08.08", "title": "London Evening Standard: Джереми Корбин отива с такси в Бъкингамския дворец, за да каже на кралицата, че поема управлението след свалянето на Борис Джонсън"}
{"url": "http://www.focus-news.net/news/2019/08/08/2687660/mvnr-osinovenite-v-sasht-balgarcheta-sa-v-dobro-sastoyanie-i-sa-pod-zakrila-vlastite.html", "text": "Осиновените в САЩ българчета са в добро състояние и са под закрила властите. Това съобщиха от пресцентъра на  Министерството на външните работи  във връзка с публикувана в медиите информация за малтретирани в щата Мисури деца от български произход, осиновени от американски граждани. Генералното ни консулство в Чикаго извърши спешни проверки и информира, че децата са настанени на безопасно място и са под закрила на шерифския офис на окръг Шенън, щата Мисури. Те са в добро състояние, направено им е пълно медицинско изследване, което не е установило наранявания и сериозни заболявания.   \r\nРодителите са арестувани от полицията на гр. Съмърсвил на 8 юли 2019 г., след което случаят е бил предаден по компетентност на шерифската служба на окръг Шенън. \r\nГенералното консулство в Чикаго е в постоянен контакт с властите и оказва пълно административно съдействие по случая.", "date": "2019.08.08", "title": "МВнР: Осиновените в САЩ българчета са в добро състояние и са под закрила властите"}
{"url": "http://www.focus-news.net/news/2019/08/08/2687663/blagoevgrad-natovaren-e-trafikat-po-avtomagistrala-struma.html", "text": "Натоварен е трафикът по автомагистрала „Струма“ и главен път Е-79, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими. Внимателни трябва да бъдат шофьорите в Кресненското дефиле и проходите Предел и Папаз Чаир, където има вероятност за падане на скална и кална маса, както и на клони от дървета. През нощта не са регистрирани тежки пътни инциденти. В област Благоевград не се извършват ремонтни дейности по първокласната, второкласната и третокласната пътна мрежа, заради които да са въведени ограничения за движението. \r\nЛивия НИНОВА", "date": "2019.08.08", "title": "Благоевград: Натоварен е трафикът по автомагистрала „Струма“"}
{"url": "http://www.focus-news.net/news/2019/08/08/2687654/ministar-neno-dimov-v-krizisnite-rayoni-s-afrikanska-chuma-po-prasetata-ima-dezinfektsiozni-uchastatsi-zashtoto-transportiraneto-e-nay-seriozniyat-nachin-za-prenasyane-na-bolestta.html", "text": "В кризисните райони с африканска чума по прасетата има дезинфекциозни участъци, защото транспортирането е най-сериозният начин за пренасяне на болестта. Това каза министърът на околната среда и водите Нено Димов в сутрешния блок на  БНТ . \"Басейновите дирекции и районните инспекции съгласуват местата за загробване на евтаназирани прасета заради африканската чума и над 60% от подадените места са отказани. Много внимателно се избират местата. Най-вече се гледа да не е в близост до санитарно-хранителни зони за питейни води, да няма високи подпочвени води и да не са в защитени територии. Много внимателно се избират, за да се избегне по-нататъчен риск. Внимателно следим чрез басейновите дирекции и районните инспекции там, където се загробват тези животни, да има минимален риск. Има изисквания и по наредбите на Министерството на земеделието, храните и горите за това какво се слага като изолационен слой при загробването, което също се следи\", посочи Димов.  \r\n\"В кризисните райони има дезинфекциозни участъци, защото транспортирането е най-сериозният начин за пренасяне на болестта, а подвижни инсинератори няма достатъчно. На този етап единственият възможен вариант, който се прилага, е загробването\", каза още министърът. \r\nПо думите му обемът в Северна България, който трябва да се изгори, е сериозен и не е ясно там какви биха били последствията. \"Засега няма тази възможност за изгаряне на животните. Действаме с единствената възможност, която съществува по най-добрия начин\", добави Димов. \r\n\"Още миналата седмица е издадена заповед. Осигурил съм финансовите средства в рамките на националните паркове да се залагат капани за дивите прасета, което на този етап е най-ефективният начин за ловене, предвид че ловният сезон още не е започнал. Работим в тясно сътрудничество с МЗХГ за намаляване на популацията на дивите прасета преди началото на ловния сезон\", посочи Димов. По думите му има европейски правила, които казват, че популацията трябва да падне под 0.3 на хектар, което ще бъде търсено като ефект по време на ловния сезон. \"Възможното, което трябва да се направи, е направено вече\", добави Димов.", "date": "2019.08.08", "title": "Министър Нено Димов: В кризисните райони с африканска чума по прасетата има дезинфекциозни участъци, защото транспортирането е най-сериозният начин за пренасяне на болестта"}
{"url": "http://www.focus-news.net/news/2019/08/08/2687668/kyustendil-chastichni-remonti-na-asfaltovata-nastilka-se-izvarshvat-po-avtomagistrala-struma-v-rayona-na-paten-vazel-kocherinovo.html", "text": "Частични ремонти на асфалтовата настилка се извършват по автомагистрала „Струма” в района на пътен възел „Кочериново”. Това съобщи за  Радио „Фокус” – Кюстендил  дежурният в Областно пътно управление – Кюстендил. Ремонтните дейности се извършват в участъка Кочериново – Благоевград при км 84. Участъкът е сигнализиран с пътни знаци. Срокът е до 9 август. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 август. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\n \r\nВенцеслав ИЛЧЕВ", "date": "2019.08.08", "title": "Кюстендил: Частични ремонти на асфалтовата настилка се извършват по автомагистрала „Струма” в района на пътен възел „Кочериново”"}
{"url": "http://www.focus-news.net/news/2019/08/08/2687666/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Движението е спокойно, трафикът не е интензивен. Натоварен е трафикът в областния град. Интензивно е движението по централните булеварди „Стефан Стамболов“, „Демокрация“ и „Тодор Александров“. Интензивно в движението и по бул. „Захари Стоянов“ в жк. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.08.08", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/08/08/2687664/sport-barselona-pobedi-napoli-v-mayami.html", "text": "Отборът на Барселона победи с 2:1 Наполи в приятелски мач, който се игра в Маями на „Сън Лайф Стейдиъм“. Двубоят е част от предсезонните турнета на двата тима в САЩ преди старта на новата кампания. И трите попадения отбелязаха играчите на каталунците, включително и това за Наполи, след като Умтити си отбеляза автогол за 1:1. Останалите две попадения за успеха бяха дело на Серхио Бускетс и Иван Ракитич. Голямата звезда на Барселона Лионел Меси не отпътува с отбора за САЩ заради контузия.", "date": "2019.08.08", "title": "Спорт: Барселона победи Наполи в Маями"}
{"url": "http://www.focus-news.net/news/2019/08/08/2687661/blagoevgrad-v-grada-shte-zasedava-oblastnata-epizootichna-komisiya-vav-vrazka-s-bolestta-afrikanska-chuma-po-svinete.html", "text": "В Благоевград ще се проведе областна епизоотична комисия във връзка със ситуацията около заболяването африканска чума по свинете, предаде репортер на  Радио „Фокус“ – Пирин . Заседанието ще се състои от 10.30 часа в конферентната зала на Областна администрация – Благоевград. То се свиква от областния управител на Благоевград Бисер Михайлов. Очаква се по време на заседанието да бъде коментирана ситуацията, свързана със заболяването, както и да се обобщи информация относно предприетите мерки с цел превенция и предотвратяване възможността африканската чума да достигне до областта. \r\nЛивия НИНОВА", "date": "2019.08.08", "title": "Благоевград: В града ще заседава областната епизоотична комисия във връзка с болестта африканска чума по свинете"}
{"url": "http://www.focus-news.net/news/2019/08/08/2687667/pazardzhik-dvizhenieto-po-patya-batak-kartela-ot-170-km-do-173-km-se-osashtestvyava-v-edna-lenta-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Батак – Картела от 170 км  до 173 км се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Ремонт се извършва и по отсечката Батак - село Нова махала. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.08.08", "title": "Пазарджик: Движението по пътя Батак – Картела от 170 км  до 173 км се осъществява в една лента поради ремонт"}
{"url": "http://www.focus-news.net/news/2019/08/08/2687665/shumen-normalno-se-osashtestvyava-dvizhenieto-po-republikanskata-patna-mrezha-v-oblastta.html", "text": "С нормална интензивност е движението по републиканската пътна мрежа в област Шумен, предаде репортер на  Радио „Фокус“- Шумен . Без натоварване е трафикът по главния път за Варна. Камера за 24-часов контрол на скоростта е разположена в близост до бензиностанцията на 7-ми км. Сред рисковите участъци по главния път е кръговото кръстовище за кв. Макак, както и кръговото кръстовище на 7- ми км, за включване в посока Силистра. Интензивно е движението в участъка на пътен възел „Белокопитово“, за включване в автомагистрала „Хемус“.  Организацията на движение в областта остава без промяна. Върбишки проход е затворен за всички пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево- Друмево. Обходът е Шумен- Овчарово- Друмево. Пътните настилки в областта са сухи. \r\nИвелина ИВАНОВА", "date": "2019.08.08", "title": "Шумен: Нормално се осъществява движението по републиканската пътна мрежа в областта"}
{"url": "http://www.focus-news.net/news/2019/08/08/2687669/dobrich-regionalna-biblioteka-dora-gabe-shte-predstavi-knigata-na-radostin-mirkov-karvavata-brazda-na-dobrudzha.html", "text": "Регионална библиотека „Дора Габе“ книгата на Радостин Мирков „Кървавата бразда на Добруджа. Румънските репресии над мирното население на Добруджа през 1916-1918 г.”, 10-то преработено и разширено издание. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондент на  Радио „Фокус” – Варна . Книгата ще бъде представена от 17.30 часа. По време на събитието гостите ще видят видеоклипа „Откараните“ с реални кадри от Мемориалната градина „Неовършаният харман“ в с. Житен с автор Николай Мирчев. Проявата включва и награждаване на инж. Гено Генов, председател на Инициативния комитет за създаването на Мемориалната градина „Неовършаният харман“ в добруджанското село. Ще му бъде връчен Почетен плакет „Златна детелина“ от фондация „Вигория“ във връзка с десетгодишнината от откриването ѝ.  \r\nОрганизатори на проявата са Община град Добрич, библиотеката и Фондация „Вигория”.  \r\nРадостин Мирков е роден на 14 септември 1961 г. в гр. Балчик. През 1994 г. излиза първата му книга – стихосбирката „Балчик – моя съдба“. Издава общо 18 книги, от които стихосбирките „Вяра“, „Горчиво Сладко“, „Светиня“, „Орел от Възбог“, „Обич до безкрай“, „Орисница“, „Триптих на живота“ и др., и в проза – „Преселници“, „Майка Добруджа“, „Кървавата бразда на Добруджа“ и др. Член е на Съюза на независимите български писатели. Най-широка популярност добива книгата му „Кървавата бразда на Добруджа“. Тя е първата книга, появила се след политическите промени у нас през 1989 г., която разкрива на читателите си един малко известен (по политически конюнктури) исторически факт – заточаването на добруджанци, мирно население, от румънските власти през 1916-1918 г., чрез автентични спомени на завърнали се от концентрационните лагери в румънска Молдова и на разкази на техни наследници. За своята краеведска дейност Радостин Мирков е удостоен с Почетна грамота на Съюза на краеведите в България през 2001 г., а през 2019 г. фондация „Вигория“ го награди с Почетна грамота „Златна детелина“ за гражданската смелост при написването и издаването на книгата „Кървавата бразда на Добруджа“ през 2000 г., която е преиздавана многократно през годините, поради големия интерес към нея; за всеотдайността, с която помага при организиране поставянето на паметни плочи в различни селища с имена на добруджанци, жертви на румънските репресии в периода 1916–1918 г.; за примера и посланията към младите поколения да поддържат родовата памет и краеведско отношение към родното огнище; за неговото високо родолюбие, отговорност пред обществото и подрастващите, и доброволния труд при организирането и провеждането в различни селища на събития, свързани с темата „откараните“.  \r\nЖулиета НИКОЛОВА", "date": "2019.08.08", "title": "Добрич: Регионална библиотека „Дора Габе“ ще представи книгата на Радостин Мирков „Кървавата бразда на Добруджа“"}
{"url": "http://www.focus-news.net/news/2019/08/08/2687670/dobrich-v-hudozhestvenata-galeriya-shte-bade-otkrita-izlozhba-zhivopis-na-zdravko-toshev-zdravets.html", "text": "Художествената галерия ще бъде открита изложба живопис на Здравко Тошев - Здравец, предаде кореспондент на  Радио „Фокус” – Варна . Художникът е роден в Добрич. Завършва образованието си в Шуменски университет „Епископ Константин Преславски“. Магистър е по педагогика на обучението по изобразително изкуство, дългогодишен преподавател по изобразително изкуство в СУ „П. Р. Славейков“ – Добрич. Здравко Тошев е член на Съюза на българските художници и на Дружеството на художниците в град Добрич, както и на Сдружението на художниците – педагози в добруджанския град. Участвал  в национални и международни изложби в Разград, Плевен, София, Варна, Констанца (Румъния), Минск (Беларус) и на други места. Творчеството на Здравко Тошев е познато на добричката публика от самостоятелните му изложби в ХГ – Добрич през 1999, 2000, 2003 и 2014 г. и редовното му участие в годишните изложби на Дружеството на добричките художници и Дружеството на художниците – педагози. \r\n Жулиета НИКОЛОВА", "date": "2019.08.08", "title": "Добрич: В Художествената галерия ще бъде открита изложба живопис на Здравко Тошев - Здравец"}
{"url": "http://www.focus-news.net/news/2019/08/08/2687671/vratsa-vazstanoveno-e-dvizhenieto-pri-km-164-na-pat-i-1-mezdra-s-rebarkovo.html", "text": "Възстановено е движението при км 164 на път I-1 Мездра - с. Ребърково. Това съобщиха от пресцентъра на   Агенция \"Пътна инфраструктура\" (АПИ) .", "date": "2019.08.08", "title": "Враца: Възстановено е движението при км 164 на път I-1 Мездра - с. Ребърково"}
{"url": "http://www.focus-news.net/news/2019/08/08/2687677/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Лидерите на сърби, хървати и бошняци се споразумяха за формиране на централно правителство на Босна и Херцеговина (БиХ) 10 месеца след парламентарните избори, като постигнаха компромис страната да не продължава стъпките си към интеграция в НАТО, което беше препъни камъкът за формиране на централна власт, пише европейският портал  Euractiv . \r\nЛидерите на трите най-големи етнически партии подписаха споразумение относно основните принципи за формиране на правителството на среща, подпомогната от мисията на ЕС в Босна и нейния специален представител посланика на ЕС Ларс-Гунар Уигемарк. \r\n„Това споразумение осигурява условията за формирането на централния кабинет… в рамките на следващите 30 дни“, заяви на пресконференция Милорад Додик, сръбският член на тричленния Президиум на БиХ, който оглавява и управляващата партия босненски сърби. \r\n„Мисля, че това е важен момент, който ни позволява да продължим напред“, каза Додик. \r\nНо той също предупреди, че ако споразумението не бъде приложено в рамките на договорения срок, „това ще означава, че Босна е в дълбока конституционна и политическа криза и че нейният суверенитет ще бъде поставен под въпрос“. \r\nСложната държавна структура на Босна, базирана на етнически квоти, позволява на всяка група да блокира ключови решения. \r\nФормирането на централния кабинет беше блокирано от босненските и хърватските членове на президентството, които настояваха, че номинираният за сръбски премиер, който ще идва от „Съюза на независимите социалдемократи“ (СНСД), трябва да се задължи да продължи пътя на Босна към интеграция в НАТО. \r\nСНСД, от своя страна, блокираха работата на националния парламент. \r\nГоворителят на ЕС Мая Кочиянчич приветства сделката като „важна стъпка напред“. \r\n„Формирането на правителство също е от решаващо значение за напредъка на страната в процеса на интеграция в Европейския съюз“, каза тя в изявление. \r\nКочиянчич призова лидерите „да продължат с формирането на властите и да осигурят безпроблемно редовно функциониране на всички институции, за да се гарантира прилагането на реформи в съответствие с европейските стандарти и ценности“. \r\nОсвен всичко друго, подписаното сега споразумение включва също и неясен ангажимент за напредък в отношенията на Босна със Западния военен съюз. \r\nДодик, който предпочита връзките си с Русия пред тези с ЕС и НАТО, многократно е заплашвал с отцепването на предимно православната Република Сръбска от БиХ. \r\nБосна също така включва Федерацията, доминирана от мюсюлмани и хървати католици. \r\nБосненските сърби не подкрепят членството на Босна в НАТО, който бомбардира техните позиции, както и техния съюзник Сърбия по време на Балканските войни през 90-те години. \r\nНо съгласно споразумението лидерите потвърдиха, че „ще насърчават отношенията с НАТО, без да се засяга бъдещо решение за членството на Босна и Херцеговина“. \r\n\"Освен ако този документ, както е договорено и подписано, не бъде приложен в следващите 30 дни, СНСД ще блокира работата на всички институции и никой няма да може да спре това, нито европейските, нито други международни институции“, предупреди  Додик. \r\n*** \r\n Лидерът на основната британска опозиционна Лейбъристка партия Джереми Корбин ще хване такси до Бъкингамския дворец, за да каже на кралица Елизабет II, че ако премиерът Борис Джонсън загуби вот на недоверие, той поема управлението на Обединеното кралство, заяви министърът на финансите в сянка Джон МакДонъл, цитиран от вестник  London Evening Standard . \r\nПо неговите думи, партията на Корбин се готви да свали министър-председателя и да блокира Брекзит без сделка с междупартийна подкрепа. \r\nЛейбъристите ще поискат ключовете от Даунинг стрийт номер 10 от Джонсън, ако той загуби мнозинството си и ще поискат от монарха да назначи техния председател. \r\nМакДонъл заяви: „Не искам да въвличам кралицата в това, но ще изпратя Джереми Корбин с такси до Бъкингамския дворец, за да каже, че поемаме управлението“. \r\nДжонсън е заплашен от вот на недоверие заради решението си да изпълни изразената на референдума през 2016 година воля на гражданите на Великобритания – да изкара страната от Европейския съюз на 31 октомври при всяко положение и отказа му да гарантира, че няма да разпусне парламента, който не е доволен от резултатите от плебисцита, проведен преди повече от 3 години. \r\nКоментарите на г-н МакДонъл дойдоха, след като лидерът на Шотландската национална партия Никола Стърджън намекна за възможен „прогресивен съюз“, който ще „заключи торите извън правителството“. \r\nШотландският първи министър заяви, че не предвижда формална коалиция с лейбъристите, но иска СНП да бъде част от \"прогресивна алтернатива\" на торите в Уестминстър. \r\nПо-късно министърът на финансите в сянка изключи създаването на пакт със СНП, като заяви, че те не са прогресивни и са \"тори\". \r\nСтърджън заяви по време на Общите избори през 2015 и 2017 г., че иска партията й да бъде „част от прогресивен съюз срещу консерваторите“, ако аритметиката след изборите се позволява това. \r\n„Смятам, че е още по-важно сега, когато се опитваме да изградим такъв прогресивен съюз, който да извади торите, защото те имат намерение да тласнат страната по катастрофалния път на Брекзит“, заяви тя. \r\n„Така че моята позиция не се е променила - не предвиждам никаква формална коалиция с лейбъристите, но искам СНП да бъде част от усилията да се постигнат по-добри неща, отколкото сега. Препъни камъкът за това са лейбъристите – Работническата партия все още е на оградата относно Брекзит и Джереми Корбин абдикира от своята лидерска позиция, като не дава ясна посока. Така че трябва да свалим Лейбъристката партия от оградата и тогава можем да се стремим да спрем Борис Джонсън, надявам се“, обясни първият министър на Шотландия, която заплаши още с отделяне на страната от Обединеното кралство, ако Брекзит бъде реализиран. \r\n*** \r\n   Изминаха 100 дни от парламентарните избори в Испания на 28 април и все още няма никакви сигнали, че действащият премиер Педро Санчес е по-близо до постигане на сделка за формиране на управляваща коалиция, която ще му позволи да се върне официално на поста министър-председател, пише левичарското испанско издание  El Pais . \r\nЛидерът на Социалистическата партия (СП), спечелила най-много гласове на вота през април, е далеч от мнозинство, което означава, че се нуждае от подкрепата на други партии, за да продължи да изпълнява длъжността премиер на Испания. \r\nСанчес не успя да осигури нито абсолютно мнозинство, нито обикновено мнозинство в първия си опит през юли, след като преговорите с „Унидас Подемос“ (коалиция между Подемос и Обединената левица) се провалиха и последните решиха да се въздържат в двата кръга на гласуване. \r\nСоциалистите, които имат 123 места в Конгреса, зависят от подкрепата на 40 депутати на Унидас Подемос, но двете партии не успяха да постигнат управленска сделка, въпреки месеците преговори. \r\nСанчес предложи на партията място за заместник министър-председател, както и министерства на здравеопазването, жилищата и равенството, но лидерът на Унидас Подемос Пабло Иглесиас поиска ролята на вицепремиера за социалните права и равенството, както и министерствата на здравеопазването, труда и науката и университетите – искане, което Санчес отхвърли. \r\nОтношенията между СП и Унидас Подемос останаха обтегнати след провалените преговори, а източници от Ла Монклоа, седалището на централното правителство, казват, че в момента няма контакт между двете страни. \r\nСега Санчес се опитва с нова стратегия, за да спечели подкрепата на партията за борба с икономиите: вместо коалиционно правителство, действащият премиер иска да постигне споразумение за правителствените програми. Като част от тази стратегия Санчес се среща с женски асоциации, екологични групи, организации, които се борят срещу обезлюдяването и активистите в образованието. Но Унидас Подемос остават подозрителни. Депутатът от фракцията Пабло Ешеник написа в съобщение в „Туитър“: „Или държа 100% власт с 20% от гласовете и 35% от местата, или тласкам Испания към нови избори. Това продължава да е последният ултиматум на Педро Санчес. Всичко останало е само декорация“. \r\nАко Санчес не успее да постигне разбирателство с Унидас Подемос до втория потенциален вот през септември, Испания ще проведе нови избори през ноември. Това ще бъде четвъртият подобен вот за испанците в последните четири години и петите избори само през тази година. \r\nСП призова дясноцентристките Народна партия (НП) и „Сиудаданос“ (Гражданите) да се въздържат при гласуването през юли, за да сложат край на политическата безизходица, но двете фракции отказаха. Нещо повече, в понеделник генералният секретар на НП Теодоро Гарсия Еге заяви, че СП трябва да се въздържи, за да позволи на НП и „Сиудаданос“ да формират коалиционно правителство, оглавено от председателя на НП Пабло Касадо. „Тъй като единственият проблем, който Испания има, за да не формира правителство е, че никой няма доверие на Педро Санчес – дори „Подемос“ и Пабло Иглесиас, трябва да бъде оставено място за друг кандидат“, заяви той. \r\nКоментарите на политика дойдоха един ден, след като краля на Испания Фелипе VI отбеляза: „Ще е най-добре да се намери решение, а не да се провеждат избори“. \r\n*** \r\n  Германските „Зелени“, с известна подкрепа от дясноцентристите и лявоцентристите, предлагат увеличение на данъка добавена стойност върху месото, за да насърчат устойчивото отглеждане и хуманното отношение към животните, пише европейската редакция на  Politico . \r\nСпоред плана ДДС върху месото би се увеличил от сегашните 7% до 19%, колкото е за повечето стоки, заяви говорителят на фракцията Фридрих Остендорф пред Die Welt. \r\nТой заяви, че подкрепя премахването на данъчните облекчения за месото и „заделянето (на приходите) за по-хуманно отношение към животните“. Той добави, че не вижда смисъл в това „месото да се облага със 7%, а овесеното мляко с 19%“. \r\nКолегите на Остендорф от Германската социалдемократическа партия (ГСДП) и Християндемократическия съюз (ХДС) също предоставиха подкрепа за инициативата. Райнер Спиринг от ГСДП заяви, че си заслужава предложението да бъде обмислено – с предупреждение, че подобно увеличение на данъка ще се отрази предимно на потребителите – докато Алберт Щегеман обяви идеята за „конструктивно предложение“, ако се използва за подобряване на отношението към животните. \r\nЗа разлика от тях „Левицата“ реагира хладно на идеята за увеличаване на данъците, което би засегнало потребителите с ниски доходи. Либералдемократите предупредиха, че подобна мярка би навредила на конкурентоспособността на германските продукти. Дясната „Алтернатива за Германия“ също отхвърли предложението. \r\nВсе още не е решено дали подобно увеличение на данъка би променило поведението на потребителите. Земеделският експерт Катрин Венц, от германската Федерация за опазване на околната среда и природата, заяви пред Die Welt, че 10-процентното увеличение на цената вероятно няма да бъде достатъчно, за да промени навиците за купуване, особено след като месото все още е сравнително евтино.", "date": "2019.08.08", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/08/08/2687672/kyustendil-v-grada-shte-bade-otkrito-sedmoto-izdanie-na-mezhdunarodniya-festival-veliki-uchiteli.html", "text": "В града ще бъде открито Седмото издание на международния фестивал „Велики учители”. Това съобщи за  Радио „Фокус” – Кюстендил  Иван Андонов, председател на читалище „Братство”. Откриването ще бъде от 18.00 часа в Художествена галерия „Владимир Димитров – Майстора”. Фестивалът ще се проведе от 7 до 17 август, а едновременно с него ще се състои и петото издание на Международния конкурс „Виктор Мержанов”. Организатори на музикалното събитие са Община Кюстендил, читалищата „Братство” и „Пробуда”, както и Музикално общество „Александър Скрябин” в България. Сред основните събития на фестивала са клавирни вечери, посветени на големия пианист Алексис Вайсенберг и руския пианист и педагог Виктор Мержанов, ревю, посветено на Нотр-Да́м-де-Пари́ с участието на дизайнерката Светла Димитрова, откриване на изложба „Пактът на Рьорих. История и съвременност“, изложба на Васил Стоилов и Василия Стоилова-Куртева, изложби, посветени на Виктор Мержанов и Панчо Владигеров. В края на фестивалните дни ще се състои и  връчване на ежегодната награда за цялостно творчество „Велики учители”. \r\nВенцеслав ИЛЧЕВ", "date": "2019.08.08", "title": "Кюстендил: В града ще бъде открито Седмото издание на международния фестивал „Велики учители”"}
{"url": "http://www.focus-news.net/news/2019/08/08/2687673/mvr-29-dushi-sa-postradali-pri-katastrofi-v-stranata-prez-izminaloto-denonoshtie.html", "text": "29 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 20 тежки пътнотранспортни произшествия. В София са регистрирани 27 леки и една тежка катастрофа, при която са пострадали двама души.", "date": "2019.08.08", "title": "МВР: 29 души са пострадали при катастрофи в страната през изминалото денонощие"}
{"url": "http://www.focus-news.net/news/2019/08/08/2687675/ministar-ekaterina-zaharieva-shte-se-sreshtne-s-ministara-na-vanshnite-raboti-na-yaponiya-taro-kono.html", "text": "По покана на вицепремиера и министър на външните работи Екатерина Захариева на официално посещение в България на 12 и 13 август пристига министърът на външните работи на Япония Таро Коно. Това съобщиха от пресцентъра на  Министерството на външните работи . \r\nЕкатерина Захариева ще приеме Таро Коно в МВнР на 13 август 2019 г. за разговор на четири очи в 10.30 часа, в 10.45 часа ще се състоят пленарни разговори между двете делегации, а в 11.35 часа ще има изявления на двамата министри. \r\nВ 9.45 часа Екатерина Захариева и Таро Коно ще разгледат храм-паметника „Александър Невски“ и църквата „Света София“.", "date": "2019.08.08", "title": "Министър Екатерина Захариева ще се срещне с министъра на външните работи на Япония Таро Коно"}
{"url": "http://www.focus-news.net/news/2019/08/08/2687678/burgas-60-godishna-peshehodka-e-blasnata-ot-lek-avtomobil-na-peshehodnata-pateka-na-ulitsa-zahari-stoyanov.html", "text": "60-годишна пешеходка е блъсната от лек автомобил на пешеходната пътека на улица „Захари Стоянов“. Това съобщиха от  ОДМВР - Бургас . Сигналът е подаден на 7 август около 07.30 часа. Съобщено е, че на бургаската улица „Захари Стоянов“ до дом №47, водачът на лек автомобил „ВАЗ 2107“ - 58-годишен от Бургас, отнема предимството и блъска пресичащата по пешеходната пътека 60-годишна пешеходка. Тя е със сътресение на мозъка, без опасност за живота и е настанена за лечеине в болница \"Бургасмед\".", "date": "2019.08.08", "title": "Бургас: 60-годишна пешеходка е блъсната от лек автомобил на пешеходната пътека на улица „Захари Стоянов“"}
{"url": "http://www.focus-news.net/news/2019/08/08/2687680/dobrich-dvizhenieto-po-chast-ot-patya-dobrich-s-balik-tryabva-da-se-osashtestvyava-s-povisheno-vnimanie-poradi-remont.html", "text": "До 15 август е удължен срокът за ремонт на част от пътя Добрич – с. Балик, предаде кореспондентът на  Радио „Фокус” – Варна . Движението по тази пътна отсечка се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. В Добрич времето е слънчево и ясно, тихо е, температурата на въздуха е около 23 градуса.  \r\nЖулиета НИКОЛОВА", "date": "2019.08.08", "title": "Добрич: Движението по част от пътя Добрич - с. Балик трябва да се осъществява с повишено внимание поради ремонт"}
{"url": "http://www.focus-news.net/news/2019/08/08/2687683/burgas-86-godishna-peshehodka-e-blasnata-ot-lek-avtomobil-v-nesebar.html", "text": "86-годишна пешеходка е блъсната от лек автомобил в Несебър. Това съобщиха от  ОДМВР - Бургас . Сигналът е подаден на 7 август около 09.20 часа. Инцидентът е станал на кръстовището на улиците „Дюните“ и „Любен Каравелов“ в Несебър. По неустановени до момента причини лек автомобил „Рено Канго“, управляван от 76-годишен мъж блъска 86-годишна пешеходка от Несебър. Тя е с фрактура на крака и без опасност за живота. Настанена е за лечение в УМБАЛ - Бургас.", "date": "2019.08.08", "title": "Бургас: 86-годишна пешеходка е блъсната от лек автомобил в Несебър"}
{"url": "http://www.focus-news.net/news/2019/08/08/2687682/ministar-neno-dimov-s-globa-mezhdu-500-i-5000-lv-shte-bade-nakazan-mazhat-koyto-se-izkapa-v-ezeroto-okoto-ako-bade-identifitsiran.html", "text": "С глоба между 500 и 5000 лв. ще бъде наказан мъжът,  който се изкъпа в езерото Окото, ако бъде идентифициран. Това каза министърът на околната среда и водите Нено Димов в „Сутрешен блок“ по  БНТ  във връзка със мъж, който се е изкъпал в езерото Окото в Рила. „Служителите на национален парк „Рила“ не могат да бъдат навсякъде. По принцип са сложени информационни табели. Ако някой забележи подобен тип нарушения, е добре да сигнализира на телефоните там. Няма как на всяко едно място, на което има туристи да има служители от националния парк. Подобно нарушение, ако бъде идентифициран нарушителя, ще бъде глобен между 500 и 5000 лв. Това е порядъка на санкцията. Естествено, че това е забранено, естествено, че това е нарушение. Няма как на всяко езеро да има служители. Имайте предвид, че националният парк е с размера на няколко града. Няколкото души, които работят в него, не могат да покрият цялата територия“, обясни министърът. Той апелира гражданите да дадат сигнал. „Основната ни цел, която успяваме все повече е да предотвратим е най-вече качването на моторни превозни средства и движението им в парка. При един сигнал със сигурност наблизо има представител на парка, който да може да дойде“, каза министър Димов.", "date": "2019.08.08", "title": "Министър Нено Димов: С глоба между 500 и 5000 лв. ще бъде наказан мъжът, който се изкъпа в езерото Окото, ако бъде идентифициран"}
{"url": "http://www.focus-news.net/news/2019/08/08/2687681/pregled-na-osnovnite-temi-v-burgaskiya-pechat.html", "text": "„Исторически момент за Бургас. Започва ремонтът на Немската болница“ е водещата новина и тема на деня във вестник  „Черноморски фар“ . „Консорциум от Карнобат и София ще я превърне в библиотека“ и „След няколко десетилетия без използване сградата ще стане храм на духовността“ са подзаглавията на статията. Начало на дейностите по цялата реконструкция на сградата ще бъде дадено днес. „27 декара в Ченгенето станаха общински“ е друга тема във вестника. „Тръгва проект за Етнографски комплекс“ пише още в статията. „За месец 3630 бургазлии са сменили лични карти“ е друга тема от днешното издание. „При изтичане на валидността – по-вероятна причина, а не хакерската атака срещу НАП“ пояснява материалът. В сравнение със същия период от миналата година, се наблюдава известно увеличение. „Данъчните запечатаха и иззеха оборота на обекти в Слънчев бряг“ е друга водеща новина. 15 търговски обекта на територията на курортни комплекс „Слънчев бряг“ са запечатани за 48 часа с цел обезпечаване на доказателства за целите на ревизионни действия. „За 4 дни ленейки хвърчали до ареста за Пойзъна“ и „Половин година затвор и глоба за пиян шофьор“ са други заглавия в ежедневника.", "date": "2019.08.08", "title": "Преглед на основните теми в бургаския печат"}
{"url": "http://www.focus-news.net/news/2019/08/08/2687679/montana-gaz-signalen-pistolet-s-demontirana-mufa-e-izzeto-ot-zhilishte-v-chiprovtsi.html", "text": "Газ сигнален пистолет с демонтирана муфа е иззето от жилище в Чипровци. Това съобщиха от  ОДМВР - Монтана . На 6 август 2019 г. около 14.00 часа в полицейското управление в Чипровци е получен сигнал за лице от град Чипровци, притежаващо незаконно оръжие. Незабавно е извършена проверка в дома, обитаван от 50-годишен жител на града. Лицето предава с протокол за доброволно предаване притежавания от него газ сигнален пистолет с демонтирана муфа.", "date": "2019.08.08", "title": "Монтана: Газ сигнален пистолет с демонтирана муфа е иззето от жилище в Чипровци"}
{"url": "http://www.focus-news.net/news/2019/08/08/2687676/euractiv-liderite-v-bosna-se-sporazumyaha-za-pravitelstvo-10-mesetsa-sled-izborite.html", "text": "Лидерите на сърби, хървати и бошняци се споразумяха за формиране на централно правителство на Босна и Херцеговина (БиХ) 10 месеца след парламентарните избори, като постигнаха компромис страната да не продължава стъпките си към интеграция в НАТО, което беше препъни камъкът за формиране на централна власт, пише европейският портал  Euractiv . \r\nЛидерите на трите най-големи етнически партии подписаха споразумение относно основните принципи за формиране на правителството на среща, подпомогната от мисията на ЕС в Босна и нейния специален представител посланика на ЕС Ларс-Гунар Уигемарк. \r\n„Това споразумение осигурява условията за формирането на централния кабинет… в рамките на следващите 30 дни“, заяви на пресконференция Милорад Додик, сръбският член на тричленния Президиум на БиХ, който оглавява и управляващата партия босненски сърби. \r\n„Мисля, че това е важен момент, който ни позволява да продължим напред“, каза Додик. \r\nНо той също предупреди, че ако споразумението не бъде приложено в рамките на договорения срок, „това ще означава, че Босна е в дълбока конституционна и политическа криза и че нейният суверенитет ще бъде поставен под въпрос“. \r\nСложната държавна структура на Босна, базирана на етнически квоти, позволява на всяка група да блокира ключови решения. \r\nФормирането на централния кабинет беше блокирано от босненските и хърватските членове на президентството, които настояваха, че номинираният за сръбски премиер, който ще идва от „Съюза на независимите социалдемократи“ (СНСД), трябва да се задължи да продължи пътя на Босна към интеграция в НАТО. \r\nСНСД, от своя страна, блокираха работата на националния парламент. \r\nГоворителят на ЕС Мая Кочиянчич приветства сделката като „важна стъпка напред“. \r\n„Формирането на правителство също е от решаващо значение за напредъка на страната в процеса на интеграция в Европейския съюз“, каза тя в изявление. \r\nКочиянчич призова лидерите „да продължат с формирането на властите и да осигурят безпроблемно редовно функциониране на всички институции, за да се гарантира прилагането на реформи в съответствие с европейските стандарти и ценности“. \r\nОсвен всичко друго, подписаното сега споразумение включва също и неясен ангажимент за напредък в отношенията на Босна със Западния военен съюз. \r\nДодик, който предпочита връзките си с Русия пред тези с ЕС и НАТО, многократно е заплашвал с отцепването на предимно православната Република Сръбска от БиХ. \r\nБосна също така включва Федерацията, доминирана от мюсюлмани и хървати католици. \r\nБосненските сърби не подкрепят членството на Босна в НАТО, който бомбардира техните позиции, както и техния съюзник Сърбия по време на Балканските войни през 90-те години. \r\nНо съгласно споразумението лидерите потвърдиха, че „ще насърчават отношенията с НАТО, без да се засяга бъдещо решение за членството на Босна и Херцеговина“. \r\n\"Освен ако този документ, както е договорено и подписано, не бъде приложен в следващите 30 дни, СНСД ще блокира работата на всички институции и никой няма да може да спре това, нито европейските, нито други международни институции“, предупреди  Додик. \r\n \r\nПревод и редакция:", "date": "2019.08.08", "title": "Euractiv: Лидерите в Босна се споразумяха за правителство 10 месеца след изборите"}
{"url": "http://www.focus-news.net/news/2019/08/08/2687684/wall-street-journal-donald-tramp-izbira-nov-poslanik-v-moskva-sled-ostavkata-na-hantsman.html", "text": "Президентът на САЩ Доналд Тръмп все още не е решил кой ще е новият ръководител на дипломатическото представителство на Вашингтон в Русия. Сред възможните кандидати са специалният представител за Северна Корея Стивън Бигън и посланикът на САЩ в Германия Ричард Гренел, съобщава вестник  The Wall Street Journal . \r\n„Не е ясно кой може да смени Хънтсман като посланик“, констатира изданието, като посочва, че според неговата информация сред кандидатите е Бигън, който „има опит в работата с Русия“, тъй като е бил вицепрезидент на компанията Ford Motor, която е работила в Русия. \r\nВестникът пише, че в администрацията са направени предположения, че действащият посланик в Германия Ричард Гренел може да пожелае да заеме поста. Заедно с това се отбелязва също, че лице, близко до дипломатическия представител на САЩ в Брелин, е заявило, че той не е заинтересован в тази длъжност. \r\nХънтсман бе назначен за ръководител на дипломатическата мисия на САЩ в Русия през октомври 2017 г. Преди това той е бил посланик на САЩ в Сингапур (през 1992-1993 г.), служил е като губернатор на Юта (през 2005-2009 г.) и е бил посланик в Китай (от 2009 г. до 2011 г.). През май 2011 г. Хънтсман обяви намерението си да се бори за републиканската кандидатура за президент, но шест месеца по-късно обяви оттеглянето си от борбата и официално подкрепи Мит Ромни, който в крайна сметка загуби изборите от демократа Барак Обама. По време на изборната надпревара през 2012 г. Хънтсман критикува предложената политика на Обама за презареждане на отношенията между Вашингтон и Москва. \r\n \r\nПревод и редакция:", "date": "2019.08.08", "title": "Wall Street Journal:  Доналд Тръмп избира нов посланик в Москва след оставката на Хънтсман"}
{"url": "http://www.focus-news.net/news/2019/08/08/2687685/plovdiv-vavezhda-se-vremenno-ogranichenie-na-dvizhenieto-na-patna-vrazka-tsaratsovo-burgas-na-am-trakiya.html", "text": "Въвежда се временно ограничение на движението на пътна връзка Царацово - Бургас на АМ \"Тракия\" от 7.30 до 19.30 часа при 121-ви км поради ремонт на настилката, съобщиха за  Радио „Фокус“- Пловдив  от пресцентъра на АПИ. Обходният маршрут за направлението Пловдив – Бургас е през Пловдив – бул. „България“, бул. „Васил Априлов“, бул. „Дунав“, ул. „Васил Левски“, път II-64 Карлово – Пловдив, пътен възел „Север“, изход в посока Бургас. Алтернативен маршрут е и по път III-805 Бенковски – Съединение, път III-8005 с. Цалапица – път I-8 Пазарджик – Пловдив, околовръстен път на гр. Пловдив, път II-86 Пловдив – Асеновград. \r\nНа 9 август /петък/ от 7:30 ч. до 19 ч. ще се ограничи движението и по пътната връзка Пловдив – Пампорово на пътен възел „Бенковски“ на АМ „Тракия“. Обходният маршрут за направлението Пловдив – Пампорово е през пътен възел „Север“ при 126-ти км, път II-64 Карлово – Пловдив – ул. „Васил Левски“, бул. „Дунав“, бул. „Васил Априлов“, бул. „България“, Околовръстен път на Пловдив, път II-86 Пловдив – Асеновград. Алтернативен маршрут е и през пътен възел „Цалапица“ на АМ „Тракия“ при 112-ти км, път III-8005 с. Цалапица – път I-8 Пазарджик – Пловдив, Околовръстен път на Пловдив, път II-86 Пловдив-Асеновград. \r\nНеобходимо е шофьорите да карат внимателно, със съобразена скорост и да спазват пътната сигнализация. \r\nПрез юли бяха ремонтирани и трите пътни връзки София – Пловдив, Раковски – Бургас и Бургас – Раковски на пътен възел „Пловдив-Изток“, в района на с. Войводиново. \r\nПредприетите мерки са с цел повишаване на безопасността и удобството при пътуване. Осигурените средства за ремонта на общо петте пътни връзки са около 400 000 лв.", "date": "2019.08.08", "title": "Пловдив: Въвежда се временно ограничение на движението на пътна връзка Царацово - Бургас на АМ \"Тракия\""}
{"url": "http://www.focus-news.net/news/2019/08/08/2687686/burgas-pozhar-e-goryal-v-zavedenie-v-mestnostta-chervenka-kray-chernomorets.html", "text": "Пожар е горял в заведение в местността Червенка край Черноморец. Това съобщиха от  ОДМВР - Бургас . Сигналът за пожара е подаден на 7 август т.г. около 06.15 часа в Районно управление – Созопол. Съобщено е за пожар в заведение „Лагуна бийч“ в местността Червенка край Черноморец, стопанисвано от 50-годишен мъж. Огънят е потушен своевременно, като са настъпили само материални щети. При извършения оглед не са открити данни за умишлен палеж. Причините за инцидента, както и стойността на нанесените щети са в процес на изясняване.", "date": "2019.08.08", "title": "Бургас: Пожар е горял в заведение в местността Червенка край Черноморец"}
{"url": "http://www.focus-news.net/news/2019/08/08/2687687/plovdiv-obyavyavat-proekta-za-bezplaten-dostap-do-bezzhichen-internet-v-rayon-tsentralen.html", "text": "Кметът на район „Централен“ Георги Стаменов ще обяви подробности за реализацията на проекта за безплатен достъп до безжичен интернет за граждани и посетители на обществени места в района.Това съобщиха за  Радио „Фокус“- Пловдив  от района. Районът кандидатства по програмата към Европейската комисия WiFi4EU през пролетта на миналата година. Проектът бе одобрен в края на 2018 г. и получи финансиране. \r\nНа събитието от 12 часа ще присъстват медии, партньори, официални лица и граждани.", "date": "2019.08.08", "title": "Пловдив: Обявяват проекта за безплатен достъп до безжичен интернет в район \"Централен\""}
{"url": "http://www.focus-news.net/news/2019/08/08/2687688/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Времето е ясно и слънчево, в планините е тихо. Температурите са от 12 до 16 градуса. Работят кабинката на Боровец и Банско и 3 лифта на Пампорово. Междувременно продължава издирването на туриста край Пирин. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.08.08", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/08/2687693/vidin-natovaren-e-trafikat-po-glaven-pat-e-79-mezhdu-dunavtsi-i-vidin-v-posoka-gkpp-dunav-most-2.html", "text": "Натоварен е трафикът по главен път Е-79 между Дунавци и Видин в посока ГКПП „Дунав мост 2“. Това съобщиха за  Радио „Фокус“ – Видин  от Областно пътно управление. От граничния пункт „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, като няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през гр.Своге. \r\nВъв Видин трафикът е засилен на входно-изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.08.08", "title": "Видин: Натоварен е трафикът по главен път Е-79 между Дунавци и Видин в посока ГКПП „Дунав мост 2“"}
{"url": "http://www.focus-news.net/news/2019/08/08/2687691/glavniyat-prokuror-sotir-tsatsarov-razporedi-proverka-na-babh.html", "text": "По повод публикувано журналистическо разследване - филм на Генка Шикерова \"Война на трупове\", главният прокурор Сотир Цацаров разпореди на Специализираната прокуратура незабавно извършване на проверка за евентуални длъжностни престъпления и сключване на неизгодни договори от страна на БАБХ. Това съобщиха от пресцентъра на  Прокуратура на Република България . В хода на проверката от ръководството на агенцията ще бъдат изискани:  \r\n- всички документи по обществената поръчка за обезвреждане на животински отпадъци, обявена от БАБХ през 2017 г.;  \r\n- договорите, сключени от БАБХ за обезвреждане на животински отпадъци в процедура по пряко договаряне чрез мобилни инсинератори през 2018 г.;  \r\n- всички анекси към тези договори, подписани до настоящия момент;  \r\n- документи за всички плащания, извършени от възложителя по договорите и анексите (БАБХ), на изпълнителите, както и за осъществените от тях дейности, за които са направени плащанията, за установяване на реално преработени и заплатени количества животински отпадъци;  \r\n- документи, удостоверяващи упражнения контрол от страна на БАБХ върху работата на изпълнителите и количествата унищожени животински отпадъци, подлежащи на заплащане;  \r\n- данни за капацитета на инсталациите;  \r\n- мобилни инсинератори на всяка от фирмите изпълнители, както и данни за конкретните преработени количества от тях по време и място;  \r\n- информация за състоянието на наличните екарисажи на територията на страната (според филма - във Варна и Шумен), както и за причините за неползването им за унищожаване на животински трупове особено в настоящата усложнена обстановка;  \r\n- всички заповеди и указания на БАБХ относно предписания сега начин на унищожаване на труповете на умъртвените животни във връзка с болестта африканска чума по свинете (АЧС), с цел установяване на причините, поради които тези трупове се загробват, а не се изгарят или обезвреждат по друг начин, както и с цел преценка на евентуалната опасност за здравето на населението от такива действия;  \r\n- информация за ползването на мобилните инсинератори в настоящата усложнена епизоотична обстановка, за ползването им при предни такива епидемии (птичи грип, чума по дребните преживни животни) и за извършените плащания от БАБХ.  \r\nПресцентърът на ПРБ ще предоставя своевременно информация за резултатите от проверката и за последващите действия на прокуратурата.", "date": "2019.08.08", "title": "Главният прокурор Сотир Цацаров разпореди проверка на БАБХ"}
{"url": "http://www.focus-news.net/news/2019/08/08/2687692/tass-britanskite-i-shotlandskite-kotki-sa-nay-populyarni-v-rusiya-nay-chestite-imena-sa-marusya-i-barsik.html", "text": "Британските и шотландските котки са най-популярни в Русия, като повечето от любителите на тези домашни любимци живеят в Москва, Санкт Петербург и Краснодар. Това показват резултатите от анкетата на Mail.ru Group, с които разполага  ТАСС . \r\nВъпреки факта, че повечето от жителите на Русия отглеждат нечистокръвни животни - всяка втора котка (55%) в страната няма конкретна порода - сред чистокръвните домашни любимци руснаците също имат своите фаворити, отбелязват от пресслужбата. \r\n„Второто място по популярност е заето от представители на британската порода (11%), следвани от шотландците (8%). Петицата затварят мейн кун (3%) и сибирската(3%)“, се казва в изявлението. \r\nСпоред Mail.ru Group повечето любители на котки живеят в Москва, Санкт Петербург, Краснодар, Челябинск и Екатеринбург. Въпреки това, най-„обичащите котки“ градове са Иваново, Уфа, Казан, Барнаул и Самара - там съотношението на котки и кучета е в полза на първите. \r\nСред най-популярните имена на котките водят: Маруся, Алиса, Муся, Соня и Мася. Най-често кръщават котараците: Барсик, Кузя, Вася, Сема и Рижик. \r\nСпоред пресслужбата на компанията, проучването е проведено по повод Световния ден на котките, който се отбелязва на 8 август. Проектът \"Домашни любимци Mail.ru\" анализира данните на около 18 хиляди собственици на котки. \r\n \r\nПревод и редакция:", "date": "2019.08.08", "title": "ТАСС: Британските и шотландските котки са най-популярни в Русия, най-честите имена са Маруся и Барсик"}
{"url": "http://www.focus-news.net/news/2019/08/08/2687694/pleven-dvizhenieto-se-osashtestvyava-v-ednata-lenta-na-patya-milkovitsa-somovit-poradi-remont.html", "text": "Движението по пътя II-11 Милковица – Сомовит от км 196+000 до км 206+000 се осъществява в една лента поради частични ремонтни дейности на асфалтовата настилка. Това съобщиха  за  Радио „Фокус“  областно пътно управление – Плевен. Срокът е до  9 август.  Участъкът е сигнализиран с пътни знаци. Пътните настилки са сухи. Максималните температури ще бъдат между  33° и 36°.  Движението по път III-3402 Коиловци-Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември. Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е  до 20 август.   \r\nВиолета КРЪСТЕВА", "date": "2019.08.08", "title": "Плевен: Движението се осъществява в едната лента на пътя Милковица - Сомовит поради ремонт"}
{"url": "http://www.focus-news.net/news/2019/08/08/2687698/tass-mo-na-rusiya-publikuva-parviya-polet-na-drona-ohotnik-video.html", "text": "Министерството на отбраната на Русия публикува в Youtube видео от първия полет на тежкия ударен безпилотен летателен апарат (БПЛА) „Охотник“ („Ловец“), разработка на Конструкторско бюро „Сухой“, което влиза в Обединената авиостроителна корпорация, предава  ТАСС . \r\nАпаратът за първи път извърши пълноценен управляем полет с излитане, маневриране и кацане на 3 август. Както съобщиха тогава от военното ведомство, полетът на дрона е стигнал до височина 600 м около летището и той е бил управляван от оператор на земята. \r\nКакто съобщи източник от военно-промишления комплекс пред руската агенция, до края на 2019 година „Охотник“ ще извърши още няколко полета, като един от тях може да се проведе в напълно автономен режим. \r\nДо 3 август тежкият БПЛА, според информация от друг източник на ТАСС в ОПК, вече е излитал, издигайки се на няколко метра над пистата и кацайки веднага след това. Извършена е серия от такива тестове, но те не се считат за полетни. \r\n„Охотник“ е проектиран по аеродинамичната схема на „летящо крило“. Излитащата маса на машината е около 20 тона, дронът е оборудван с реактивен двигател. Според военните БПЛА има противорадарно покритие и е оборудван с апаратура за оптоелектронно, радиотехническо и други видове разузнаване. \r\n \r\n \r\n \r\nПревод и редакция:", "date": "2019.08.08", "title": "ТАСС: МО на Русия публикува първия полет на дрона „Охотник“ (ВИДЕО)"}
{"url": "http://www.focus-news.net/news/2019/08/08/2687696/varna-dvizhenieto-tryabva-da-se-osashtestvyava-s-povisheno-vnimanie-po-am-hemus-poradi-remont.html", "text": "Движението по магистрала „Хемус“ преди Варна се осъществява с повишено внимание поради извършването на ремонтни дейности, предаде репортер на  Радио „Фокус“ – Варна . В участъците от Неофит Рилски до Девня и от Повеляново до Слънчево трафикът се осъществява двупосочно. Във втория -  затворено за движение е дясното платно в посока към Варна. Ограничено е качването на магистралата от пътните възли „Повеляново“ и „ Слънчево“. Трафикът към Варна се пренасочва по пътя за Русе – Варна. Ограничено е и слизането в посока селата Слънчево и Тополи. Другият участък, в който водачите трябва да са внимателни,  е между Неофит Рилски и Девня, от км 393+500 до км 400+100. Там движението също е ограничено в платното в посока Варна, поради ремонтни дейности. Преминаването се осъществява двупосочно в платното за София. По пътя „Златни пясъци“ – Кранево продължава да е в сила ограничението за движение на моторни превозни средства с маса над 10 тона. Обходът е през селата Кичево и Оброчище. \r\nДиана СТОЕВА", "date": "2019.08.08", "title": "Варна: Движението трябва да се осъществява с повишено внимание по АМ „Хемус“ поради ремонт"}
{"url": "http://www.focus-news.net/news/2019/08/08/2687690/blagoevgrad-v-simitli-se-provede-sreshta-vav-vrazka-s-otkrivane-na-lovniya-sezon-i-deystviyata-za-ogranichavane-na-bolestta-afrikanska-chuma.html", "text": "В Симитли се проведе среща във връзка с предстоящото откриване на ловния сезон на 10 август и действията, които да предприемат ловците за предотвратяване и ограничаване на африканската чума по свинете (АЧС). Това съобщиха за  Радио „Фокус“ – Пирин  от Община Симитли. Срещата беше организирана от Ловно-рибарско дружество – Сокол 1911 (ЛРД-Сокол 1911). На нея присъстваха председателят на УС на ЛРД-Сокол 1911 – Благоевград Иван Василев, кметът на Община Симитли Апостол Апостолов, д-р Костадин Костадинов – представител на БАБХ, инж. Иван Герин – директор на ТП ДГС Симитли, Кирил Граховски – представител на служба КОС при МВР, както и ловци, избрани за ръководители на лова от дружинките в Сдружението. Присъстващите бяха запознати с най-новата информация по отношение на разпространението на АЧС и необходимите действия за ограничаване на разпространението й, правила за безопасно ловуване, задълженията на ръководителя на лова и осъществяваните от него функции. Обърнато беше специално внимание на мерките, предприети от Сдружението, ДГС, БАБХ и другите институции, по отношение на противодействието на АЧС. \r\nЛивия НИНОВА", "date": "2019.08.08", "title": "Благоевград: В Симитли се проведе среща във връзка с откриване на ловния сезон и действията за ограничаване на болестта африканска чума"}
{"url": "http://www.focus-news.net/news/2019/08/08/2687646/burgas-kmetat-dimitar-nikolov-shte-predstavi-podrobnosti-za-predstoyashtata-rekonstruktsiya-na-nemskoto-uchilishte.html", "text": "В 11.00 часа кметът Димитър Николов ще представи подробности за предстоящата реконструкция на Немското училище. Това съобщиха от пресцентъра на  Община Бургас . То ще се превърне в модерна библиотека, която не е просто книгохранилище, а място, където младите да се забавляват и да водят социален живот, като в сградния комплекс ще влезе и Център за съвременно изкуство.", "date": "2019.08.08", "title": "Бургас: Кметът Димитър Николов ще представи подробности за предстоящата реконструкция на Немското училище"}
{"url": "http://www.focus-news.net/news/2019/08/08/2687697/vidin-nivoto-na-reka-dunav-pri-novo-selo-se-e-ponizhilo-s-27-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село се е понижило с 27 см за последното денонощие и водният стоеж е 147 см, съобщиха от местната  Хидрометеорологична станция . Нивото на реката край Видин е 210 см, понижението за последното денонощие е от 13 см. Край Лом през е измерено повишение от 4 см и водният стоеж е 229 см. Нивото на реката край Оряхово е 122  см, там е регистрирано повишение за последното денонощие от 19 см. Температурата на водата край Ново село е 25.5 градуса, край Оряхово е 27 градуса.", "date": "2019.08.08", "title": "Видин: Нивото на река Дунав при Ново село се е понижило с 27 см за последното денонощие"}
{"url": "http://www.focus-news.net/news/2019/08/08/2687702/kyustendil-profesionalniyat-duhov-orkestar-v-grada-shte-iznasya-kontserti-vseki-chetvartak-ot-mesets-avgust.html", "text": "Професионалният духов оркестър в Кюстендил ще изнася концерти всеки четвъртък от месец август. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Концертите ще се състоят от 20.00 часа на сцена „Арката” на площад „Велбъжд”. Ръководител на професионалния духов оркестър е Йордан Липчев.  \r\nНачалото на духовите оркестри в Кюстендил се поставя през 1882 година със заповед на Военното министерство, когато биват създадени музикални взводове с предимно ритуални функции. През 1960 година на 18 ноември с решение на изпълнителния комитет на градския народен съвет се създава Градски духов оркестър към читалище „Васил Коларов”, днешното читалище „Братство”, на общинска издръжка. В самото началото ролята на духовия оркестър е била да подпомага и симфоничния с 6 щатни музиканти. По случай 25-годишнината от създаването му през 1985 година оркестърът бива удостоен с орден „Кирил и Методи” – 3-та степен за активна изпълнителска и обществена дейност. През годините оркестърът има множество дипломи и плакети – признание за нивото и професионализма на хората, които са част от него. Градският духов оркестър има много изяви в страната и чужбина, участва в почти всички инициативи, организирани от Община Кюстендил. \r\nВенцеслав ИЛЧЕВ", "date": "2019.08.08", "title": "Кюстендил: Професионалният духов оркестър в града ще изнася концерти всеки четвъртък от месец август"}
{"url": "http://www.focus-news.net/news/2019/08/08/2687699/api-do-1800-chasa-dvizhenieto-pri-km-113-na-pat-e-79-montana-krapchene-shte-se-osashtestvyava-v-edna-lenta-poradi-izgrazhdane-na-tol-sistemata.html", "text": "До 18.00 часа движението при км 113 на път Е-79 Монтана - Крапчене ще се осъществява в една лента поради изграждане на тол системата. Това съобщиха от пресцентъра на  Агенция „Пътна инфраструктура“ . Необходимо е шофьорите да се движат с повишено внимание, като спазват пътната сигнализация и ограничението на скоростта - 50 км/ч.", "date": "2019.08.08", "title": "АПИ: До 18.00 часа движението при км 113 на път Е-79 Монтана - Крапчене ще се осъществява в една лента поради изграждане на тол системата"}
{"url": "http://www.focus-news.net/news/2019/08/08/2687701/vratsa-izdirva-se-dete-izcheznalo-vav-vodite-na-reka-iskar-kray-vets-varuna.html", "text": "Полицията издирва 12-годишно дете, изчезнало във водите на река Искър край ВЕЦ „Варуна“. Това съобщиха от  ОДМВР - Враца . На 7 август 2019 г. в 13.02 часа в РУ - Мездра е постъпило съобщение от майката на 10-годишното момче от гр. Мездра, която съобщила, че по време на къпане на детето ѝ и негов вуйчо в района на бента на река Искър в гр. Мездра 12-годишно момче е било повлечено от водата в канал захранващ ВЕЦ „Варуна“. Проведени са издирвателни мероприятия по протежение на канала, както и в района на ВЕЦ, но към момента момчето не е открито. Издирването продължава.", "date": "2019.08.08", "title": "Враца: Издирва се дете, изчезнало във водите на река Искър край ВЕЦ „Варуна“"}
{"url": "http://www.focus-news.net/news/2019/08/08/2687700/pregled-na-osnovnite-temi-vav-varnenskiya-pechat.html", "text": "„С 10% са намалели жалбите при пътуване със самолет и онлайн покупки“, гласи водещото заглавие в днешния брой на вестник  „Черно море“ . Над 40 информационни материала бяха разграбени само за минути от информационния щанд на Европейския потребителски център – България, който e към Комисията за защита на потребителите. „Това се случва рядко, споделиха организаторите, защото в други градове по цял ден минават далеч по-малко заинтересовани хора.“ От Варна стартира вторият лъч от информационна кампания „Вашите права“, която ЕПЦ – България, организира на различни места по Българското Черноморие. „Отчетоха изпълнението на бюджет 2018“, става ясно от публикация на втора страница. Община Варна отчете публично изпълнението на бюджет 2018. 322 592 766 лв. са изразходваните средства от бюджета на община Варна през 2018 г. от заложените след актуализацията 383 700 000 лв. „Ремонтът на НУ „Васил Левски“ ще завърши до февруари“, става ясно от друго заглавие на втора страница. Екипите на новата фирма, която изпълнява строително-монтажните дейности, са на мястото и работят. Община Варна е осигурила авторски надзор от проектантите, строителен надзор и са осигурени необходимите средства за ремонта. Това стана ясно на пресконференция в кметството в район „Аспарухово“. „Във Варна, румънец подготви околосветско плаване с яхта“, се посочва във водещата публикация на трета страница. Във Варна ветроходецът от Румъния Мариус Албу подготви околосветското си плаване. Той ще се опита да „затвори кръга“ с яхтата WAMM III. Албу е на 64 г., той е и алпинист. Вече е обикалял света по вода. В морската столица той пристигна за набавяне на провизии. Намеренията му са по време на плаването, което стартира на 15 август от Констанца, да посети всичко на всичко 6 пристанища. Първо ще бъде в Гибралтар – начална и крайна точка за околосветското плаване. Той ще е на яхтата сам и няма да стъпи на суша 7 месеца.", "date": "2019.08.08", "title": "Преглед на основните теми във варненския печат"}
{"url": "http://www.focus-news.net/news/2019/08/08/2687689/ot-ekipa-na-dzho-baydan-ivitsa-dachich-se-barka-vav-vatreshnata-politika-na-sasht.html", "text": "Майкъл Карпентър, експерт по външна политика и директор на Центъра Пен Байдън във Вашингтон, разкритикува министърът на външните работи на Сърбия Ивица Дачич заради призива му към сръбската диаспора в САЩ да гласува за Доналд Тръмп на изборите догодина, пише македонското издание  „Денешен“ . \r\n„Сръбският външен министър планира да се бърка във вътрешната политика на САЩ с призива до сръбските американци да подкрепят Тръмп през 2020 година“, написа Карпентър в „Туитър“. \r\nКакто съобщава кореспондентът на МИА от Вашингтон, Карпентър е включен и като съветник по външна политика в кампанията на Джо Байдън, бившият американски вицепрезидент и фаворит за номинацията на Демократическата партия за 2020 година. \r\nПо време на бившия държавен глава Барак Обама той служеше в Пентагона като заместник-секретар на отбраната за Балканите, Русия, Украйна и Евразия и като съветник по външна политика на вицепрезидента Байдън. \r\nВ съобщението си Карпентър подчерта, че с призива си към сърбите в САЩ Дачич прави голяма грешка. \r\n„Аз лично си мисля, че прави голяма грешка. Американската подкрепа за интеграцията на Сърбия в ЕС трябва да остане двупартиен въпрос“, написа той. \r\nДачич направи призива към съотечествениците си в САЩ заради подкрепата на албанците за демократическите избраници, като конгресменът Елиът Енгел. \r\n„Не е изненада, че Енгел открито защитава интересите на албанците“, заяви сръбският външен министър.  \r\nСпоред Дачич в САЩ живеят около 650 хиляди сърби. \r\n \r\nПревод и редакция:", "date": "2019.08.08", "title": "От екипа на Джо Байдън: Ивица Дачич се бърка във вътрешната политика на САЩ"}
{"url": "http://www.focus-news.net/news/2019/08/08/2687703/vratsa-11-godishno-dete-e-blasnato-ot-lek-avtomobil-v-mezdra-shofyorat-e-izbyagal.html", "text": "11-годишно дете е блъснато от лек автомобил в Мездра. Това съобщиха от  ОДМВР - Враца . Сигналът е подаден на 7 август 2019 г. в 13.46 часа в РУ - Мездра от екип на ФСМП - Мездра. Съобщено е за блъснато 11-годишно момиче от лек автомобил в Мездра на ул. „Христо Ботев“. Детето  е получило фрактура на подбедрица, настанено е в болницата в Мездра. При извършения от полицейските служители оглед на мястото на произшествието е установено, че детето е пресичало пътното платно на нерегламентирано за преминаване място, и е било блъснато от лек автомобил, след което водачът напуснал местопроизшествието.   \r\nРаботата по установяване на автомобила продължава. По случая в РУ - Мездра е образувано досъдебно производство.", "date": "2019.08.08", "title": "Враца: 11-годишно дете е блъснато от лек автомобил в Мездра, шофьорът е избягал"}
{"url": "http://www.focus-news.net/news/2019/08/08/2687706/api-do-1800-chasa-dvizhenieto-po-glaven-pat-e-79-v-uchastaka-montana-trifonovo-shte-e-v-edna-lenta-poradi-izgrazhdane-na-tol-sistemata.html", "text": "До 18.00 часа движението при км 117 на път I-1 (Е-79) Монтана - Трифоново ще се осъществява в една лента поради изграждане на тол системата. Това съобщиха от пресцентъра на  Агенция „Пътна инфраструктура“ . Необходимо е шофьорите да се движат с повишено внимание, като спазват пътната сигнализация и ограничението на скоростта - 50 км/ч.", "date": "2019.08.08", "title": "АПИ: До 18.00 часа движението по главен път Е-79 в участъка Монтана - Трифоново ще е в една лента поради изграждане на тол системата"}
{"url": "http://www.focus-news.net/news/2019/08/08/2687704/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.08.08", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/08/08/2687705/vratsa-zhena-e-zaginala-pri-katastrofata-na-patya-i-1-mezdra-selo-rebarkovo.html", "text": "Жена е загинала при катастрофата на пътя I-1 Мездра - село Ребърково. Това съобщиха за  Агенция „Фокус“  от  ОДМВР – Враца . Автомобилът се е блъснал в скат край пътя. Стана ясно, че моторното превозно средство е управлявано от 36-годишен мъж от Враца. Загиналата жена е била пътник в автомобила, тя също е от Враца. Няма данни водачът да е употребявал алкохол или наркотични вещества, нито дали има други пострадали. Временно движението в участъка на инцидента се осъществяваше в едната лента. Пътнотранспортното произшествие е регистрирано в 5.30 часа тази сутрин. \r\nВиолета СИМЕОНОВА", "date": "2019.08.08", "title": "Враца: Жена е загинала при катастрофата на пътя I-1 Мездра - село Ребърково"}
{"url": "http://www.focus-news.net/news/2019/08/08/2687707/sled-signal-na-bsp-glavniyat-arhitekt-na-sofiya-prekrati-protsedura-po-zop.html", "text": "Главният архитект на София Здравко Здравков прекрати процедурата по ЗОП за основен ремонт и въвеждане на мерки за енергийна ефективност на сгради в центъра на София, на площад \"Славейков\", в които се помещава и Столична библиотека. Това съобщиха от пресцентъра на  БСП - София . Решението е от 6 август 2019 г. То идва след като общинският съветник от БСП Альоша Даков пусна преди две седмици официален сигнал до кмета на София Йорданка Фандъкова с настояване процедурата да бъде спряна заради нарушаване на закона. Тогава той отбеляза, че в приложените документи за поръчката са използвани данни с изтекъл преди 8 години срок на давност. \r\n\"В документите по процедурата беше приложен Техническият паспорт на Столична библиотека, издаден през 2008 година\", посочи Альоша Даков. \"Към него, като неразделна част, е приложен и Енергийният паспорт на Столична библиотека, издаден на 27 октомври 2008 г. Съгласно чл. 38, ал. 3 от действащия към момента на обявяването на процедурата Закон за енергийната ефективност, собствениците на сгради за обществено обслужване са длъжни да изпълнят мерките за достигане на минимално изискващия се клас на енергийно потребление, предписани от първото обследване, в тригодишен срок от датата на приемане на резултатите от обследването. Видно от приложените документи този 3-годишен срок е изтекъл през октомври 2011 година. През периода от 11 години показателите за енергийна ефективност бяха променяни нееднократно. Ангажимент на България пред ЕК е да се обявяват обществени поръчки с най-висока енергийна ефективност. От това следва, че е необходимо да се извърши ново, актуално енергийно обследване на обект \"Столична библиотека\". И съгласно предписаните в него мерки за енергийна ефективност, вече актуалните изчислени енергийни характеристики, да бъдат заложени в обществената поръчка\", каза още той.    \r\nГлавният архитект на София Здравко Здравков прекратява процедурата на основание чл. 110, ал. 1 от ЗОП и изтъква, че са необходими съществени промени в условията на поръчката, които биха променили и кръга на заинтересованите лица.", "date": "2019.08.08", "title": "След сигнал на БСП главният архитект на София прекрати процедура по ЗОП"}
{"url": "http://www.focus-news.net/news/2019/08/08/2687709/chez-treyd-balgariya-prodava-zelena-energiya-na-prokredit-bank.html", "text": "„ЧЕЗ Трейд България“ ЕАД даде възможност на „ПроКредит Банк (България)“ ЕАД да допринесе за намаляване на екологичния си отпечатък, като купува зелена енергия. Това съобщиха от пресцентъра на  ЧЕЗ . Благодарение на сътрудничеството между двете организации началото на годината търговската банка намали с 318 тона вредните си емисии. Това е количеството емисии, които биха се отделили при изминаването с дизелов автомобил на около 2.5 млн. километра. \r\n„ПроКредит Банк (България)“ ЕАД се стреми трайно да ограничава отрицателното въздействие върху околната среда като важна част от политиката си за социална отговорност. Служители на банката използват електромобили, които се задвижват по възможно най-зелен начин, и зареждат батериите с електроенергия, произведена без никакви въглеродни емисии. \r\n„ЧЕЗ Трейд България“ ЕАД е най-големият търговец на електрическа енергия на свободния пазар в България и водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирало 2.5 млрд. лева общи проходи от продажби. Чрез управлението на най-голямата балансираща група в България, ЧЕЗ Трейд позволява на екологично ориентираните компании да прилагат принципите на устойчивото развитие, осигурявайки им най-добро съотношение на енергия, произведена от различни възобновяеми  източници. \r\nВ началото на юли „ЧЕЗ Трейд“ връчи сертификат за зелена енергия на „Дунав прес“, който ѝ позволява да оптимизира разходите си и да гарантира стабилност на производствения процес, като осигури високо качество на доставките на електроенергия, спазвайки принципите си на устойчива зелена компания.", "date": "2019.08.08", "title": "ЧЕЗ Трейд България продава зелена енергия на ПроКредит Банк"}
{"url": "http://www.focus-news.net/news/2019/08/08/2687710/vecherne-novosti-sarbiya-srabskite-mitnitsi-zaloviha-albantsi-s-chasti-ot-zenitni-kartechnitsi-zname-na-aok-i-30-hilyadi-falshivi-evro.html", "text": "Митническата служба в сътрудничество със сръбската полиция в сряда вечерта на гранични пункт Шид са предотвратили опит на двама косовски албанци да пренесат през границата две зенитни картечници, както и пружина и запушалка за тези оръжия, съобщава белградският ежедневник  „Вечерне новости“ . \r\nОръжията са открити, когато дежурните митнически служители са се опитали да направят детайлен оглед на „Ауди“ с германска регистрация и пътниците са се опитали да го избегнат с предложен подкуп, което само е потвърдило подозренията на митничарите, че има нещо скрито в колата. \r\nБратя от Гниляне, на 26 и 24 години, които са пътували за Германия със своя автомобил, са скрили части за зенитна картечница, 30 хиляди очевидно фалшиви евро с китайско лого, както и знаме на Армията за освобождение на Косово (АОК). \r\nЦевите за оръжията са били скрити между задната облегалка и багажника, затворът е бил в тапицерията, а пружината до акумулатора. Фалшивите евро са били в торба в автомобила. \r\nМитническите служители и полицията незабавно уведомяват Прокуратурата заа случая, а колата е изпратена за допълнително разглеждане от скенер, за да се установи дали има нещо друго в нея. \r\n \r\nПревод и редакция:", "date": "2019.08.08", "title": "„Вечерне новости“ (Сърбия): Сръбските митници заловиха албанци с части от зенитни картечници, знаме на АОК и 30 хиляди фалшиви евро"}
{"url": "http://www.focus-news.net/news/2019/08/08/2687711/elitsa-gyokova-fondatsiya-shtarkelite-na-9-avgust-shte-provedem-psihoterapevtichno-zanimanie-v-uchilishteto-za-roditeli-v-pleven.html", "text": "На 9 август от 10.00 часа ще проведем психотерапевтично занимание в училището за родители. Това каза за  Радио „Фокус“  Елица Гьокова, основател на Фондация ,,Щъркелите” и управител на училище за родители. ,,В училището под формата на групови занимания се дискутират различни теми, свързани с психологията на бременните и родилките и отглеждането на дете. Разглеждат се теми, свързани с взаимоотношенията с партньора, отношенията между децата - как да се запази спокойствие в по време на бременността, как да се общува в семейството и да се намалят конфликтите. Заниманието е доста полезно не само за бременни жени. Посещават ни и родители с деца на 3 - 4 години”, каза Елица Гьокова. Според нея тематиката е актуална за родителите, които често се сблъскват с тези проблеми. ,,Заниманията провежда психологът Светла Ралчева. Темата за утре е ,,Успешно съгласуване на майчинството с останалите житейски роли”. Желаещите да се включат могат да ни потърсят и във Фейсбук”, каза още Елица Гьокова.  \r\nВиолета КРЪСТЕВА", "date": "2019.08.08", "title": "Елица Гьокова, Фондация ,,Щъркелите”: На 9 август ще проведем психотерапевтично занимание в училището за родители в Плевен"}
{"url": "http://www.focus-news.net/news/2019/08/08/2687708/ivan-dragoshinov-pss-golyama-e-opasnostta-ot-slanchevi-izgaryaniya-v-planinite.html", "text": "Голяма е опасността от слънчеви изгаряния в планините. Това каза  в интервю за  Агенция „Фокус“  Иван Драгошинов, планински спасител в централния денонощен пост на Планинската спасителна служба (ПСС) при Българския червен кръст (БЧК) за опасността от изгаряния в планините. „Колкото повече човек се издига над морската повърхност, толкова повече слънцето и UV лъчите са по-сериозни“, категоричен бе той. Драгошинов каза, че хората трябва да преценяват добре дали времето е подходящо за излет и даде съвети как да се предпазим от слънчевите лъчи. \"Хората винаги да излизат със слънчеви очила във високата част на планината, да пият много вода, защото човешкият организъм бързо се дехидратира, както и да се използват кремове, защото при една разходка с лек ветрец може да се получат много сериозни изгаряния“, поясни планинският спасител. По думите му през лятото по-голяма част от тялото ни е изложено на слънце. „Тогава вече очите и лицето са изложени на пряка слънчева светлина и ако няма очила, става много неприятно. Лятото има много изложени части – вратът особено ушите. Имали сме случаи и на такива изгаряния. Крайниците също – ръцете, голи крака и особено не обръщат внимание на свивката отзад на крака зад коляното – човек като върви слънцето е зад него, не се усеща и после се получават много неприятни болезнени изгаряния“, обясни Драгошинов.  \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.08", "title": "Иван Драгошинов, ПСС: Голяма е опасността от слънчеви изгаряния в планините"}
{"url": "http://www.focus-news.net/news/2019/08/08/2687714/sofiyska-voda-vremenno-shte-prekasne-vodosnabdyavaneto-v-chast-ot-kv-orlandovtsi-na-9-avgust.html", "text": "„Софийска вода” временно ще прекъсне водоснабдяването в част от кв. „Орландовци“ на 9 август. Това съобщиха от пресцентъра на  дружеството . \r\nВъв връзка с превключване на уличен водопровод на ул. „Каменоделска“ в кв. „Орландовци“ се налага спиране на водоподаването от 09.00  до 21.00 часа на клиентите на „Софийска вода”, живеещи в района на: ул.  \r\n \"Каменоделска“ от ул. \"Малашевска\" до ул. \"Първа Българска Армия\"; ул. \"Първа Българска армия\" от ул. \"София\" до ул.\"Каменоделска\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Каменоделска“ ъгъла с ул. „Първа Българска армия“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.08", "title": "„Софийска вода” временно ще прекъсне водоснабдяването в част от кв. „Орландовци“ на 9 август"}
{"url": "http://www.focus-news.net/news/2019/08/08/2687716/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "САЩ са поставили нов краен срок за разрешаване на проблемите между Косово и Сърбия, съобщава белградският ежедневник  Blic . \r\nПозовавайки се на свои източници, вестникът твърдим че администрацията на президента Доналд Тръмп прави всичко възможно да разреши косовския въпрос до юни 2020 година. Изданието съобщава още, че Вашингтон е твърдо против евентуален бойкот на изборите от сръбската опозиция и ще се опита да ги убеди да участват в процеса през следващите месеци. \r\n*** \r\n  Според политическите коментатори в Прищина всеки опит за създаване на служебно правителство, за да бъдат избегнати парламентарни избори е политически блъф, пише прищинският ежедневник  Koha Ditore . \r\nОт канцеларията на президента на Косово Хашим Тачи не се съобщава да са спрени консултациите между политическите партии, след като лидерът на „Демократическата партия на Косово“ (ПДК) Кадри Весели отказа да посочи нов кандидат за министър-председател и правните експерти твърдят, че това е мълчаливо съгласие с председателството на парламента законодателният орган да бъде разпуснат. \r\n*** \r\n  Митническата служба в сътрудничество със сръбската полиция в сряда вечерта на гранични пункт Шид са предотвратили опит на двама косовски албанци да пренесат през границата две зенитни картечници, както и пружина и запушалка за тези оръжия, съобщава белградският ежедневник  „Вечерне новости“ . \r\nОръжията са открити, когато дежурните митнически служители са се опитали да направят детайлен оглед на „Ауди“ с германска регистрация и пътниците са се опитали да го избегнат с предложен подкуп, което само е потвърдило подозренията на митничарите, че има нещо скрито в колата. \r\nБратя от Гниляне, на 26 и 24 години, които са пътували за Германия със своя автомобил, са скрили части за зенитна картечница, 30 хиляди очевидно фалшиви евро с китайско лого, както и знаме на Армията за освобождение на Косово (АОК). \r\nЦевите за оръжията са били скрити между задната облегалка и багажника, затворът е бил в тапицерията, а пружината до акумулатора. Фалшивите евро са били в торба в автомобила. \r\nМитническите служители и полицията незабавно уведомяват Прокуратурата заа случая, а колата е изпратена за допълнително разглеждане от скенер, за да се установи дали има нещо друго в нея. \r\n*** \r\n  Държавният департамент издаде изявление, потвърждаващо подкрепата на Съединените щати за партньорството за енергийно сътрудничество, развиващо се между Гърция, Кипър и Израел, както беше обсъдено на среща на министрите на енергетиката от трите държави в Атина в сряда, пише електронното издание на вестник  Kathimerini . \r\nВизирайки срещата между министрите на Гърция Костис Хацидакис, Йоргос Лакотрипис от Кипър и Ювал Щайниц от Израел, в която участва и помощник-държавният секретар на САЩ по енергийните ресурси Франсис Фанън, в изявлението се подчертава „нарастващата и осезаема подкрепа на правителството на САЩ за създаването на структуриран четиристранен механизъм“. \r\nОбластите на потенциално сътрудничество, които бяха идентифицирани по време на разговорите, се казва в изявлението, включват инфраструктурни проекти, възобновяема енергия и съхранение на енергия, готовност за спешни случаи, опазване на околната среда и киберсигурност. \r\nДлъжностните лица също се съгласиха за създаването на работна група на високо равнище, която ще предложи начини за насърчаване на изпълнението на конкретни проекти, както и на споразумение „за съвместен механизъм за готовност и реакция при извънредни ситуации за офшорни операции с нефт и газ“. \r\nВ изявлението се подчертава подкрепата на Съединените щати и партньорството за Кипър и правото му да развива ресурси, открити в неговата изключителна икономическа зона, като същевременно изразява „загриженост за последните провокативни стъпки в Източното Средиземноморие“. \r\n„Съединените щати също потвърдиха позицията си, че нефтените и газовите ресурси на острова трябва да бъдат разпределени по справедлив начин между двете общности в контекста на цялостно споразумение“, се добавя в изявлението на Държавния департамент. \r\n*** \r\n  Майкъл Карпентър, експерт по външна политика и директор на Центъра Пен Байдън във Вашингтон, разкритикува министърът на външните работи на Сърбия Ивица Дачич заради призива му към сръбската диаспора в САЩ да гласува за Доналд Тръмп на изборите догодина, пише македонското издание  „Денешен“ . \r\n„Сръбският външен министър планира да се бърка във вътрешната политика на САЩ с призива до сръбските американци да подкрепят Тръмп през 2020 година“, написа Карпентър в „Туитър“. \r\nКакто съобщава кореспондентът на МИА от Вашингтон, Карпентър е включен и като съветник по външна политика в кампанията на Джо Байдън, бившият американски вицепрезидент и фаворит за номинацията на Демократическата партия за 2020 година. \r\nПо време на бившия държавен глава Барак Обама той служеше в Пентагона като заместник-секретар на отбраната за Балканите, Русия, Украйна и Евразия и като съветник по външна политика на вицепрезидента Байдън. \r\nВ съобщението си Карпентър подчерта, че с призива си към сърбите в САЩ Дачич прави голяма грешка. \r\n„Аз лично си мисля, че прави голяма грешка. Американската подкрепа за интеграцията на Сърбия в ЕС трябва да остане двупартиен въпрос“, написа той. \r\nДачич направи призива към съотечествениците си в САЩ заради подкрепата на албанците за демократическите избраници, като конгресменът Елиът Енгел. \r\n„Не е изненада, че Енгел открито защитава интересите на албанците“, заяви сръбският външен министър.  \r\nСпоред Дачич в САЩ живеят около 650 хиляди сърби.", "date": "2019.08.08", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/08/08/2687717/targovishte-prokuror-dilyana-stoyanova-oglavi-okrazhnata-prokuratura-v-grada.html", "text": "Прокурор Диляна Стоянова оглави Окръжната прокуратура в града. Това съобщиха от пресцентъра на  Апелативна прокуратура – Варна . Прокурор Диляна Стоянова е с 27-годишен стаж в системата.  Тя встъпи официално днес в длъжност  административен ръководител – окръжен прокурор на Окръжната прокуратура в Търговище. Актът за встъпване в длъжност й бе връчен официално пред колектива от административния ръководител на Апелативната прокуратура във варна Владимир Чавдаров, който й пожела здраве и професионални успехи. \r\nНовият административен ръководител на Окръжната прокуратура в Търговище е прокурор от кариерата с близо 27 години стаж изцяло в системата. Диляна Стоянова е завършила юридическия факултет на Софийския университет „Св. Климент Охридски“ през 1991 год. Започва работа като младши прокурор през 1992 година в Районна прокуратура – Търговище. От април 2002 работи като прокурор в Окръжната прокуратура в Търговище.  \r\nНа 25 юли 2019 г. Висшият съдебен съвет единодушно я избра за административен ръководител на Окръжната прокуратура в Търговище. Притежава ранг прокурор във ВКП/ВАП.", "date": "2019.08.08", "title": "Търговище: Прокурор Диляна Стоянова оглави Окръжната прокуратура в града"}
{"url": "http://www.focus-news.net/news/2019/08/08/2687719/tass-erdogan-potvardi-che-turtsiya-nyama-namerenie-da-priznae-prisaedinyavaneto-na-krim-kam-rusiya.html", "text": "Турският президент Реджеп Тайип Ердоган за пореден път потвърди неизменността на позицията на страната си по отношение на признаването на Крим за руска територия. Той каза това в сряда вечерта в Анкара на пресконференция с украинския президент Владимир Зеленски, предава  ТАСС . \r\n„Турция не е признала и няма да признае незаконната анексия на Крим. Кримските татари са наши братя и са важен елемент от хуманитарните и историческите връзки между Турция и Украйна“, обясни турският лидер. Той добави, че за Анкара „ще остане приоритет защитата на правата и свободите на кримските татари и гарантирането на тяхната национална идентичност и присъствието им в историческата родина – Крим“. \r\nТурският лидер добави, че иска „възможно най-бързо приключване на конфликта в Донбас“. Той изрази увереност, че „конфликтът ще може да бъде решен в рамките на международното законодателство и на принципа на териториалната цялост на Украйна“. В този контекст, по думите на Ердоган, Анкара „изцяло подкрепя мисията на ОССЕ и минския процес“. \r\n \r\nПревод и редакция:", "date": "2019.08.08", "title": "ТАСС: Ердоган потвърди, че Турция няма намерение да признае присъединяването на Крим към Русия"}
{"url": "http://www.focus-news.net/news/2019/08/08/2687713/koha-ditore-kosovo-malchalivoto-saglasie-na-hashim-tachi-za-predsrochni-izbori.html", "text": "Според политическите коментатори в Прищина всеки опит за създаване на служебно правителство, за да бъдат избегнати парламентарни избори е политически блъф, пише прищинският ежедневник  Koha Ditore . \r\nОт канцеларията на президента на Косово Хашим Тачи не се съобщава да са спрени консултациите между политическите партии, след като лидерът на „Демократическата партия на Косово“ (ПДК) Кадри Весели отказа да посочи нов кандидат за министър-председател и правните експерти твърдят, че това е мълчаливо съгласие с председателството на парламента законодателният орган да бъде разпуснат. \r\n \r\nПревод и редакция:", "date": "2019.08.08", "title": "Koha Ditore (Косово): Мълчаливото съгласие на Хашим Тачи за предсрочни избори"}
{"url": "http://www.focus-news.net/news/2019/08/08/2687712/shumen-v-oblastta-nyama-polozhitelni-probi-za-afrikanska-chuma-po-svinete-do-momenta.html", "text": "В областта няма положителни проби за африканска чума по свинете до момента, съобщи Петко Шаренков , заместник-областен управител в началото на заседанието на Областната епизотична комисия, предаде репортер на  Радио Фокус – Шумен . Д- р Наташа Баева от ОБДХ информира за извършен масиран контрол в промишлени свинеферми. С отрицателен резултат за АЧС са 66- те органни проби, 171 кръвни проби, пробите от 4 отстреляни диви свине, както и проба от пасивен контрол. \r\nИвелина ИВАНОВА", "date": "2019.08.08", "title": "Шумен: В областта няма положителни проби за африканска чума по свинете до момента"}
{"url": "http://www.focus-news.net/news/2019/08/08/2687721/nsi-632-sa-vavedenite-v-eksploatatsiya-zhilishtni-sgradi-prez-vtoroto-trimesechie-na-2019-g.html", "text": "По предварителни данни на Националния статистически институт броят на въведените в експлоатация жилищни сгради през второто тримесечие на 2019 г. е 632, а новопостроените жилища в тях са 2 250. Това сочи  статистика на Националния статистически институт (НСИ) . Спрямо второто тримесечие на 2018 г. сградите са с 60 повече, или с 10.5%, а жилищата в тях намаляват с 34, или с 1.5%. \r\nОт въведените в експлоатация новопостроени жилищни сгради през второто тримесечие на 2019 г. със стоманобетонна конструкция са 77.4%, с тухлена - 19.3%, с друга - 2.5%, и с  \r\nпанелна - 0.8%. Най-голям е относителният дял на новопостроените къщи (75.9%), следвани от жилищните кооперации (14.9%). В сравнение с второто тримесечие на 2018 г. се наблюдава увеличение в броя на новопостроените къщи, жилищните блокове и сградите от смесен тип, докато броят на новопостроените вили намалява.  \r\nНай-много жилищни сгради са въведени в експлоатация в областите Варна - 101 сгради с 569 жилища, Пловдив - 63 сгради с 211 жилища в тях, и Бургас - 56 сгради с 369 жилища в тях. \r\nНай-висок е делът на новопостроените жилища с две стаи (35.8%), следват тези с три стаи (34.0%), а най-нисък е делът на жилищата с шест и повече стаи - 3.1%. \r\nОбщата полезна площ на всички новопостроени жилища през второто тримесечие на  \r\n2019 г. е 201.7 хил. кв. м, или с 2.5% по-малко в сравнение със същото тримесечие на 2018 г., а жилищната площ се увеличава с 14.3% до 144.8 хил. кв. метра. \r\nСъщевременно средната полезна площ на едно новопостроено жилище намалява от 90.6 кв. м през второто тримесечие на 2018 г. на 89.6 кв. м през същото тримесечие на 2019 година.  \r\nНай-голяма средна полезна площ на едно новопостроено жилище е регистрирана в областите Видин - 225.5 кв. м, и Силистра - 192.8 кв. м, а най-малка - в областите Благоевград - 56.2 кв. м, и Велико Търново - 64.3 кв. метра.", "date": "2019.08.08", "title": "НСИ: 632 са въведените в експлоатация жилищни сгради през второто тримесечие на 2019 г."}
{"url": "http://www.focus-news.net/news/2019/08/08/2687718/ivan-dragoshinov-pss-prez-lyatoto-v-planinata-ima-opasnost-da-se-dehidratirame.html", "text": "През лятото в планината има опасност да се дехидратираме. Това каза Иван Драгошинов, планински спасител в централния денонощен пост на Планинската спасителна служба (ПСС) при Българския червен кръст (БЧК), в интервю за  Агенция „Фокус“ . По думите му лятната планина крие опасности от подхлъзване,  от неподходяща екипировка. „Подчертавам – и неправилно избиране на маршрута според способностите на човека“, каза той и поясни, че е много важно, когато човек вижда, че не може да се върви в някоя част на планината, да се откаже.   \r\nПо думите му времето много бързо се разваля в планината. „От слънчево може да излезе вятър и да падне една градушка или суграшица, или една гръмотевична буря, която пак бързо да премине“, добави той. Планинският спасител каза, че когато ходим в планината, винаги трябва да се съобразяваме с метеорологичните условия. „Преди маршрута да се запознаем какво е времето в района, в който искаме да отидем, и взимаме необходимите мерки или изобщо няма да отидем в този район, а ще го сменим“, посъветва хората той. Той добави, че има и други опасности в планината през летния сезон.  \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.08", "title": "Иван Драгошинов, ПСС: През лятото в планината има опасност да се дехидратираме"}
{"url": "http://www.focus-news.net/news/2019/08/08/2687722/sport-tsska-izliza-za-suha-mrezha-ukraintsite-ostanaha-bez-zvezdata-si-gromov.html", "text": "ЦСКА се стяга за поредната си евробитка. Днес от 20:30 часа армейците посрещат коравия украински Заря Луганск на националния стадион. С този сблъсък червените влизат за втора поредна година в 3-ия кръг на Лига Европа, но сега имат далеч по-големи шансове да продължат напред за разлика от миналото лято, когато опонент бе Копенхаген. Съперникът е преодолим, но е ясно, че ЦСКА ще трябва да изстиска максимума от силите си, за да елиминира Заря. Подобно на сблъсъците с Осиек така и сега по терена ще преобладава битката, а спортният шанс може да наклони везните. Червените ще имат приоритетната задача да не допуснат гол и ако могат, да излъжат съперника. Срещу хърватите във 2-ия кръг тази тактика сработи почти безупречно. Сега обаче на пътя на ЦСКА и Люпко Петрович не застава 35-годишният младеж Дино Скендер, а далеч по-опитен специалист в лицето на Виктор Скрипник. Немският възпитаник, който води Вердер Бремен в Бундеслигата, има и стари сметки за разчистване с армейците. Точно преди година неговият Рига и ЦСКА си размениха домакински победи с по 1:0. Родният тим обаче прескочи трапа в Латвия след дузпи.", "date": "2019.08.08", "title": "Спорт: ЦСКА излиза за суха мрежа, украинците останаха без звездата си Громов"}
{"url": "http://www.focus-news.net/news/2019/08/08/2687715/blic-sarbiya-donald-tramp-e-postavil-nov-kraen-srok-za-razreshavane-na-kosovskiya-vapros.html", "text": "САЩ са поставили нов краен срок за разрешаване на проблемите между Косово и Сърбия, съобщава белградският ежедневник  Blic . \r\nПозовавайки се на свои източници, вестникът твърдим че администрацията на президента Доналд Тръмп прави всичко възможно да разреши косовския въпрос до юни 2020 година. Изданието съобщава още, че Вашингтон е твърдо против евентуален бойкот на изборите от сръбската опозиция и ще се опита да ги убеди да участват в процеса през следващите месеци. \r\n \r\nПревод и редакция:", "date": "2019.08.08", "title": "Blic (Сърбия): Доналд Тръмп е поставил нов краен срок за разрешаване на косовския въпрос"}
{"url": "http://www.focus-news.net/news/2019/08/08/2687724/pernik-s-bogata-kulturna-programa-v-grada-shte-bade-otbelyazan-mezhdunarodniyat-den-na-mladezhta-12-avgust.html", "text": "Международният ден на младежта - 12 август, ще бъде отбелязан празнично от младежките организации и институции, работещи с и за младите хора с много активности и инициативи. Това съобщиха от пресцентъра на  Община Перник . Специални гости на събитието ще бъдат двамата настоящи български младежки делегати към Организацията на обединените нации – Богомила Корманова и Минко Даскалов. Изявите ще започнат в 18.00 часа в Централния градски парк, на „Кестеновата“ (мраморна) алея. Всички млади хора ще имат възможността да се включат в информационната игра, чрез която ще научат много нови неща за дейностите на младежките организации и институции. \r\nДирекция „Бюро по труда“ ще представи различни програми за обучение и заетост, както и възможности за работа и обучение в Европа чрез мрежата EURES.  \r\nЧрез инициативата „Здрав дух, здраво тяло” експертите от Регионална здравна инспекция ще измерват въглероден оксид в издишания въздух от пушачи и непушачи, ще правят анализ на телесен състав и изчисляване на базална обмяна. Предвидено е и преминаване на трасе с алкохолни очила.  \r\nПо темата превенция на употребата на наркотични и психотропни вещества, от Превантивно-информационния център към Община Перник ще бъдат раздадени множество информационни материали, а от представителите на Фондация „П.У.Л.С“ всеки ще може да се информира относно превенцията на насилие, както и да се включи в играта „Не ме съди човече”, свързана с темата за щадящо детско правосъдие. \r\nАварийният екип на Български младежки червен кръст ще направи на място демонстрация по първа долекарска помощ.  \r\nЕкипът на сдружение „АКСЕЛС“ ще проведе интересна викторина с въпроси, касаещи възможностите, които младежките програми на ЕС (EVS/ ESC) предоставят за младите хора. Всеки желаещ ще може да научи и как да намали личния си карбонов отпечатък.  \r\nЧленовете на Общински младежки съвет са подготвили забавна игра на думи и Фото точка.  \r\nПредставителите на Националния център за безопасен интернет – София ще проведат обучение за безопасно използване на интернет.  \r\nСдружение „Национална младежка карта“ ще представи дейности, свързани с функционалността на картите EYC, а от Градски експериментариум ще разкажат що е пермакултурен дизайн. \r\nТъй като на 12 август младежките организации честват не само Международния ден на младежта, но и Рождения ден на Консултативния съвет за младежка политика, който става на 11 години, празникът ще завърши с празнична торта и младежки концерт на танцовите формации „АРА“, „Sweet pink“, „Ситара денс“ и „4way“.  \r\nИнициативата е част от Общинския годишен план за младежта 2019 г. и се финансира от Община Перник.", "date": "2019.08.08", "title": "Перник: С богата културна програма в града ще бъде отбелязан  Международният ден на младежта - 12 август"}
{"url": "http://www.focus-news.net/news/2019/08/08/2687723/pss-nameren-e-vtoriyat-turist-koyto-se-izdirvashe-v-pirin-planina.html", "text": "Намерен е вторият турист, който се издирваше в Пирин планина. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Човекът е намерен около 10.00 часа в района на Сухото езеро. Състоянието му е добро.  \r\n „Фокус“  припомня: \r\nОколо 22.00 часа на 6 август е подаден сигнал към Планинска спасителна служба – Сандански за двама загубили се туристи на възраст около 65 години в района на Башлийца. Поради неточната от тях информация и постоянното им движение в неясна посока издирването е било затруднено. Единият бе намерен около 15.00 часа същият ден.  \r\nНадежда ИВАНОВА", "date": "2019.08.08", "title": "ПСС: Намерен е вторият турист, който се издирваше в Пирин планина"}
{"url": "http://www.focus-news.net/news/2019/08/08/2687728/blagoevgrad-20-rasteniya-kanabis-sa-izzeti-pri-proverka-na-imot-s-garmen.html", "text": "При извършена проверка на къща в с. Гърмен полицейски служители са  намерили около 10,25 грама суха, тревиста маса, в прилежащо към нея дворно място са намерени около 20 бр. зелени, тревисти растения с общо тегло около 10 килограма, а в барака, находяща се в двора около 12,53 грама суха тревиста маса. Това съобщиха от пресцентъра на  ОДМВР – Благоевград . След направен полеви тест всички са реагирали положително на канабис.", "date": "2019.08.08", "title": "Благоевград:  20 растения канабис са иззети при проверка на имот  с. Гърмен"}
{"url": "http://www.focus-news.net/news/2019/08/08/2687725/nsi-prez-yuni-2019-g-indeksat-na-produktsiyata-v-sektor-stroitelstvo-e-s-05-pod-ravnishteto-ot-predhodniya-mesets.html", "text": "По предварителни данни през юни 2019 г. индексът на продукцията в сектор „Строителство“, изчислен въз основа на сезонно изгладени данни, е с 0.5% под равнището от предходния месец. Това сочи  статистика на Националния статистически институт (НСИ) . Календарно изгладените данни показват увеличение с 1.5% на строителната продукция през юни 2019 г. в сравнение със същия месец на 2018 година.  \r\n Месечни изменения \r\nПрез юни 2019 г. индексът на произведената строителна продукция, изчислен от сезонно изгладени данни, е под равнището от предходния месец, като продукцията при гражданското/инженерното строителство намалява с 1.4%, докато при сградното строителство се наблюдава увеличение с 0.2%. \r\n Годишни изменения \r\nНа годишна база нарастването на строителната продукция през юни 2019 г., изчислено от календарно изгладени данни, се определя от положителния темп при сградното строителство, където ръстът е с 5.8%, докато при гражданското/инженерното строителство е регистрирано намаление с 4.1.", "date": "2019.08.08", "title": "НСИ: През юни 2019 г. индексът на продукцията в сектор „Строителство“ е с 0.5% под равнището от предходния месец"}
{"url": "http://www.focus-news.net/news/2019/08/08/2687727/nsi-indeksat-na-promishlenoto-proizvodstvo-namalyava-s-19-prez-yuni-2019-g-v-sravnenie-s-mesets-may.html", "text": "По предварителни данни през юни 2019 г. сезонно изгладеният индекс на промишленото производство намалява с 1.9% в сравнение с май 2019 година. Това сочи  статистика на Националния статистически институт (НСИ) . През юни 2019 г. календарно изгладеният индекс на промишленото производство показва спад от 3.6% спрямо съответния месец на 2018 година. \r\n Месечни изменения \r\nПрез юни 2019 г. намаление спрямо предходния месец е регистрирано в добивната промишленост - с 12.5%, в производството и разпределението на електрическа и топлоенергия и газ - с 1.3%, и в преработващата промишленост - с 1.2%. \r\nПо-значителен спад в преработващата промишленост се наблюдава при: производството на тютюневи изделия - с 33.4%, обработката на кожи; производството на обувки и други изделия от обработени кожи без косъм - с 13.8%, производството на дървен материал и изделия от него, без мебели - с 9.8%, производството на хартия, картон и изделия от хартия и картон - с 8.1%. По-съществено увеличение е регистрирано при: производството на компютърна и комуникационна техника, електронни и оптични продукти - с 9.5%, производството на текстил и изделия от текстил, без облекло - с 8.9%, ремонта и инсталирането на машини и оборудване - с 6.3%, производството на метални изделия, без машини и оборудване - с 4.8%.  \r\n Годишни изменения \r\nНа годишна база спад на индекса на промишленото производство, изчислен от календарно изгладените данни, е отчетен в добивната промишленост - с 20.0%, в производството и разпределението на електрическа и топлоенергия и газ - с 4.6%, и в преработващата промишленост - с 1.7%. \r\nПо-значителен спад в преработващата промишленост спрямо съответния месец на предходната година се наблюдава при: производството на тютюневи изделия - с 47.1%, производството на основни метали - с 21.0%, производството на облекло - с 11.8%, производството на дървен материал и изделия от него, без мебели - с 10.4%. Най-голямо увеличение е отчетено при: печатната дейност и възпроизвеждането на записани носители - с 15.2%, производството, некласифицирано другаде - с 10.7%, производството на компютърна и комуникационна техника, електронни и оптични продукти - с 10.3%.", "date": "2019.08.08", "title": "НСИ: Индексът на промишленото производство намалява с 1.9% през юни 2019 г. в сравнение с месец май"}
{"url": "http://www.focus-news.net/news/2019/08/08/2687720/afp-damask-ne-priznava-sdelkata-mezhdu-sasht-i-turtsiya-za-ustanovyavane-na-zona-za-sigurnost.html", "text": "От Дамаск обявиха в четвъртък, че отхвърлят категорично плана на САЩ и Турция за установяване на зона за сигурност в Северна Сирия, като обвиниха сирийските кюрди за предложението, предава  AFP . \r\n„Сирия категорично и твърдо се противопоставя на споразумението между американските и турските окупанти за установяването на т.нар. зона за сигурност“ в Северна Сирия, заяви източник от правителството на арабската република пред държавната агенция САНА. \r\n„Сирийските кюрди, които приеха да се превърнат в средство в този агресивен американско-турски проект носят историческа отговорност за това“, добавя САНА. \r\n \r\nПревод и редакция:", "date": "2019.08.08", "title": "AFP: Дамаск не признава сделката между САЩ и Турция за установяване на зона за сигурност"}
{"url": "http://www.focus-news.net/news/2019/08/08/2687730/nsi-prez-yuni-2019-g-oborotat-v-razdel-targoviya-na-drebno-zapazva-nivoto-ot-predhodniya-mesets.html", "text": "По предварителни сезонно изгладени данни през юни 2019 г. оборотът в раздел „Търговия на дребно, без търговията с автомобили и мотоциклети“ по съпоставими цени запазва нивото от предходния месец. Това сочи  статистика на Националния статистически институт (НСИ) . През юни 2019 г. оборотът в търговията на дребно, изчислен въз основа на календарно изгладени данни, е без изменение в сравнение със същия месец на предходната година. \r\n Месечни изменения \r\nПрез юни 2019 г. се наблюдава намаление на оборота спрямо предходния месец при търговията с автомобилни горива и смазочни материали и търговията на дребно с нехранителни стоки - съответно с 0.5 и 0.4%, докато при търговията на дребно с хранителни стоки, напитки и тютюневи изделия е регистриран ръст с 1.2%.  \r\nВ търговията на дребно с нехранителни стоки, без търговията с автомобилни горива и смазочни материали по-значителен спад се наблюдава в търговията на дребно с компютърна и комуникационна техника - с 4.6%. Нарастване на оборота е отчетено при търговията на дребно с текстил, облекло, обувки и кожени изделия - с 1.2%.  \r\n Годишни изменения \r\nПрез юни 2019 г. в сравнение със същия месец на 2018 г. оборотът нараства при търговията на дребно с автомобилни горива и смазочни материали (с 5.1%). Намаление е отчетено при търговията на дребно с нехранителни стоки, без търговията с автомобилни горива и смазочни материали (с 1.1%)  и търговията на дребно с хранителни стоки, напитки и тютюневи изделия (с 0.9%). \r\nПо-значителен спад при търговията на дребно с нехранителни стоки, без търговията с автомобилни горива и смазочни материали е отчетен при търговията на дребно с фармацевтични и медицински стоки - с 9.8%. По-значителен ръст е регистриран при търговията на дребно чрез поръчки по пощата, телефона или интернет и търговията на дребно с битова техника, мебели и други стоки за бита - съответно със 7.0 и 6.3%.", "date": "2019.08.08", "title": "НСИ:  През юни 2019 г. оборотът в раздел „Търговия на дребно“ запазва нивото от предходния месец"}
{"url": "http://www.focus-news.net/news/2019/08/08/2687729/kyustendil-regionalnata-zdravna-inspektsiya-provezhda-antispin-kampaniya.html", "text": "Регионалната здравна инспекция в Кюстендил провежда антиспин кампания. Това съобщи за  Радио „Фокус“ – Кюстендил  Елена Андонова, началник на отдел „Профилактика на болестите и промоция на здравето“ към Регионална здравна инспекция – Кюстендил. Дейностите ще започнат от 12.00 часа в Медицински център „Адра” в квартал „Изток”. Там ще се проведе кампания за анонимно изследване на желаещите лица за носителство на ХИВ. Ще се извърши консултиране, предоставяне на здравно-образователни материали и презервативи. На 9 август в клуб „Плажна фиеста” в Кюстендил дейностите ще се повторят, ще се осъществи и изследване на количеството на въглероден диоксид в издишания въздух за пушачите. Инициативата ще започне от 12.00 часа. Програмата предвижда провеждане на кампания и в Дупница. Тя ще бъде на 13 август от 11.00 часа на площад „Свобода”. Всеки работен ден в приемен сектор в здравната инспекция всеки желаещ може да направи изследване с експресен тест за носителство на ХИВ. \r\nВенцеслав ИЛЧЕВ", "date": "2019.08.08", "title": "Кюстендил: Регионалната здравна инспекция провежда антиспин кампания"}
{"url": "http://www.focus-news.net/news/2019/08/08/2687731/blagoevgrad-5-540-kasa-tsigari-bez-banderol-sa-izzeti-v-selo-bel-kamen.html", "text": "На 7 август 2019 г. в село Бел камен, Община Якоруда, е извършена полицейска проверка на магазин за хранителни стоки и товарен автомобил „Фолксваген“, при която са намерени и иззети около 5 540 къса цигари без поставен задължителен бандеролен знак. Това съобщиха от пресцентъра на  ОДМВР – Благоевград . Със заповед за задържане до 24 часа е задържан 42-годишен мъж от с. Бел камен.  За случая е уведомена РП-Разлог. Образувано е досъдебно производство.", "date": "2019.08.08", "title": "Благоевград:  5 540 къса цигари без бандерол са иззети в село Бел камен"}
{"url": "http://www.focus-news.net/news/2019/08/08/2687733/burgas-pochina-pochetniyat-zhitel-na-burgas-i-doayen-na-balgarskiya-turizam-petar-doychev.html", "text": "Кметът Димитър Николов изказва искрени съболезнования на роднините, приятелите и колегите на Петър Дойчев – доайен на туризма в България и почетен гражданин на Бургас. Това съобщиха от пресцентъра на  Община Бургас . Тъжната вест за неговата кончина дойде вчера от столицата. „Петър Дойчев е легендарна фигура от онези романтични времена, когато започна утвърждаването на нашата страна като желана туристическа дестинация. Хилядите обучени кадри в този сектор и милионите привлечени гости през последните десетилетия, специално по Южното Черноморие, са мерилото за качеството на неговата работа. Ще ни липсва много. Вечна му памет!“, каза кметът. Петър Дойчев е роден в Бургас на 19.09.1924 г. След Немското училище в града завършва Стопанската академия във Варна. Трудовата му биография в сферата на туризма започва през 1948 година. Петър Дойчев преминава последователно през всички стъпала в професията, заемайки различни оперативни и управленски позиции от администратор и екскурзовод до началник на отдел „Средства за подслон и хранене“ към Комитета по туризъм, сега Министерство на туризма. Петър Дойчев има принос в изграждането, развитието и управлението на големите туристически комплекси по българското Черноморие, както и в обучението и подготовката на кадри за туризма. Той е сред инициаторите за построяването на хотелите „Приморец“  и „България“ в Бургас и за развитието на града ни и южното Черноморие като туристическа дестинация. Петър Дойчев е канен като гост-лектор в престижни европейски училища по туризъм в Швейцария и Италия. Автор е на книги и учебни помагала за обучение на кадрите в туризма. Той е подкрепил идеята за създаването на Институт по международен туризъм през 1967 г. и Център за усъвършенстване на ръководни кадри в туризма през 1977 година.", "date": "2019.08.08", "title": "Бургас: Почина почетният жител на Бургас и доайен на българския туризъм Петър Дойчев"}
{"url": "http://www.focus-news.net/news/2019/08/08/2687726/biser-mihaylov-oblasten-upravitel-na-blagoevgrad-tselta-na-dneshnata-oblastnata-epizootichna-komisiya-e-da-aktualizirame-merkite-sreshtu-razprostranenie-na-afrikanskata-chuma.html", "text": "Основната причина, поради която свиквах Областната епизоотична комисия, е, че в близост до нас и по-конкретно в района на Самоков бе открито мъртво диво прасе, което даде положителен резултат за заболяването африканска чума по свинете. Това каза за  Радио „Фокус“ – Пирин  областният управител на Благоевград Бисер Михайлов преди началото на заседанието. По думите му в срещата участие ще вземат представители на всички институции, имащи отношение по проблема, както и представители на 14-те общини, които се намират на територията на област Благоевград. Михайлов добави, че на заседанието ще присъства и д-р Емил Киров, който е представител на Български ветеринарен съюз. „Целта е да актуализираме мерките с цел превенция срещу разпространение на заболяването на територията на област Благоевград, както и да подобрим необходимата координация между всички, които участват в процеса по справяне с проблема“, каза още Михайлов. Той допълни, че се очаква по време на Областната епизоотична комисия представителите на 14-те общини да представят информация, относно броя на домашните прасета, отглеждани в така наречения „заден двор“. \r\nЛивия НИНОВА", "date": "2019.08.08", "title": "Бисер Михайлов, Областен управител на Благоевград: Целта на днешната Областната епизоотична комисия е да актуализираме мерките срещу разпространение на африканската чума"}
{"url": "http://www.focus-news.net/news/2019/08/08/2687736/burgas-parking-s-50-mesta-izgradi-obshtinata-pri-bl-42-v-zhk-bratya-miladinovi.html", "text": "Паркинг с 50 места изгради Общината при бл. 42 в ж.к. „Братя Миладинови“. Това съобщиха от пресцентъра на  Община Бургас . За поредна година се търси всяка възможност и подходящи терени за такава инфраструктура, тъй като градът отесня за стотиците хиляди автомобили в него. През 2019-та са изградени още един нов паркинг в „Братя Миладинови“ – зад бл. 57, два в „Меден рудник“, два в „Лазур“, а в момента се работи по четири на ул. „Дебелт“ в к-с „Възраждане“. Община Бургас има желание и идея къде да се строят етажни паркинги в близко бъдеще. Повече за това можете да прочетете тук. С днешна дата е пусната в експлоатация и новата детска площадка зад блока на ул. „Демокрация“ №128.", "date": "2019.08.08", "title": "Бургас: Паркинг с 50 места изгради Общината при бл. 42 в ж.к. „Братя Миладинови“"}
{"url": "http://www.focus-news.net/news/2019/08/08/2687735/izvesten-germanski-nevrorentgenolog-shte-tretira-dve-gigantski-anevrizmi-zaedno-s-dots-sirakov-v-umbal-sv-ivan-rilski.html", "text": "Проф. Ханс Хенкес, който е в топ три на най-добрите неврорентгенолози в света, ще гостува в УМБАЛ „Св. Иван Рилски“ на 15 август 2019 г. Това съобщиха от пресцентъра на  лечебното заведение . Заедно с доц. Станимир Сираков, единственият сертифициран български неврорентгенолог, той ще се опита да помогне на двама български пациенти с гигантски мозъчни аневризми. Случаите, които проф. Хeнкес и доц. Сираков ще се опитат да разрешат, са толкова сложни, че в противен случай тези болни трябваше да бъдат изпратени за лечение в чужбина.  \r\nПървият пациент е с гигантска фузиформена аневризма на базиларната артерия в мозъка (вретеновидно разширение по цялото протежение на мозъчния съд), която крие огромен риск от усложнения по време на интервенцията. Според проф. Хенкес, който на няколко пъти е консултирал пациента, рискът той да загине по време на операцията се изчислява на 30%. Ако не бъдат предприети действия обаче, вероятността болният да умре до 1 година е 60%.  \r\n„30% е адски висок риск. За сравнение, при по-обикновените случаи операцията крие около 1% риск от фатални усложнения. 30% означава, че всеки трети с такава аневризма е загинал“, коментира доц. Сираков. Затова и лекарите в УМБАЛ „Св. Иван Рилски“, след консултация с европейските им колеги, са решили да отлагат операцията докато това е възможно. От около месец обаче пациентът е започнал прогресивно да се влошава – нарушени са двигателните му функции, задавя се тъй като има проблем с преглъщането и всеки момент може да получи фатален кръвоизлив или исхемичен мозъчен инфаркт. \r\n„Консултирахме се с два от водещите интервенционални центрове в Европа, ако се наложи да изпратим пациента при тях. Офертите, които ни изпратиха, са изключително високи. Около 400 000 лева биха стрували само консумативите за интервенцията. Като се прибавят към тях хонорарите на лекарите, болничният престой и пътните разходи, сумата набъбва на 500 000 лв. Затова решихме да убедим и поканим проф. Хенкес да дойде в България и да се опитаме да направим операцията в УМБАЛ „Св. Иван Рилски“. У нас интервенцията ще струва около 150 000 лева. Хонорарът на проф. Хенкес се поема от компанията, която произвежда медицинските изделия за процедурата, а останалите медикаменти, както и болничният престой няма да струват нищо на пациента, тъй като е здравно осигурен“, обяснява доц. Сираков. Проблемът е, че дори сумата от 150 000 лева за скъпоструващите медицински изделия, които ще бъдат използвани по време на процедурата, надвишава няколко пъти лимита, отпускан за целта от НЗОК – 30 000 лева. „Вярвам, че от Здравната каса ще оценят кое ще им излезе по-изгодно – 150 000 лева у нас или 500 000 лева в Германия, и да удовлетворят молбата ни“, каза още доц. Станимир Сираков. \r\nСлучаят на втория пациент, който ще бъде третиран на 15 август, също е изключително сложен, макар и не толкова рисков (тук рискът се оценява на 6 - 8%). Става въпрос за жена, която вече веднъж е претърпяла животоспасяваща манипулация на кървяла гигантската мозъчна аневризма, която обаче само частично е решила проблема й в острия период. Лекарите се надяват да излекуват аневризмата окончателно, за да продължи пациентката да живее пълноценно.  „Ще се чувстваме много по-сигурни, ако докато извършваме операцията, проф. Ханкес е до нас, затова решихме да използваме идването му в България, за да помогнем и на тази пациентка“, обяснява доц. Станимир Сираков. \r\nИ двете интервенции ще се предават на живо, в реално време, в аулата на УМБАЛ „Св. Иван Рилски“. „Поканили сме всички специалисти в България, около 20 на брой, които извършват подобни процедури, за да наблюдават какво ще направим. Никога не съм разглеждал колегите от другите болници като конкуренти, а като част от едно общо ядро, с помощта на което да поставим неврорентгенологията и ендоваскуларните мозъчни интервенции на едно наистина професионално и европейско ниво в България“, коментира доц. Станимир Сираков.  \r\n Какво представлява методът, който ще бъде използван по време на интервенцията? \r\nДвете аневризми ще бъдат третирани ендоваскуларно, през артерия на крака. Чрез специални катетри, под рентгенов контрол, се разширяват стесненията на съдовете и в тях се поставя миниатюрна метална тръбичка (стент). Методът, който ще бъде използван, е особено сложен поради гигантския размер на аневризмата. Ако стандартно големите аневризми се третират с един стент, тук проф. Хенкес и доц. Сираков планират да сложат между 10 и 12 броя. Целта е да бъдат поставени така, че да се застъпват една друга и на практика да се изгради нов съд в центъра на фузиформената аневризма и съответно пациентът да бъде извън опасност за живота.  \r\n За проф. Ханс Хенкес \r\nПроф. Ханс Хенкес е един от пионерите в интервенционалната неврорентгенология. Той е Медицински директор на най-голямата Клиника по неврорентгенология в Германия, която се намира в Щутгарт. Клиниката е специализирана в диагностиката и лечението на мозъчно-съдови заболявания и приема пациенти от цял свят. Над 1200 интервенции на изключително сложни мозъчни аневризми се правят там годишно. (За сравнения техният брой в България е под 200). Проф. Хенкес е един от водещите трима специалисти  по интервенционална неврорентгенология в света, с над 500 публикации в научни списания. Заедно с проф. Монайе и проф. Шапо, той е един от тримата титуловани и най-големи имена в тази област.  \r\nВ началото на годината проф. Монайе гостува в УМБАЛ „Св. Иван Рилски“ и оперира, заедно с доц. Сираков две български деца с много сложни артериовенозни малформации.   \r\n За доц. Станимир Сираков \r\nДоц. Станимир Сираков е председател на Българското дружество по интервенционална рентгенология, ръководител на сектор „Интервенционална рентгенология“ в отделението по образна диагностика в УМБАЛ „Св. Иван Рилски“ – София и доцент в Катедрата по образна диагностика на МУ-София. Специализирал е при водещи имена на европейската интервенционална рентгенология като проф. П. Боснякович – Сърбия, проф. Ж. Море – Франция и проф. Ш. Монайе – Франция. Той е единственият българин с европейска диплома по неврорентгенология, която се присъжда от новосформирания Борд по невроинтервенции. Българският лекар е един от общо 36 специалисти от цял свят, които са удостоени с този документ. \r\n За мозъчните аневризми \r\nМозъчната аневризма представлява балоноподобно разширение на някоя от артериите в мозъка. Най-често тя бива откривана когато се спука, причинявайки кръвоизлив в мозъка или тясното пространство около мозъка. Това кървене води до хеморагичен инсулт, мозъчни увреждания и смърт. Мозъчните аневризми могат да възникнат при хора от всички възрасти, но най-често се откриват във възрастовата група 30-60 години. При жените рискът да се получи мозъчна аневризма е по-голям от мъжете, като съотношението е 3:2,1. Статистиката сочи, че ако не бъдат третирани, половината от пациентите умират, а другата половина остават инвалиди. \r\nВ България годишно се откриват около 250-300 аневризми. 142 пациенти с такава диагноза са били лекувани в УМБАЛ „Св. Иван Рилски“ през миналата година. От началото на 2019 година до сега случаите са над 150. Само 2 от тях са били оперирани, останалите са третирани ендоваскуларно, каквато е и световната тенденция.", "date": "2019.08.08", "title": "Известен германски неврорентгенолог ще третира две гигантски аневризми заедно с доц. Сираков в УМБАЛ „Св. Иван Рилски“"}
{"url": "http://www.focus-news.net/news/2019/08/08/2687737/ivan-dragoshinov-pss-uvelichava-se-turistopotokat-v-planinite-prez-lyatoto.html", "text": "Увеличава се туристопотокът в планините през лятото. Това каза в интервю за  Агенция „Фокус“  Иван Драгошинов, планински спасител в централния денонощен пост на Планинската спасителна служба (ПСС) при Българския червен кръст (БЧК). „Хората търсят близостта с природата, но да не я подценяват в никакъв случай, защото крие опасности\", каза Драгошинов. По думите му това не означава, че инцидентите и изгарянията в планините са по-чести. „Във високата планина е хубаво да се носят дрехи, защото човек, когато се разгорещи, започва да се изпотява обилно, не иска да сложи дълъг ръкав, което може да го предпази, ако няма слънцезащитен крем“, посъветва спасителят. Иван Драгошинов каза и да не тръгваме сами и препоръча да носим телефони със себе си. „Колкото повече сме подготвени, толкова повече намаляваме риска от тези опасности“, категоричен бе той. \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.08", "title": "Иван Драгошинов, ПСС: Увеличава се туристопотокът в планините през лятото"}
{"url": "http://www.focus-news.net/news/2019/08/08/2687739/belogradchishkiyat-episkop-polikarp-shte-oglavi-vechernya-s-moleben-kanon-v-hram-uspenie-na-presveta-bogoroditsa-v-ihtiman.html", "text": "Белоградчишкият епископ Поликарп ще оглави Вечерня с Молебен канон в храм „Успение на Пресвета Богородица“ в Ихтиман, предаде репортер на  Агенция „Фокус“ . Поводът е, че на днешния ден от Богородичния пост вечерта във всички епархии на Българската православна църква се отслужва Вечерня с Молебен канон на Пресвета Богородица. В Ихтиман светата богослужба ще се състои с благословението на Светейшия Български патриарх и Софийски митрополит Неофит.  \r\nНикола ПЕТКОВ", "date": "2019.08.08", "title": "Белоградчишкият епископ Поликарп ще оглави Вечерня с Молебен канон в храм „Успение на Пресвета Богородица“ в Ихтиман"}
{"url": "http://www.focus-news.net/news/2019/08/08/2687732/d-r-mihayl-bashtavelov-odbh-blagoevgrad-predprieli-sme-vsichki-neobhodimi-merki-za-nedopuskane-na-afrikanska-chuma-po-svinete.html", "text": "Епизоотичната обстановка в област Благоевград остава спокойна. Това каза за  Радио „Фокус“ – Пирин  Михаил Бащавелов, директор на Областна дирекция по безопасност на храните (ОДБХ) – Благоевград преди днешното заседание на Областната епизоотична комисия, свикана от областния управител на Благоевград заради регистрирания случай на африканска чума по свинете в Самоков. Той добави, че през вчерашния ден е получен пореден протокол от изследвано живото, който е показал отрицателен резултат. Според д-р Бащавелов това е обнадеждаваща информация. „Но независимо от това ние сме на щрек и мерките, които взимаме, са много рестриктивни и строги. Искам да използвам възможността чрез вас още веднъж да призова всички стопани да пристъпят към умъртвяване на своите прасета“, каза още д-р Бащавелов. Той подчерта, че част от стопаните, отглеждащи прасете за собствена нужда, са се вслушали в апела на институциите и вече са започнали процеса по изколване на животните. Д-р Бащавелов коментира, че най-активни са в Банско и Разлог, които още преди две седмици се предприели тези действия. „Всеки ден при нас се обаждат хора с молба за съвет, като към момента ние горещо им препоръчваме да пристъпят към това нещо, независимо че епизоотичната обстановка не е толкова взривоопасна при нас. Все пак това са мерки, които трябва да се спазват, защото е по-добре да пристъпим към това действие сега, отколкото след това да се налага принудително да убиваме тези животни“, посочи той. \r\nЛивия НИНОВА", "date": "2019.08.08", "title": "Д-р Михайл Бащавелов, ОДБХ – Благоевград: Предприели сме всички необходими мерки за недопускане на африканска чума по свинете"}
{"url": "http://www.focus-news.net/news/2019/08/08/2687741/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще поставим акцент върху изготвената хидроложка програма за разкриване и проучване на находища на термоминерални води в околностите на град Дупница. Общината изготви инвестиционно предложение за изграждане на сондажен кладенец в местността Арнаутски ливади в село Бистрица. По темата ще разговаряме с Васил Петров, член на екипа, извършил проучванията.  \r\nВ началото на седмицата библиотеката към читалище „Зора” в Дупница получи поредното дарение от книги. Това е повод да ви срещнем с главния библиотекар Валентина Алексиева. С нея ще разговаряме за даренията, за комплектуването на библиотечни фондове и за възможността да се закупува нова литература, търсена от страна на читателите.  \r\nТази седмица на площад „Свобода” в Дупница беше поставено огромно метално сърце, в което да се събират пластмасови капачки с благотворителна цел. Инициативата „Капачки за бъдеще” има за цел събиране на средства за закупуване на кувьози и друга медицинска апаратура за лечение на деца. По темата ще разговаряме с инициатора на идеята – психологът към Центъра за обществена подкрепа в града Димитър Шопов.  \r\nОбщина Дупница и Местната комисия за борба срещу противообществените прояви на малолетните и непълнолетните канят на Фестивал на цветовете по повод Международния ден на младежта – 12 август. За самия фестивал и неговите цели ще научим от секретаря на Местната комисия Ценка Стоянова. \r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.08.08", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/08/08/2687740/varna-stoki-za-nad-80-000-lv-byaha-izzeti-pri-spetsializirana-operatsiya-v-magazini-za-drehi.html", "text": "Стоки за над 80 000 лв. бяха иззети при специализирана операция в магазини за дрехи. Това съобщиха от пресцентъра на  ОДМВР – Варна . \r\nНа 7 август 2019 г. от служители на отдел \"Икономическа полиция\" при ОДМВР – Варна, е проведена специализирана полицейска операция за установяване и документиране на престъпления против интелектуалната собственост. В хода на операцията са проверени два търговски обекта, като в същите са установени дрехи, обувки, спортни стоки и аксесоари на различни търговски марки без необходимата документация за изрично съгласие от страна на притежателя на съответните марки. Иззетите стоки са на обща стойност около 82 000 лв. Образувани са досъдебни производства. Съдържатели на обектите са Н.Н. (43 г.) и Д.Д. (43 г.). За случаите е уведомен прокурор от Районна прокуратура – Варна.", "date": "2019.08.08", "title": "Варна: Стоки за над 80 000 лв. бяха иззети при специализирана операция в магазини за дрехи"}
{"url": "http://www.focus-news.net/news/2019/08/08/2687742/burgas-obrabotka-sreshtu-komari-shte-bade-izvarshena-na-teritoriyata-na-grad-pomorie.html", "text": "След 23.30 часа днес ще се извърши опушване срещу комари на територията на град Поморие. Това съобщиха от пресцентъра на  Община Поморие . Препаратът е безопасен за хората и животните, но се препоръчва вратите и прозорците на домовете да са затворени. Пръскането ще се извърши при подходящи метеорологични условия.", "date": "2019.08.08", "title": "Бургас: Обработка срещу комари ще бъде извършена на територията на град Поморие"}
{"url": "http://www.focus-news.net/news/2019/08/08/2687743/ivitsa-dachich-othvarli-kritikite-na-ekipa-na-baydan-kogato-evreite-glasuvat-za-tramp-a-albantsite-za-klintan-tova-ne-e-namesa.html", "text": "Министърът на външните работи на Сърбия Ивица Дачич отхвърли критиките на бившия съветник на вицепрезидента на САЩ Джо Байдън и настоящ съветник на кампанията му за президент Майкъл Карпентър, който заяви, че първият дипломат на Белград възнамерява да се намеси във вътрешната политика на САЩ, предава белградската медия  „Б92“ . \r\n„Когато евреите гласуват за Тръмп, това не е намеса, нито когато албанците гласуват за Клинтън или Енгел. Не говоря за Сърбия като държава. Говоря за гражданите на САЩ от сръбски произход. Просто така се случват нещата в Америка. Албанците винаги носят победа на Енгел в неговия окръг“, заяви Дачич пред белградския ежедневник „Политика“. \r\nТой добави, че сръбската диаспора в САЩ трябва да се организира така, „че никой да не е в позиция да ги унижава, както правят Демократите в момента“. \r\n \r\nПревод и редакция:", "date": "2019.08.08", "title": "Ивица Дачич отхвърли критиките на екипа на Байдън: Когато евреите гласуват за Тръмп, а албанците за Клинтън, това не е намеса"}
{"url": "http://www.focus-news.net/news/2019/08/08/2687734/tass-pentagonat-potvardi-namerenieto-na-sasht-i-turtsiya-da-sazdadat-tsentar-za-savmestni-operatsii-v-siriya.html", "text": "САЩ и Турция имат намерение да организират център за провеждане на съвместни операции за създаване на буферна зона в Северна Сирия. Това потвърди в сряда пред кореспондент на  ТАСС  официалният представител на Министерството на отбраната на САЩ Шон Робъртсън. \r\n„Преговорите между представителите на военните ведомства на двете страни в Анкара през тази седмица доведоха до напредък в създаването на устойчив механизъм за сигурност в Северна Сирия, който би отговарял на легитимните искания на нашия съюзник в НАТО – Турция“, заяви той. \r\n„Имаме намерение да създадем в Турция център за провеждане на съвместни операции на САЩ и Турция, за да продължим планирането и практическата реализация“, добави представителят на Пентагона. „Задачата на Министерството на отбраната в Сирия остава окончателната победа над „Ислямска държава“, посочва още Робъртсън. \r\nВ разпространеното в сряда заявление на военното министерство на Турция се казва, че военните от двете страни са се договорили да открият в страната център за съвместни операции за реализация на мерките за създаване на буферна зона в Северна Сирия. \r\n \r\nПревод и редакция:", "date": "2019.08.08", "title": "ТАСС: Пентагонът потвърди намерението на САЩ и Турция да създадат център за съвместни операции в Сирия"}
{"url": "http://www.focus-news.net/news/2019/08/08/2687744/mon-uchenitsite-pokazvat-vse-poveche-poznaniya-v-oblastta-na-sigurnostta-v-internet-i-zashtitata-ot-virusi.html", "text": "Учениците в страната имат все повече знания за сигурността в интернет и защитата от вируси. Това показва анализът на резултатите от тазгодишното национално външно оценяване по информационни технологии след десети клас. Това съобщиха от пресцентъра на  Министерството на образованието и науката . То се проведе в 928 училища в страната и в него участваха близо 45 000 десетокласници.  \r\nТестът беше разделен на две части. Първата съдържаше 20 задачи с избираем отговор, които се генерират на случаен принцип по време на самото изпитване. Така се изключва възможността от преписване и подсказване, тъй като учениците решават различни задачи.  \r\nНай-добре учениците са се справили с въпросите за безопасна работа в мрежова среда, защита от вируси и работа със споделени документи, показват резултатите. Втората част на оценяването беше практическа, като отново всеки получи персонален вариант на задачата. 98% от явилите се са работили по нея, а повече от половината ученици не са се затруднили при решаването ѝ. Най-добре се представиха десетокласниците в Търговище, Русе и Ловеч.  \r\n73% от положилите изпита получиха сертификати за владеене на дигитална компетентност по Европейската рамка за оценяване. Те са успели да отговорят вярно на 50% или повече от въпросите. Средният резултат от външното оценяване тази година е 35,88 точки, което е почти 60% успеваемост. Това е и най-високото постижение досега.", "date": "2019.08.08", "title": "МОН: Учениците показват все повече познания в областта на сигурността в интернет и защитата от вируси"}
{"url": "http://www.focus-news.net/news/2019/08/08/2687674/kyustendil-oblastnata-epizootichna-komisiya-shte-provede-zasedanie.html", "text": "Областната епизоотична комисия в Кюстендил ще проведе заседание, предаде репортер на  Радио „Фокус” – Кюстендил . Заседанието е насрочено за 11.00 часа в залата на Областна администрация. Членовете на Областната епизоотична комисия ще докладват за изпълнението на мерките за недопускане болестта африканска чума по свинете да навлезе на територията на областта. Присъстващите ще бъдат запознати с епизоотичната обстановка в страната, както и с предприетите в тази връзка национални мерки. Ще се представи и движението на болестта в страната. \r\nВенцеслав ИЛЧЕВ", "date": "2019.08.08", "title": "Кюстендил: Областната епизоотична комисия ще проведе заседание"}
{"url": "http://www.focus-news.net/news/2019/08/08/2687746/varna-chasti-ot-grada-i-mestnost-alen-mak-shte-sa-bez-voda-zaradi-avariya.html", "text": "Част от града и местност Ален мак ще са без вода заради авария. Това съобщиха от  водоснабдителното дружество  във Варна. Вода няма да има и в квартал на град Провадия. До около 18.00 часа днес вода няма да имат абонатите в част от местността Ален мак. С нарушения във водоподаването  до около 14.00 часа се очаква да бъдат и адреси над пощата в квартал „Владиславово“. Вода няма да има и в квартала от ул. „Цанко Церковски“ до пречиствателната станция и „Провадсол“. \r\nДиана СТОЕВА", "date": "2019.08.08", "title": "Варна: Части от града и местност Ален мак ще са без вода заради авария"}
{"url": "http://www.focus-news.net/news/2019/08/08/2687738/damask-sdelkata-mezhdu-sasht-i-turtsiya-ataka-sreshtu-siriya-i-opasna-eskalatsiya.html", "text": "Правителството на Сирия обяви в четвъртък, че споразумението между САЩ и Турция за създаване на зона за сигурност в северната част на страната представлява „очевидна атака“ срещу суверенитета на Сирия и териториалното й единство и е „опасна ескалация“, предава  Reuters . \r\nДоговорката за създаване на съвместен оперативен център за управление на ивица от сирийската територия по границата с Турция показва „американско-турското партньорство в агресията срещу Сирия“, цитира думите на представител на външното министерство в Дамаск държавната агенция САНА. \r\nТурско-американската агресия представлява „опасна ескалация и заплаха за мира и стабилността в региона“, добавят още от сирийското външно ведомство. \r\n \r\nПревод и редакция:", "date": "2019.08.08", "title": "Дамаск: Сделката между САЩ и Турция атака срещу Сирия и опасна ескалация"}
{"url": "http://www.focus-news.net/news/2019/08/08/2687753/ivan-aleksiev-kmet-na-pomorie-lyatna-programa-more-ot-vino-pomorie-2019-pokazva-traditsiite-na-grada.html", "text": "Лятна програма „Море от вино“ – Поморие 2019 е изключително богата и има висок интерес от страна на туристите и гостите. Това каза в предаването „Добър ден“ на  Радио „Фокус“  кметът на общината Иван Алексиев. По думите му в културната програма са включени различни мероприятия. „Има концерти, изложби „Живопис и пластика“, парад по крайбрежния булевард, както и детски рисунки на асфалт. Програмата продължава през целия август, а закриването е на 6 септември, когато символично се дава старт на гроздобера в нашия регион“, посочи Алексиев. Целта на летните културни събития е да покажат традициите на Поморие. „Поморие своя дух. Тук произвеждаме най-хубавите вина и ракии. Искаме да покажем традициите на нашия град и това, което ни крепи през годините“, уточни още кметът. Иван Алексиев определи летният сезонът в Поморие като изключително добър. „Градът е пълен с туристи и гости. По неофициални данни доближаваме 100 000 души. Нямаме никакви оплаквания относно нарушаване на нощната тишина. Нямаме инциденти, които да нарушават спокойствието на туристите“, обясни кметът. По думите му избралите туристи да почиват в Поморие това лято са от Полша, Русия, Германия и Израел.", "date": "2019.08.08", "title": "Иван Алексиев, кмет на Поморие: Лятна програма „Море от вино“ – Поморие 2019 показва традициите на града"}
{"url": "http://www.focus-news.net/news/2019/08/08/2687748/burgas-bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница и преминаването се осъществява безпроблемно. \r\nМария ПОПЧЕВА", "date": "2019.08.08", "title": "Бургас: Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/08/08/2687752/api-do-1700-chasa-dnes-dvizhenieto-po-patya-shumen-varbitsa-shte-se-osashtestvyava-v-ednata-lenta.html", "text": "До 17.00 часа днес движението от км 132 до км 133 на път І-7 Шумен – Върбица в посока Върбица ще се осъществява в една лента поради монтиране на камери на ТОЛ системата. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.08.08", "title": "АПИ: До 17.00 часа днес движението по пътя Шумен - Върбица ще се осъществява в едната лента"}
{"url": "http://www.focus-news.net/news/2019/08/08/2687695/kathimerini-sasht-prepotvardiha-podkrepata-si-za-energiynoto-partnyorstvo-mezhdu-gartsiya-kipar-i-izrael.html", "text": "Държавният департамент издаде изявление, потвърждаващо подкрепата на Съединените щати за партньорството за енергийно сътрудничество, развиващо се между Гърция, Кипър и Израел, както беше обсъдено на среща на министрите на енергетиката от трите държави в Атина в сряда, пише електронното издание на вестник  Kathimerini . \r\nВизирайки срещата между министрите на Гърция Костис Хацидакис, Йоргос Лакотрипис от Кипър и Ювал Щайниц от Израел, в която участва и помощник-държавният секретар на САЩ по енергийните ресурси Франсис Фанън, в изявлението се подчертава „нарастващата и осезаема подкрепа на правителството на САЩ за създаването на структуриран четиристранен механизъм“. \r\nОбластите на потенциално сътрудничество, които бяха идентифицирани по време на разговорите, се казва в изявлението, включват инфраструктурни проекти, възобновяема енергия и съхранение на енергия, готовност за спешни случаи, опазване на околната среда и киберсигурност. \r\nДлъжностните лица също се съгласиха за създаването на работна група на високо равнище, която ще предложи начини за насърчаване на изпълнението на конкретни проекти, както и на споразумение „за съвместен механизъм за готовност и реакция при извънредни ситуации за офшорни операции с нефт и газ“. \r\nВ изявлението се подчертава подкрепата на Съединените щати и партньорството за Кипър и правото му да развива ресурси, открити в неговата изключителна икономическа зона, като същевременно изразява „загриженост за последните провокативни стъпки в Източното Средиземноморие“. \r\n„Съединените щати също потвърдиха позицията си, че нефтените и газовите ресурси на острова трябва да бъдат разпределени по справедлив начин между двете общности в контекста на цялостно споразумение“, се добавя в изявлението на Държавния департамент. \r\n \r\nПревод и редакция:", "date": "2019.08.08", "title": "Kathimerini: САЩ препотвърдиха подкрепата си за енергийното партньорство между Гърция, Кипър и Израел"}
{"url": "http://www.focus-news.net/news/2019/08/08/2687745/pernik-v-zapaden-park-shte-bade-napravena-parva-kopka-za-izgrazhdane-na-pametnik-na-beloemigrantite.html", "text": "На 9 август от 10.00 часа в Западен парк ще бъде направена първа копка на Паметника на белоемигрантите в град Перник. Това съобщиха от пресцентъра на  Общината . Мероприятието се организира от Национално движение \"Русофили\", съвместно с Община Перник.", "date": "2019.08.08", "title": "Перник: В Западен парк ще бъде направена първа копка за изграждане на Паметник на белоемигрантите"}
{"url": "http://www.focus-news.net/news/2019/08/08/2687751/nimh-33-gradusa-v-knezha-e-nay-visokata-izmerena-temperatura-v-stranata-kam-1200-chasa.html", "text": "33 градуса в Кнежа е най-високата измерена температура в страната към 12.00 часа. Това съобщиха за  Агенция „Фокус“  от  Националния институт по метеорология и хидрология (НИМХ) . Най-високи са температурите в Северна България. Във Враца, Ловеч, Плевен и Русе температурата е 32 градуса. 31 градуса е в Монтана, Свищов, а в Сандански е 30 градуса. В столицата е 26 градуса. В Южна България температурите са все още под 30 градуса, но се очаква по-късно да се повишат.  \r\nНадежда ИВАНОВА", "date": "2019.08.08", "title": "НИМХ: 33 градуса в Кнежа е най-високата измерена температура в страната към 12.00 часа"}
{"url": "http://www.focus-news.net/news/2019/08/08/2687749/emsc-zemetresenie-s-magnitud-48-razlyulya-izmir.html", "text": "Земетресение с магнитуд 4.8 разлюля района на Измир в 11:39 часа, показват данните на сайта на  Европейския средиземноморски сеизмологичен център (EMSC) . \r\nЕпицентърът на труса е на дълбочина 13 км на 49 км югозападно от турския град с население два милиона и половина души. \r\nКъм момента няма данни за разрушения или пострадали. \r\n \r\nПревод и редакция:", "date": "2019.08.08", "title": "EMSC: Земетресение с магнитуд 4.8 разлюля Измир"}
{"url": "http://www.focus-news.net/news/2019/08/08/2687754/nikolay-todorov-organizator-street-food-art-festival-kino-i-hrana-e-nova-kontseptsiya-za-gradski-festival.html", "text": "Street food & Art Festival “Кино и храна“ е нова концепция за градски фестивал. Това каза за дневния блок „Добър ден“ на  Радио „Фокус“ , Николай Тодоров - организатор на фестивала, който се провежда в Бургас с подкрепата на Община Бургас. Кулинарията е поставена на пиедестал, каза още той и уточни, че са събрани над 15 от най-добрите Street food кулинарни артисти в България. „Става дума за мобилни кухни, кухни на колела, каравани, кемпери, камиони, които готвят и приготвят  тук уникални и страхотни неща – „Вкусове от всички краища на света“, така сме поставили нашето заглавие, това е един от акцентите ни. Защото наистина предлагаме и ще предложим до края на фестивала както демонстрации, така и дегустации на ориенталска кухня, на испанска кухня, азиатска кухня ще ни гостува, виетнамски готвач, който ще готви, Луис Монтеро от Мексико ще бъде тук, за да ни приготви мексиканска кухня“, каза той. Николай Тодоров  обясни, че в неделя ще бъде приготвена испанска паеля в огромна тава. В същия ден ще се проведе и финалният кръг за България. Ще бъде излъчен победител, който ще представи България на финалното събитие за Европа през септември в Малмьо, Швеция. Журито е в състав: шеф Андре Токев, Васил Якимов, който е най-добрият млад готвач на България за 2017г., и Луиз Монтеро. Освен това артистичната програма включва много концерти, допълни организаторът. Гостуват и атрактивни блогъри, инфлуенсъри в кулинарните среди, хора, които от няколко години се занимават сериозно с кулинарно изкуство. Фестивалът продължава и днес от 16:00, а в петък и в събота (09.08. и 10.08.2019 г.) ще се проведе “Spice music festival” отново в „Морска гара“. На 28 август фестивалът се отправя към Варна, каза още той. \r\n \r\nМарияна ВАЛЕНТИНОВА", "date": "2019.08.08", "title": "Николай Тодоров, организатор: Street food & Art Festival “Кино и храна“ е нова концепция за градски фестивал"}
{"url": "http://www.focus-news.net/news/2019/08/08/2687747/hristo-prodanov-bsp-prez-izminaliya-sezon-upravlyavashtite-se-zanimavaha-s-lobistko-zakonodatelstvo-a-pravitelstvoto-beshe-neposledovatelno-v-politikite-si.html", "text": "През изминалия сезон управляващите се занимаваха с лобистко законодателство, а правителството беше непоследователно в политиките си. Това каза  в интервю за  Агенция „Фокус“  заместник-председателят на ПГ на „БСП за България“ Христо Проданов. Той обясни, че през изминалата сесия не са били еднакви важните законопроекти за политиците  и обществото.  „В България бедността е голям бич. Над Над 2 млн. българи живеят под прага на бедността. БСП се бореше и ще продължи да се бори точно да помага на тези групи от граждани, които едвам свързват двата края. Управляващите се занимават преди всичко с лобистко законодателство и уреждане на въпросите за едрия бизнес, корпорациите и тези, които изнасят парите от България“, посочи още Проданов.  \r\nЗаместник-председателят на ПГ на „БСП за България“ обърна внимание, че през сезона правителството е било непоследователно в своите политики. „Имам предвид промяната на законите. Днес се приема един, утре се приемат обратните текстове на това, което са приели самите управляващи. Това от своя страна води до несигурност, отблъсква инвеститорите, защото никой не би отишъл да инвестира пари там, където има несигурна среда и няма правила“, посочи още Проданов. Той даде пример с Изборния кодекс и Закона за концесиите.  \r\n Деница КИТАНОВА \r\n Пълния текст на интервюто четете по-късно в „Мнение”", "date": "2019.08.08", "title": "Христо Проданов, БСП: През изминалия сезон управляващите се занимаваха с лобистко законодателство, а правителството беше непоследователно в политиките си"}
{"url": "http://www.focus-news.net/news/2019/08/08/2687757/dimitar-nikolov-kmet-na-burgas-zhitelite-na-grada-glasuvaha-starata-sgrada-na-nemskoto-uchilishte-da-se-prevarne-v-noviya-hram-na-knigata.html", "text": "Няма бургазлия, който да не знае тази знакова сграда на град Бургас. Това каза пред журналисти кметът Димитър Николов по време на представянето на подробности за предстоящата реконструкция на Немското училище, предаде репортер на  Радио „Фокус“ – Бургас . По думите му доскоро тази сграда е била държавна собственост, но благодарение на решението на Министерски съвет и нуждата на град Бургас от изграждането на нова сграда, която да събере на едно място 4-те пръснати лъча на регионалната библиотека, вече сградата е собственост на Община Бургас и са минали всички технически съгласувателни процедури с ресорните министерства и най-вече Министерството на културата чрез Наказателно-процесуалният кодекс (НПК), има подписан договор за изпълнение за новия проект. „Тук ще има основно регионална библиотека с огромна възможност за книгохранилище с над 600 хиляди български и чуждестранни автори, които ще бъдат съхранявани и надграждани. В сградата ще се помещават всички видове отдели, като ще има голям детски отдел, ще се изградят зали за експозиции, ще има ателиета и споделено пространство, защото цялата сграда и територията ще бъдат високотехнологични с четирилентов безплатен интернет с няколко нива на достъп“, поясни Николов. Той сподели, че другото важно нещо, което трябва да се отбележи е, че това ще бъде място освен за  книги, за образование, наука и изкуство. По думите му ще бъде изграден и подземен паркинг, достатъчно голям, за да побере както автомобилите на служителите на библиотеката, така и на хората, които ще посещават това място. \r\nМария КУРТЕВА", "date": "2019.08.08", "title": "Димитър Николов, кмет на Бургас: Жителите на града гласуваха старата сграда на Немското училище да се превърне в новия храм на книгата"}
{"url": "http://www.focus-news.net/news/2019/08/08/2687759/hristo-prodanov-bsp-s-pomosht-za-nay-uyazvimite-grupi-i-s-borbata-s-demografskata-kriza-beshe-svarzana-alternativata-koyato-predlozhihme.html", "text": "С  помощ за най-уязвимите групи и с борбата с демографската криза беше свързана алтернативата, която предложихме. Това каза  в интервю за  Агенция „Фокус“  заместник-председателят на ПГ на „БСП за България“ Христо Проданов за края на политическия сезон. „Алтернативата, която предложихме беше основно свързана с увеличаване на доходите на най-ниско доходните и рисковите групи от българските граждани. Предложихме промени в Закона за ДДС за намаляване на ДДС ставката на лекарства и хранителни стоки от първа необходимост. Предложихме данъчни облекчения за семействата с две и повече деца. Предложихме еднократната помощ за ученици от 1 до 4 клас“, заяви заместник-председателят на ПГ на „БСП за България“. Той обърна внимание, че в началото на всеки политически сезон всяка една от политическите партии прави заявка от парламентарната трибуна какви ще се приоритетите през сезона и за какво ще се бори тя в настоящия сезон. „В същото време в края на политическия сезон само ние направихме равносметка на това какво ние сме предложили като алтернатива и какво управляващите са направили като парламентарно мнозинство. Това е правилно“, посочи Проданов. По думите му за съжаление това се прави само от БСП. „Поради тази причина се разминава дневния ред на управляващите и дневният ред на гражданите“, допълни още заместник-председателят на ПГ на „БСП за България“.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.08", "title": "Христо Проданов, БСП: С  помощ за най-уязвимите групи и с борбата с демографската криза беше свързана алтернативата, която предложихме"}
{"url": "http://www.focus-news.net/news/2019/08/08/2687756/voennoe-obozrenie-ukrayna-zagubi-treti-voenno-transporten-il-76-v-libiya-tozi-pat-sled-udar-na-lna.html", "text": "Украйна загуби трети военно-транспортен самолет Ил-76 в Либия. Както съобщава агенция AL Marsad, по самолета, намиращ се на летището в Мисрата, е нанесен удар от силите на Либийската национална армия (ЛНА) на Халифа Хафтар, предава руският специализиран портал  „Военное обозрение“ . \r\nУкрайнският военно-транспортен самолет Ил-76, приземил се във вторник сутринта на летището в либийския град мисрата, е бил унищожен от удар на подразделенията на ЛНА, които в момента водят настъпление срещу град Триполи. От щаба на Хафтар пуснаха съобщение, в което се казва, че унищожаването на Ил-76 „е предупреждение“ към другите държави, доставящи оръжие и боеприпаси на частите, воюващи на страната на правителството на националното съгласие, заседаващо в Триполи. В изявлението се отбелязва, че унищоженият Ил-76 е превозвал оръжие. \r\nОт Киев потвърдиха унищожаването на самолета, но заявиха, че този Ил-76 е превозвал изключително хуманитарни товари за мисията на Международната Организация на Червения кръст от Анкара в Мисрата. Екипажът е успял да се евакуира и само един човек е получил леко нараняване. Твърди се още, че ударът по самолета е нанесен от дрон на ЛНА. \r\n„В резултат от атаката е унищожена задната част на самолета, леко ранен е оператор от екипажа на машината, а освен това са унищожени паспортните документи на щурмана“, се казва в заявлението на украинското МВнР. \r\nТова е третият украински военно-транспортен самолет, унищожен в Либия в последно време. Две машини бяха унищожени в летището Ал-Джуфра в края на юли при удар на силите на правителството на националното съгласие. \r\n \r\nПревод и редакция:", "date": "2019.08.08", "title": "„Военное обозрение“: Украйна загуби трети военно-транспортен Ил-76 в Либия, този път след удар на ЛНА"}
{"url": "http://www.focus-news.net/news/2019/08/08/2687755/kyustendil-avtomobil-gori-na-avtomagistrala-struma-pri-otbivkata-za-boboshevo-dvizhenieto-v-uchastaka-se-regulira.html", "text": "Кола гори на автомагистрала \"Струма\". Това съобщи слушател на  \"Фокус\" . Автомобилът се намира на автомагистралата в платното в посока София, преди отбивката за Кюстендил и Бобошево.  \r\nНа място има полиция и пожарен автомобил, който гаси автомобила.  \"Фокус\"  призовава водачите да се движат внимателно.", "date": "2019.08.08", "title": "Кюстендил: Автомобил гори на автомагистрала \"Струма\" при отбивката за Бобошево, движението в участъка се регулира"}
{"url": "http://www.focus-news.net/news/2019/08/08/2687763/kyustendil-nyama-postradali-hora-pri-intsidenta-s-goryashtiya-avtomobil-na-avtomagistrala-struma-kray-boboshevo.html", "text": "Няма пострадали хора при инцидента с горящия автомобил на автомагистрала „Струма” край Бобошево. Това съобщиха за  Радио „Фокус” – Кюстендил  от Областна дирекция на МВР – Кюстендил. Към момента екипите са на място и работата им продължава. Горящият автомобил е бил с газова уредба. Той е с регистрационен номер от област Перник. Не са налагани ограничения за движението на останалите моторни превозни средства в участъка. \r\nВенцеслав ИЛЧЕВ", "date": "2019.08.08", "title": "Кюстендил: Няма пострадали хора при инцидента с горящия автомобил на автомагистрала „Струма” край Бобошево"}
{"url": "http://www.focus-news.net/news/2019/08/08/2687760/sofiya-katastrofa-mezhdu-avtobus-na-gradskiya-transport-i-lek-avtomobil-e-stanala-na-ul-nikola-gabrovski.html", "text": "Катастрофа между автобус на градския транспорт и лек автомобил е станала на ул. \"Никола Габровски\". Това съобщиха за  Агенция „Фокус“  от  СДВР . Вследствие на катастрофата няма пострадали хора. \r\nВиолета СИМЕОНОВА", "date": "2019.08.08", "title": "София: Катастрофа между автобус на градския транспорт и лек автомобил е станала на ул. \"Никола Габровски\""}
{"url": "http://www.focus-news.net/news/2019/08/08/2687764/sport-ludogorets-izliza-s-rezervi-sreshtu-thc.html", "text": "Треньорът на Лудогорец Стойчо Стоев обяви, че отборът му ще излезе с доста резерви в днешния мач срещу The New Saints. Срещата е от III квалификационен кръг на Лига Европа, Причината Стоев да заложи на някои резерви е, че в неделя в Разград предстои голямо дерби с ЦСКА. \r\n \r\nКапитанът на Лудогорец Светослав Дяков няма да запише участие в още един евромач. Причината е, че той заболя от вирус, придружен с висока температура, заради който не тренира цяла седмица. \r\n \r\nПри евентуална победа „орлите\" ще срещнат в плейофите загубилия от двойката Розенборг - Марибор. В първия мач Розенборг победи като гост с 3:1.", "date": "2019.08.08", "title": "Спорт: Лудогорец излиза с резерви срещу THC"}
{"url": "http://www.focus-news.net/news/2019/08/08/2687765/dimitar-nikolov-kmet-na-burgas-obshtinata-e-podgotvila-proekt-za-rekonstruktsiya-na-4-te-prilezhashti-ulitsi-okolo-nemskoto-uchilishte.html", "text": "Общината е подготвила проект, с който ще бъде направена реконструкция на 4-те прилежащи улици около Немското училище. Това каза пред журналисти кметът Димитър Николов по време на представянето на подробности за предстоящата реконструкция на Немското училище, предаде репортер на  Радио „Фокус“ – Бургас . Според кмета Николов това са улиците „Асен Златаров“, „Кирил и Методий“, „Оборище“ и още една къса пресечка. „Ще минат строителните фирми и ще реконструират така, както се реконструират улиците в центъра на града - с бордюри, осветление и тротоари“, заяви кметът. \r\nМария КУРТЕВА", "date": "2019.08.08", "title": "Димитър Николов, кмет на Бургас: Общината е подготвила проект за реконструкция на 4-те прилежащи улици около Немското училище"}
{"url": "http://www.focus-news.net/news/2019/08/08/2687758/ivan-aleksiev-kmet-na-pomorie-nyama-ustanoven-sluchay-na-afrikanska-chuma-v-obshtinata.html", "text": "Няма установен случай на африканска чума на територията на община Поморие. Това каза в интервю за дневния информационен блок „Добър ден“ на  Радио „Фокус“  кметът Иван Алексиев. По думите му са предприети всички превантивни законови мерки. „В землището на Ахелой има свинекомплекс, но няма положителна проба за заболяването. Предприети са мерки за унищожаване на прасетата от тип „заден двор“. Повече стопани проявяват разбиране и предприемат действия сами да си умъртвят животните“, обясни още Алексиев. Кметът посочи, че редовно се провеждат заседания на Областната епизоотична комисия, както и събрания с животновъди от цялата община и кметове на населени места.", "date": "2019.08.08", "title": "Иван Алексиев, кмет на Поморие: Няма установен случай на африканска чума в общината"}
{"url": "http://www.focus-news.net/news/2019/08/08/2687762/tssmp-pleven-nyama-postapili-signali-za-hora-potarsili-speshna-pomosht-zaradi-zhegata.html", "text": "Няма постъпили сигнали за хора, потърсили спешна помощ заради жегата. Това съобщиха за  Агенция „Фокус“  от  ЦСМП Плевен . Информация е към 12.30 часа.  Все още няма сигнали за припадъци, прилошаване и други симптоми, дължащи се на топлината. Именно в Плевенска област бе измерена най-високата температура към 12. 00 ч. В град Кнежа термометрите показваха 33 градуса. В 16 области е в сила жълт код за високи температури. \r\nНадежда ИВАНОВА", "date": "2019.08.08", "title": "ЦСМП - Плевен: Няма постъпили сигнали за хора, потърсили спешна помощ заради жегата"}
{"url": "http://www.focus-news.net/news/2019/08/08/2687766/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.08.08", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/08/08/2687767/pregled-na-mezhdunarodnite-novini-do-13-chasa-agentsiya-fokus.html", "text": "Сърбия води трудни преговори със Запада, който очаква косовският въпрос да бъде разрешен бързо, заяви президентът на страната Александър Вучич в интервю пред белградският телевизионен канал  „ТВ Първа“  в четвъртък. \r\nПо неговите думи обаче „това не е само въпрос на краен срок, но на съдържание, когато става въпрос за Косово и Метохия“. Той подчерта, че проблемът е в това „какво ще се разберем“. \r\n„Единствената им цел е да завладеят територията на Северно Косово, очаква ни трудна есен по отношение на КиМ, няма с кой да говорим. Изборите ще доведат ситуацията до кипене, защото всеки, който направи нещо срещу сърбите ще има повече подкрепа, снабдяването на сърбите в КиМ е друг проблем“, заяви Вучич. \r\nСпоред сръбския президент в Косово има няколко различни проблема. \r\n„Животът на сърбите в Косово и Метохия, след това е турбулентността между техните четири партии заради предстоящите избори. Всички те имат по около 20%, а „Сръбска листа“ е пета партия, която всички ще се опитат да свалят. Но ние имаме право да имаме политическа организация, която да се бори за интересите на сърбите“, заяви Вучич. \r\nНа въпрос, дали скоро съветникът на Белия Дом по национална сигурност Джон Болтън ще отиде в Сърбия, държавният глава отговори: \r\n„Не мисля, че ще дойде. Той възнамеряваше да посети Белград и Прищина, но въпросът е какво може да получи, като отиде в Прищина, с кого може да говори сега там. Това е анализът, не говоря от негово име“. \r\n*** \r\n  Украйна загуби трети военно-транспортен самолет Ил-76 в Либия. Както съобщава агенция AL Marsad, по самолета, намиращ се на летището в Мисрата, е нанесен удар от силите на Либийската национална армия (ЛНА) на Халифа Хафтар, предава руският специализиран портал  „Военное обозрение“ . \r\nУкрайнският военно-транспортен самолет Ил-76, приземил се във вторник сутринта на летището в либийския град мисрата, е бил унищожен от удар на подразделенията на ЛНА, които в момента водят настъпление срещу град Триполи. От щаба на Хафтар пуснаха съобщение, в което се казва, че унищожаването на Ил-76 „е предупреждение“ към другите държави, доставящи оръжие и боеприпаси на частите, воюващи на страната на правителството на националното съгласие, заседаващо в Триполи. В изявлението се отбелязва, че унищоженият Ил-76 е превозвал оръжие. \r\nОт Киев потвърдиха унищожаването на самолета, но заявиха, че този Ил-76 е превозвал изключително хуманитарни товари за мисията на Международната Организация на Червения кръст от Анкара в Мисрата. Екипажът е успял да се евакуира и само един човек е получил леко нараняване. Твърди се още, че ударът по самолета е нанесен от дрон на ЛНА. \r\n„В резултат от атаката е унищожена задната част на самолета, леко ранен е оператор от екипажа на машината, а освен това са унищожени паспортните документи на щурмана“, се казва в заявлението на украинското МВнР. \r\nТова е третият украински военно-транспортен самолет, унищожен в Либия в последно време. Две машини бяха унищожени в летището Ал-Джуфра в края на юли при удар на силите на правителството на националното съгласие. \r\n*** \r\n  Земетресение с магнитуд 4.8 разлюля района на Измир в 11:39 часа, показват данните на сайта на  Европейския средиземноморски сеизмологичен център (EMSC) . \r\nЕпицентърът на труса е на дълбочина 13 км на 49 км югозападно от турския град с население два милиона и половина души. \r\nКъм момента няма данни за разрушения или пострадали. \r\n*** \r\n  Министърът на външните работи на Сърбия Ивица Дачич отхвърли критиките на бившия съветник на вицепрезидента на САЩ Джо Байдън и настоящ съветник на кампанията му за президент Майкъл Карпентър, който заяви, че първият дипломат на Белград възнамерява да се намеси във вътрешната политика на САЩ, предава белградската медия  „Б92“ . \r\n„Когато евреите гласуват за Тръмп, това не е намеса, нито когато албанците гласуват за Клинтън или Енгел. Не говоря за Сърбия като държава. Говоря за гражданите на САЩ от сръбски произход. Просто така се случват нещата в Америка. Албанците винаги носят победа на Енгел в неговия окръг“, заяви Дачич пред белградския ежедневник „Политика“. \r\nТой добави, че сръбската диаспора в САЩ трябва да се организира така, „че никой да не е в позиция да ги унижава, както правят Демократите в момента“. \r\n*** \r\n  САЩ и Турция имат намерение да организират център за провеждане на съвместни операции за създаване на буферна зона в Северна Сирия. Това потвърди в сряда пред кореспондент на  ТАСС  официалният представител на Министерството на отбраната на САЩ Шон Робъртсън. \r\n„Преговорите между представителите на военните ведомства на двете страни в Анкара през тази седмица доведоха до напредък в създаването на устойчив механизъм за сигурност в Северна Сирия, който би отговарял на легитимните искания на нашия съюзник в НАТО – Турция“, заяви той. \r\n„Имаме намерение да създадем в Турция център за провеждане на съвместни операции на САЩ и Турция, за да продължим планирането и практическата реализация“, добави представителят на Пентагона. „Задачата на Министерството на отбраната в Сирия остава окончателната победа над „Ислямска държава“, посочва още Робъртсън. \r\nВ разпространеното в сряда заявление на военното министерство на Турция се казва, че военните от двете страни са се договорили да открият в страната център за съвместни операции за реализация на мерките за създаване на буферна зона в Северна Сирия. \r\n*** \r\n  От Дамаск обявиха в четвъртък, че отхвърлят категорично плана на САЩ и Турция за установяване на зона за сигурност в Северна Сирия, като обвиниха сирийските кюрди за предложението, предава  AFP . \r\n„Сирия категорично и твърдо се противопоставя на споразумението между американските и турските окупанти за установяването на т.нар. зона за сигурност“ в Северна Сирия, заяви източник от правителството на арабската република пред държавната агенция САНА. \r\n„Сирийските кюрди, които приеха да се превърнат в средство в този агресивен американско-турски проект носят историческа отговорност за това“, добавя САНА. \r\n*** \r\n  Турският президент Реджеп Тайип Ердоган за пореден път потвърди неизменността на позицията на страната си по отношение на признаването на Крим за руска територия. Той каза това в сряда вечерта в Анкара на пресконференция с украинския президент Владимир Зеленски, предава  ТАСС . \r\n„Турция не е признала и няма да признае незаконната анексия на Крим. Кримските татари са наши братя и са важен елемент от хуманитарните и историческите връзки между Турция и Украйна“, обясни турският лидер. Той добави, че за Анкара „ще остане приоритет защитата на правата и свободите на кримските татари и гарантирането на тяхната национална идентичност и присъствието им в историческата родина – Крим“. \r\nТурският лидер добави, че иска „възможно най-бързо приключване на конфликта в Донбас“. Той изрази увереност, че „конфликтът ще може да бъде решен в рамките на международното законодателство и на принципа на териториалната цялост на Украйна“. В този контекст, по думите на Ердоган, Анкара „изцяло подкрепя мисията на ОССЕ и минския процес“. \r\n*** \r\n  САЩ са поставили нов краен срок за разрешаване на проблемите между Косово и Сърбия, съобщава белградският ежедневник  Blic . \r\nПозовавайки се на свои източници, вестникът твърдим че администрацията на президента Доналд Тръмп прави всичко възможно да разреши косовския въпрос до юни 2020 година. Изданието съобщава още, че Вашингтон е твърдо против евентуален бойкот на изборите от сръбската опозиция и ще се опита да ги убеди да участват в процеса през следващите месеци. \r\n*** \r\n  Митническата служба в сътрудничество със сръбската полиция в сряда вечерта на гранични пункт Шид са предотвратили опит на двама косовски албанци да пренесат през границата две зенитни картечници, както и пружина и запушалка за тези оръжия, съобщава белградският ежедневник  „Вечерне новости“ . \r\nОръжията са открити, когато дежурните митнически служители са се опитали да направят детайлен оглед на „Ауди“ с германска регистрация и пътниците са се опитали да го избегнат с предложен подкуп, което само е потвърдило подозренията на митничарите, че има нещо скрито в колата. \r\nБратя от Гниляне, на 26 и 24 години, които са пътували за Германия със своя автомобил, са скрили части за зенитна картечница, 30 хиляди очевидно фалшиви евро с китайско лого, както и знаме на Армията за освобождение на Косово (АОК). \r\nЦевите за оръжията са били скрити между задната облегалка и багажника, затворът е бил в тапицерията, а пружината до акумулатора. Фалшивите евро са били в торба в автомобила. \r\nМитническите служители и полицията незабавно уведомяват Прокуратурата заа случая, а колата е изпратена за допълнително разглеждане от скенер, за да се установи дали има нещо друго в нея. \r\n*** \r\n  Държавният департамент издаде изявление, потвърждаващо подкрепата на Съединените щати за партньорството за енергийно сътрудничество, развиващо се между Гърция, Кипър и Израел, както беше обсъдено на среща на министрите на енергетиката от трите държави в Атина в сряда, пише електронното издание на вестник  Kathimerini . \r\nВизирайки срещата между министрите на Гърция Костис Хацидакис, Йоргос Лакотрипис от Кипър и Ювал Щайниц от Израел, в която участва и помощник-държавният секретар на САЩ по енергийните ресурси Франсис Фанън, в изявлението се подчертава „нарастващата и осезаема подкрепа на правителството на САЩ за създаването на структуриран четиристранен механизъм“. \r\nОбластите на потенциално сътрудничество, които бяха идентифицирани по време на разговорите, се казва в изявлението, включват инфраструктурни проекти, възобновяема енергия и съхранение на енергия, готовност за спешни случаи, опазване на околната среда и киберсигурност. \r\nДлъжностните лица също се съгласиха за създаването на работна група на високо равнище, която ще предложи начини за насърчаване на изпълнението на конкретни проекти, както и на споразумение „за съвместен механизъм за готовност и реакция при извънредни ситуации за офшорни операции с нефт и газ“. \r\nВ изявлението се подчертава подкрепата на Съединените щати и партньорството за Кипър и правото му да развива ресурси, открити в неговата изключителна икономическа зона, като същевременно изразява „загриженост за последните провокативни стъпки в Източното Средиземноморие“. \r\n„Съединените щати също потвърдиха позицията си, че нефтените и газовите ресурси на острова трябва да бъдат разпределени по справедлив начин между двете общности в контекста на цялостно споразумение“, се добавя в изявлението на Държавния департамент. \r\n*** \r\n  Майкъл Карпентър, експерт по външна политика и директор на Центъра Пен Байдън във Вашингтон, разкритикува министърът на външните работи на Сърбия Ивица Дачич заради призива му към сръбската диаспора в САЩ да гласува за Доналд Тръмп на изборите догодина, пише македонското издание  „Денешен“ . \r\n„Сръбският външен министър планира да се бърка във вътрешната политика на САЩ с призива до сръбските американци да подкрепят Тръмп през 2020 година“, написа Карпентър в „Туитър“. \r\nКакто съобщава кореспондентът на МИА от Вашингтон, Карпентър е включен и като съветник по външна политика в кампанията на Джо Байдън, бившият американски вицепрезидент и фаворит за номинацията на Демократическата партия за 2020 година. \r\nПо време на бившия държавен глава Барак Обама той служеше в Пентагона като заместник-секретар на отбраната за Балканите, Русия, Украйна и Евразия и като съветник по външна политика на вицепрезидента Байдън. \r\nВ съобщението си Карпентър подчерта, че с призива си към сърбите в САЩ Дачич прави голяма грешка. \r\n„Аз лично си мисля, че прави голяма грешка. Американската подкрепа за интеграцията на Сърбия в ЕС трябва да остане двупартиен въпрос“, написа той. \r\nДачич направи призива към съотечествениците си в САЩ заради подкрепата на албанците за демократическите избраници, като конгресменът Елиът Енгел. \r\n„Не е изненада, че Енгел открито защитава интересите на албанците“, заяви сръбският външен министър.  \r\nСпоред Дачич в САЩ живеят около 650 хиляди сърби. \r\n*** \r\n  Германските „Зелени“, с известна подкрепа от дясноцентристите и лявоцентристите, предлагат увеличение на данъка добавена стойност върху месото, за да насърчат устойчивото отглеждане и хуманното отношение към животните, пише европейската редакция на  Politico . \r\nСпоред плана ДДС върху месото би се увеличил от сегашните 7% до 19%, колкото е за повечето стоки, заяви говорителят на фракцията Фридрих Остендорф пред Die Welt. \r\nТой заяви, че подкрепя премахването на данъчните облекчения за месото и „заделянето (на приходите) за по-хуманно отношение към животните“. Той добави, че не вижда смисъл в това „месото да се облага със 7%, а овесеното мляко с 19%“. \r\nКолегите на Остендорф от Германската социалдемократическа партия (ГСДП) и Християндемократическия съюз (ХДС) също предоставиха подкрепа за инициативата. Райнер Спиринг от ГСДП заяви, че си заслужава предложението да бъде обмислено – с предупреждение, че подобно увеличение на данъка ще се отрази предимно на потребителите – докато Алберт Щегеман обяви идеята за „конструктивно предложение“, ако се използва за подобряване на отношението към животните. \r\nЗа разлика от тях „Левицата“ реагира хладно на идеята за увеличаване на данъците, което би засегнало потребителите с ниски доходи. Либералдемократите предупредиха, че подобна мярка би навредила на конкурентоспособността на германските продукти. Дясната „Алтернатива за Германия“ също отхвърли предложението. \r\nВсе още не е решено дали подобно увеличение на данъка би променило поведението на потребителите. Земеделският експерт Катрин Венц, от германската Федерация за опазване на околната среда и природата, заяви пред Die Welt, че 10-процентното увеличение на цената вероятно няма да бъде достатъчно, за да промени навиците за купуване, особено след като месото все още е сравнително евтино. \r\n*** \r\n  Земетресение с магнитуд 6.0 разлюля североизточния бряг на Тайван в четвъртък, съобщиха от сеизмологичната служба на островната държава, като посочиха, че в резултат от това е прекъснато електрозахранването на около две хиляди сгради, предава  Reuters . \r\nОчевидец е заявил пред британската агенция, че трусът с дълбочина от 22 км е разлюлял сградите в столицата Тайпе. Не се съобщава за значителни щети или пострадали. \r\nЗеметресението предизвика ограничено спиране на тока и принуди спирането на регионалната железопътна услуга в Северен Тайван. Имаше и съобщения за течове на газ и вода. \r\nТайван, самоуправляващ се остров, който Китай смята за свой, лежи близо до кръстовището на две тектонични плочи и е предразположен към земетресения. \r\nПовече от 100 души загинаха при земетресение в Южен Тайван през 2016 година, а някои тайванци все още живеят в страх след земетресението от 1999 година, когато загинаха повече от две хиляди души. \r\n***", "date": "2019.08.08", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/08/08/2687771/blagoevgrad-zapochva-tsyalostno-preasfaltirane-na-ulitsite-shar-planina-vardar-i-doyran.html", "text": "Кметът на Благоевград д-р Атанас Камбитов разпореди цялостно преасфалтиране на улиците „Шар планина“, „Вардар“ и „Дойран“. Това съобщиха от пресцентъра на  Общината . Ремонтните дейности ще обхванат участъка от отбивката на ул. „Славянска“, по ул. „Дойран“ до Социалните жилища и обратно до новия светофар. Очаква се те да стартират до една седмица. Преди да започне самото асфалтиране жителите на квартала ще бъдат известени.  \r\nВ края на месец юли 2019 г. кметът на Благоевград д-р Атанас Камбитов откри и шест напълно благоустроени улици в IV микрорайон. Това са улиците „Ветрен“, „Роден край“, „Черно море“, „Съединение“, „Независимост“ и „Руен“. С благоустрояване на улиците бяха изградени и шест подпорни стени, които осигуряват безопасността на преминаващите автомобили, пешеходци. Изградени бяха  нови тротоари и LED осветление. Обособени бяха и  паркоместа и зелени зони.   \r\nПо инициатива на кмета д-р Атанас Камбитов през 2014 година в IV микрорайон бяха узаконени жилищата на стотици домакинства.", "date": "2019.08.08", "title": "Благоевград: Започва цялостно преасфалтиране на улиците „Шар планина“, „Вардар“ и „Дойран“"}
{"url": "http://www.focus-news.net/news/2019/08/08/2687770/sofiya-nyama-zakasnenie-na-avtobusite-na-gradskiya-transport-vsledstvie-na-katastrofata-na-ul-nikola-gabrovski.html", "text": "Няма закъснение на автобусите на градския транспорт вследствие на катастрофата на ул. Никола Габровски\". Това съобщиха за  Агенция „Фокус“  от пресцентъра на  Центъра за градска мобилност . Инцидентът е станал преди бул. \"Симеоновско шосе\". Пътнотранспортното произшествие е станало с автобус на градския транспорт по линия 94 и два леки автомобила.  \r\nВиолета СИМЕОНОВА", "date": "2019.08.08", "title": "София: Няма закъснение на автобусите на градския транспорт вследствие на катастрофата на ул. \"Никола Габровски“"}
{"url": "http://www.focus-news.net/news/2019/08/08/2687761/aleksandar-vuchich-boltan-nyama-da-idva-zapadat-ochakva-barzo-razreshavane-na-kosovskiya-vapros.html", "text": "Сърбия води трудни преговори със Запада, който очаква косовският въпрос да бъде разрешен бързо, заяви президентът на страната Александър Вучич в интервю пред белградският телевизионен канал  „ТВ Първа“  в четвъртък. \r\nПо неговите думи обаче „това не е само въпрос на краен срок, но на съдържание, когато става въпрос за Косово и Метохия“. Той подчерта, че проблемът е в това „какво ще се разберем“. \r\n„Единствената им цел е да завладеят територията на Северно Косово, очаква ни трудна есен по отношение на КиМ, няма с кой да говорим. Изборите ще доведат ситуацията до кипене, защото всеки, който направи нещо срещу сърбите ще има повече подкрепа, снабдяването на сърбите в КиМ е друг проблем“, заяви Вучич. \r\nСпоред сръбския президент в Косово има няколко различни проблема. \r\n„Животът на сърбите в Косово и Метохия, след това е турбулентността между техните четири партии заради предстоящите избори. Всички те имат по около 20%, а „Сръбска листа“ е пета партия, която всички ще се опитат да свалят. Но ние имаме право да имаме политическа организация, която да се бори за интересите на сърбите“, заяви Вучич. \r\nНа въпрос, дали скоро съветникът на Белия Дом по национална сигурност Джон Болтън ще отиде в Сърбия, държавният глава отговори: \r\n„Не мисля, че ще дойде. Той възнамеряваше да посети Белград и Прищина, но въпросът е какво може да получи, като отиде в Прищина, с кого може да говори сега там. Това е анализът, не говоря от негово име“. \r\n \r\nПревод и редакция:", "date": "2019.08.08", "title": "Александър Вучич: Болтън няма да идва; Западът очаква бързо разрешаване на косовския въпрос"}
{"url": "http://www.focus-news.net/news/2019/08/08/2687769/bchk-osnovnata-greshka-na-dvamata-izgubili-se-v-pirin-turisti-e-che-ne-sa-ostanali-zaedno.html", "text": "Основната грешка на двамата изгубили се в Пирин туристи е, че не са останали заедно. Това съобщиха от пресцентъра на  БЧК . Към 10.00 часа тази сутрин в района на Сухото езеро (Чаирски езера) в Пирин е намерен и вторият изгубен турист. Той е в добро състояние. \r\nВ двудневната акция взеха участие планински спасители от отряд Сандански, към които днес се присъединиха и 13 души от отрядите в Благоевград, Банско, Разлог и Добринище. \r\nОколо 22.00 часа на 6 август е подаден сигнал към Планинска спасителна служба – Сандански за двама загубили се туристи на възраст около 65 години в района на Башлийца. Единият бе намерен, също в добро състояние около 15.00 часа на 7 август.  \r\nСпоред Планинската спасителна служба (ПСС) при БЧК основните грешки допуснати от туристите са, че не са познавали добре района, не са останали заедно, а са се разделили. Също така не са останали на място, което е забавило издирването, особено в район със затруднени мобилни комуникации. \r\nСамо единият от издирваните има направена планинска застраховка. \r\nПСС при БЧК отново напомня някои основни правила при излет в планината: \r\n- Планирайте преди да тръгнете! Проучете внимателно маршрута. \r\n- Съобразете екипировката, опита си и възможностите си спрямо маршрута.  \r\n- Проверете метеорологичната прогноза преди да тръгнете. \r\n- Научете основни похвати за оказване на първа помощ.  \r\n- Ходенето сам в планината води до сериозни рискове. \r\n- Пестете батерията на телефона си.  \r\n- Преди да тръгнете, информирайте някого за Вашия маршрут.  \r\n- Качете на телефона си мобилното приложение на ПСС.  \r\n- Вземете сладки храни, които бързо възстановяват енергията.  \r\n- При топло време обезводняването е сериозен проблем. Носете вода. \r\n- Независимо от условията носете свирка, челник, резервни батерии.  \r\n- При нужда от помощ запазете спокойствие. \r\n- Ако имате сериозен проблем, подайте сигнал за помощ на тел. 112 и изпратете SMS с вашите координати чрез мобилното приложение на ПСС.  \r\n- Направете си планинска застраховка.", "date": "2019.08.08", "title": "БЧК: Основната грешка на двамата изгубили се в Пирин туристи е, че не са останали заедно"}
{"url": "http://www.focus-news.net/news/2019/08/08/2687774/veliko-tarnovo-57-rasteniya-kanabis-sa-izzeti-pri-proverka-na-chasten-imot-v-selo-pavel.html", "text": "57 растения канабис са иззети при проверка на частен имот в село Павел. Това съобщиха от пресцентъра на  МВР . Вчера при извършен обход в с. Павел полицейски патрул забелязал в двор на къща растения, подобни на канабис. При извършена проверка в имота са намерени 57 стръка, чиято листна маса е с тегло около 3 300 грама. При полеви наркотест същата е реагирала на канабис. Образувано е досъдебно производство. Работата по изясняване на случая продължава.", "date": "2019.08.08", "title": "Велико Търново: 57 растения канабис са иззети при проверка на частен имот в село Павел"}
{"url": "http://www.focus-news.net/news/2019/08/08/2687773/predstaviteli-na-railpol-uchastvaha-v-sreshta-posvetena-na-sigurnostta-na-zhelezopatniya-transport.html", "text": "Началникът на политическия кабинет на министъра на вътрешните работи Михаил Златанов разговаря днес с Берт Вестланд, президент на RAILPOL и Джон Лаене, генерален мениджър на Европейската асоциация на полицейските /жандармерийски организации, които имат отношение към сигурността на железопътния транспорт в страните членки на Европейския съюз. Това съобщиха от пресцентъра на  МВР\r\nМихаил Златанов връчи на гостите юбилеен знак във връзка със 140 годишнината на Министерството на вътрешните работи.  \r\nRAILPOL е европейска асоциация  с основна цел засилване и утвърждаване на международното  железопътно полицейско сътрудничество между полицейските структури на страните членки на ЕС, в чиито компетенции е  опазването на сигурността в жп транспорта инфраструктурата. Членки на асоциацията са  Франция, Германия, Швейцария, Австрия, Холандия, Чехия, Унгария, Румъния, България, Сърбия, Великобритания, Италия, Словакия, Латвия, Испания и Португалия, наблюдатели – Гърция и Полша. В рамките на една от работните групи на асоциацията – „Обществен ред“ се организира практическо обучение RAILEX, на което екипи от страните членки тренират различни кризисни ситуации на гара и във влак. Последната тренировка бе проведена през май т.г. в Клуж Напока в Румъния, където участва екип от Дирекция „Жандармерия“.", "date": "2019.08.08", "title": "Представители на RAILPOL участваха в среща, посветена на сигурността на железопътния транспорт"}
{"url": "http://www.focus-news.net/news/2019/08/08/2687776/inzh-gencho-iliev-direktor-na-np-tsentralen-balkan-v-neprekasnata-vrazka-sme-s-gorskite-stopanstva-i-divechovadnite-stantsii-za-chumata-po-svinete-dobra-e-komunikatsiyata-ni-i-s-mzhg.html", "text": "Национален парк „Централен Балкан“ е в непрекъсната връзка с горските стопанства и дивечовъдните станции за чумата по свинете, много добра е координацията и с Министерството на земеделието. Това каза за предаването  „Екологичен резонанс“  на  Радио „Фокус“  инж. Генчо Илиев, директор на Национален парк „Централен Балкан“. Той коментира, че вирусът е изключително сериозен и лесно преносим, така че заплахата е реална пред всички, затова е необходимо да спазваме стриктно инструкциите на съответните органи, за да не пренасяме заразата. Той посочи мерките, които са предприети от тяхна страна с цел превенция. „Организирахме информационна кампания за посетителите на парка във вид на табели, които поставихме пред най-често посещаваните места. По този начин информираме хората за рискът от заболяването и лесното му пренасяне, с цел всеки да предприеме лични мерки за ограничаване на пренасянето на вируса. Обучихме нашите служители по съответния ред, за да могат да реагират в ситуация, ако се наложи. В момента поставяме капани за улов на дивите свине, за да редуцираме популацията им“, коментира инж. Илиев. Той добави, че част от ежедневните задачи на служителите на парка е да следят за евентуална поява на трупове на диви прасета или за такива с нетипично поведение, които може да са заразени с вируса. „За щастие до момента нямаме такава информация, но нашите служите следят обстановката“, обясни директорът на парка. Инж. Генчо Илиев уточни, че при евентуално намиране на заразено животно или труп, служителите имат задачата да съдействат на ангажираните лица – да взимат проби и да ги предават. \r\nЙоланда ПЕЛОВА", "date": "2019.08.08", "title": "Инж. Генчо Илиев, директор на НП „Централен Балкан“: В непрекъсната връзка сме с горските стопанства и дивечовъдните станции за чумата по свинете, добра е комуникацията ни и с МЗХГ"}
{"url": "http://www.focus-news.net/news/2019/08/08/2687772/hristo-prodanov-bsp-shte-badem-maksimalno-aktivni-v-noviya-politicheski-sezon.html", "text": "Ще бъдем максимално активни в новия политически сезон. Това каза  в интервю за  Агенция „Фокус“  заместник-председателят на ПГ на „БСП за България“ Христо Проданов. Проданов заяви, че със сигурност ще има един сериозен политически разговор. Според него  на фона на предстоящите местни избори този разговор ще бъде с акцент върху политиките на местната власт и финансирането на общините и начините, по които те трябва да изпълняват своите задачи. „Политическата битка предстои да се случи през есента“, коментира заместник-председателят на ПГ на „БСП за България“. Той отчете, че през есента има и други важни въпроси. „Като приемане на бюджета за следващата година, в  който ние ще направим отново нашите предложения“, заяви още Проданов.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.08", "title": "Христо Проданов, БСП: Ще бъдем максимално активни в новия политически сезон"}
{"url": "http://www.focus-news.net/news/2019/08/08/2687777/v-ministerstvo-na-pravosadieto-shte-se-provede-brifing-po-povod-dvete-osinoveni-detsa-v-shtata-misuri.html", "text": "В Министерство на правосъдието ще се проведе брифинг по повод двете осиновени деца в щата Мисури. Това съобщиха от пресцентъра на  Министерството на правосъдието . Брифингът е във връзка с публикации по казуса с двете осиновени деца от България от американска двойка в градчето Съмървил, щата Мисури в САЩ. Директорът на Дирекция „Международна правна закрила на детето и международни осиновявания“ в Министерство на правосъдието Милена Първанова ще даде повече информация и подробности по случая. Събитието ще се състои в 14.00 часа в Министерство на правосъдието.", "date": "2019.08.08", "title": "В Министерство на правосъдието ще се проведе брифинг по повод двете осиновени деца в щата Мисури"}
{"url": "http://www.focus-news.net/news/2019/08/08/2687779/pazardzhik-narusheno-e-vodopodavaneto-v-selata-velichkovo-i-gelemenovo-poradi-avariya.html", "text": "Поради авария на уличен водопровод е нарушено водоподаването в селата Величково и Гелеменово, съобщиха от   ВиК – Пазарджик . Екипи на дружеството работят за отстраняване на проблемите. Очакваният час за възстановяване на нормалното водоподаване на жителите на двете села е 16.00 часа.", "date": "2019.08.08", "title": "Пазарджик: Нарушено е водоподаването в селата Величково и Гелеменово поради авария"}
{"url": "http://www.focus-news.net/news/2019/08/08/2687780/varna-dve-detsa-sa-postradali-pri-katastrofa-na-ul-kapitan-i-rang-georgi-kupov.html", "text": "Две деца са пострадали при катастрофа на ул. „Капитан I ранг Георги Купов“. Това съобщават от  ОДМВР - Варна . Инцидентът е станал около 19.00 часа на кръстовището на ул. „Капитан I ранг Георги Купов“ и ул. „Зеленика“. 42-годишният водач на лек автомобил по време на движение поради неспазване на достатъчна дистанция застига и блъска друга кола. Вследствие на инцидента две деца от втория автомобил са получили контузии. Прегледани са и освободени без опасност за живота.", "date": "2019.08.08", "title": "Варна: Две деца са пострадали при катастрофа на ул. „Капитан I ранг Георги Купов“"}
{"url": "http://www.focus-news.net/news/2019/08/08/2687768/ruse-nad-79-000-praseta-sa-evtanizirani-na-teritoriyata-na-oblastta-zaradi-afrikanskata-chuma.html", "text": "Над 79 000 прасета са евтанизирани на територията на областта заради африканската чума. Това съобщиха от пресцентъра на  Областна администрация – Русе . \r\nОбластният управител на област Русе Галин Григоров заедно със своя заместник Валентин Колев и директора на Областната дирекция по безопасност на храните д-р Георги Дяков проведоха заседание на постоянно действащата междуведомствена областна епизоотична комисия във връзка с усложнената обстановка по отношение на болестта африканска чума по свинете на територията на региона. \r\nПо време на срещата беше посочено, че умъртвяването и обезвреждането на труповете на евтаназираните животни в свинекомплексите в Николово и Бръшлен е приключило съответно на 1-ви и 4-ти август. Към момента процедурата е в ход и в свинекомплекса в Голямо Враново, като до вчера там са умъртвени 6000 свине, с което общият брой на евтаназираните към момента животни на територията на областта е 79 300. \r\nЩо се касае до броя прасета, намираща се в лични стопанства, тип „заден двор“, то беше отчетено, че понастоящем в община Бяла броят на регистрираните прасета е 13, като те са в 8 стопанства, които са разположени съответно в 3 населени места. По официална информация в община Ветово 14-те регистрирани прасета са умъртвени. В община Две могили ситуацията е същата като от миналата седмица и там има 3 прасета, отглеждани от двама стопани. В Ивановско има два броя свине в село Кошов, като днес би трябвало и те да бъдат умъртвени. Броят на прасетата в лични стопанства в община Русе е 3, като в Червена вода са 2 регистрираните, а в село Тетово има 1 нерегистрирано. На територията на общините Сливо поле и Ценово към момента не се отглеждат прасета за лична консумация. В неофициални разговори същото е потвърдено и от община Борово, но все още официално такава информация не е постъпила в Областната управа. \r\nЗаседанията на комисията ще бъдат провеждани ежеседмично, а областният управител е в постоянен контакт с всички отговорни институции.", "date": "2019.08.08", "title": "Русе: Над 79 000 прасета са евтанизирани на територията на областта заради африканската чума"}
{"url": "http://www.focus-news.net/news/2019/08/08/2687784/blagoevgrad-intenziven-e-trafikat-na-izhod-za-leki-avtomobili-na-gkpp-kulata.html", "text": "Интензивен е трафикът на изход за леки автомобили на ГКПП „Кулата“. Това съобщиха за  Радио „Фокус“ - Пирин  от ГД „Гранична полиция“. Нормално се осъществява движението на ГКПП „Илинден“. Без забавяне се осъществява преминаването през ГКПП „Златарево“. \r\nНатали СТЕФАНОВА", "date": "2019.08.08", "title": "Благоевград: Интензивен е трафикът на изход за леки автомобили на ГКПП „Кулата“"}
{"url": "http://www.focus-news.net/news/2019/08/08/2687781/d-r-emiliya-baeva-zam-kmet-v-obshtina-dobrich-restavratsiyata-na-kashtata-muzey-adriana-budevska-e-nasha-dalgogodishna-mechta.html", "text": "„Реставрацията на Къщата музей „Адриана Будевска“ е наша дългогодишна мечта“. Това заяви на пресконференция д-р Емилия Баева, зам.-кмет с ресор „Хуманитарни дейности“, предаде кореспондент на  Радио „Фокус” – Варна . „Реставрацията ще се осъществи в рамките на проект, изготвен преди години. Подписан е вече договор\", съобщи д-р Баева. Осигурено е финансиране както от държавата, така и от Регионалния исторически музей в града. Средствата към момента възлизат на около 76 000 лв.  \r\nСпоред директора на Регионален исторически музей – Добрич Добри Добрев културната институция се надява да постъпят още средства, които да подпомогнат дейностите. Предвидено е музейното пространство да позволи на деца и младежи да се включат в образователни и творчески дейности в една по-различна атмосфера. Новата сграда ще разполага и със съоръжение за достъпна среда. Родната къща на българската актриса преди време е била съборена. На нейно място е изградена досегашната къща музей, която обаче не е автентична. Новата ще е в същия район, но малко встрани и ще пресъздава автентично родния дом на Адриана Будевска. Актрисата допринася българският театър да се приобщи към реалистичните традиции на руския театър и да се насочи към класическия репертоар. Авторка е на многобройни статии, портрети за артисти, спомени. Някои от ролите ѝ са: Офелия, лейди Макбет, Нора, Мона Вана, Маргарита Готие, Емилия Галоти и др. Будевска е сравнявана навремето със Сара Бернар.  \r\nЖулиета НИКОЛОВА", "date": "2019.08.08", "title": "Д-р Емилия Баева, зам.-кмет в Община Добрич: Реставрацията на Къщата музей „Адриана Будевска“ е наша дългогодишна мечта"}
{"url": "http://www.focus-news.net/news/2019/08/08/2687782/anadolska-agentsiya-v-dzhamu-i-kashmir-sa-zadarzhani-nad-500-dushi-ima-zaginali.html", "text": "В Джаму и Кашмир са задържани най-малко 500 души на фона на напрежението в отношенията между Ню Делхи и Исламабад, свързано с решението на Индия да отмени автономния статут на щата, предава  „Анадолската агенция“ . \r\nСпоред информация на местните медии, в Индия продължават протестите срещу решението на правителството да отмени специалния статут на Джаму и Кашмир. \r\nЕдин от протестиращите се е удавил в река Джелам, докато се е опитвал да избяга от преследващите го полицаи. \r\nЗа предотвратяване на ескалация на напрежението в региона за последните няколко дни са арестувани не по-малко от 500 души, включително политици и активисти. В окръг Раджоури са регистрирани престрелки между индийски и пакистански военни. \r\nОчаква се на 8 август премиерът на Индия Нарендра Моди да излезе с обръщение към народа във връзка със ситуацията в Джаму и Кашмир. Съветникът на министър-председателя по национална сигурност Аджит Довал е посетил региона, за да оцени положението на нещата. \r\nВ окръг Каргил, Джаму и Кашмир, преди това имаше протести срещу решението на правителството да премахне автономния статут на държавата. \r\n \r\nТурската държавна агенция припомня, че на 5 август правителството на Индия внесе в парламента предложение за премахване на специалния автономен статут на Джаму и Кашмир чрез изменение на член 370 от Конституцията. Парламентът одобри инициативата, което предизвика силно недоволство от Исламабад. Пакистан обвини Индия в нарушаване на резолюциите на Съвета за сигурност на ООН и заяви готовност за ответни мерки. \r\nОтношенията между Индия и Пакистан рязко се влошиха след инцидента в Джаму и Кашмир, където на 14 февруари 2019 г. беше извършена терористична атака, която стана най-кървавата в региона за последните 30 години. В атаката загинаха 45 служители на Централния полицейски резерв на Индия, а други 35 бяха ранени. В отговор индийските ВВС удариха Пакистан. Според Ню Делхи, ударите са нанесени по лагер на терористична групировка. \r\nНа 27 февруари ситуацията в Кашмир ескалира, като два индийски и един пакистански самолет бяха свалени. \r\nРегионът на Кашмир остава спорна територия между Индия и Пакистан от 1947 г. - след като двете страни получават независимост от Великобритания. Антиправителствените групи, опериращи в Джаму и Кашмир от 1989 г., искат независимост от Индия. По време на сблъсъците в Кашмир до днес са загинали над 70 хиляди души. \r\n \r\nПревод и редакция:", "date": "2019.08.08", "title": "„Анадолска агенция“: В Джаму и Кашмир са задържани над 500 души, има загинали"}
{"url": "http://www.focus-news.net/news/2019/08/08/2687783/burgas-obshtinata-i-politsiyata-premahnaha-nezakonni-postroyki-do-zhelezopatnite-linii-na-kompleks-slaveykov.html", "text": "Общината при съвместна акция с полицията, премахна новопоявили се незаконни постройки. Това съобщиха от пресцентъра на  Община Бургас . Временните постройки и палатките на самонастанилите се са били разположени в близост до железопътните линии в околностите на комплекс „Славейков“. При акцията на служителите от дирекция УКОРС и полицията е установено, че в тях живеят 20 възрастни  и 15 деца. Всички те са от Сливенско и Ямболско. Незаконните постройки са премахнати, а районът ще бъде почистен от фирма „Титан“. На придошлите цигани е издадена заповед да се върнат по родните си места в най-кратък срок. Служителите от дирекция УКОРС ще продължават да извършват проверки за незаконно настанили се фамилии. При констатирането на нов подобен случай, самонастанилите се  ще бъдат връщани по родните им места, а изградените от тях постройки и палатки – събаряни.", "date": "2019.08.08", "title": "Бургас: Общината и полицията премахнаха незаконни постройки до железопътните линии на комплекс „Славейков“"}
{"url": "http://www.focus-news.net/news/2019/08/08/2687785/kyustendil-obshtina-dupnitsa-oborudva-sgrada-prednaznachena-za-tsentar-za-krizisno-nastanyavane-na-bezdomni-litsa.html", "text": "Общината оборудва сграда, предназначена за Център за кризисно настаняване на бездомни лица. Това съобщи за  Радио „Фокус” – Кюстендил  Стефи Илиева, социален експерт към Община Дупница. Сградата е оборудвана със спални помещения, санитарни възли и трапезария и ще започне да приютява бедстващи хора от зимата. Центърът се намира на улица „Велико Търново“, само на метри от „Спешен център” и бившата „Военна болница”. Община Дупница разкрива социалната услуга с решение на Общински съвет и ще настанява потребители от 1 декември до 31 март. Ще се предлага подслон на бездомните лица за една нощ, както и осигурява топла храна за вечеря, при възможност и облекло, ще се съдейства и за търсене на медицинска помощ при необходимост. Капацитетът на Център за кризисно настаняване на бездомни лица е 12 места. Преди откриването му ще бъде определен и персонал от четирима души. Общата заложена сума за Центъра е в размер на 40 000 лева. \r\nВенцеслав ИЛЧЕВ", "date": "2019.08.08", "title": "Кюстендил: Община Дупница оборудва сграда, предназначена за Център за кризисно настаняване на бездомни лица"}
{"url": "http://www.focus-news.net/news/2019/08/08/2687786/blagoevgrad-nyama-zavishen-priem-na-patsienti-v-grada-zaradi-goreshtoto-vreme.html", "text": "Не се отчита завишен прием на пациенти в МБАЛ – Благоевград , оплакващи се от проблеми, заради горещото време, предаде репортер на  Радио „Фокус“ – Пирин . В областният център, както ѝ цялата област  е обявен жълт код. \r\nЛивия НИНОВА", "date": "2019.08.08", "title": "Благоевград: Няма завишен прием на пациенти в града заради горещото време"}
{"url": "http://www.focus-news.net/news/2019/08/08/2687790/tass-dvama-zaginali-i-chetirima-raneni-pri-vzriv-na-voenen-poligon-v-rusiya.html", "text": "Двама души са загинали, а още четирима имат травми с различна степен в резултат от взрив на реактивен двигател на ракета на полигон в Архангелска област, съобщиха в четвъртък от Министерството на отбраната на Русия, предава  ТАСС . \r\n„В резултат от произшествието са получили травми с различна степен на тежест шестима представители на Министерството на отбраната и предприятието разработчик. Двама специалисти са загинали от получените рани. Всички пострадали са транспортирани оперативно в медицинско заведение, където им е указана необходимата медицинска помощ“, съобщават от ведомството. \r\nПричина за инцидента е станал взрив на реактивен двигател, отбелязва пресслужбата на МО на Русия. „На площадката за изпитване на руското Министерство на отбраната в Архангелск, при изпитване на система за течно задвижване, е станала експлозия и продуктът се е запалил“, се казва в изявлението. \r\nМинистерството на отбраната подчерта, че „няма вредни емисии в атмосферата, радиационният фон е нормален“. \r\nСпоред губернатора на Архангелска област Игор Орлов не се налага евакуация на населението след инцидента в Северодвинск. На мястото на произшествието във военното поделение е изпратена санитарна авиация. По-рано източници на ТАСС съобщиха, че пожар е възникнал на кораб на територията на военно поделение край Северодвинск в района на Архангелск, 10 души са ранени. \r\n \r\nПревод и редакция:", "date": "2019.08.08", "title": "ТАСС: Двама загинали и четирима ранени при взрив на военен полигон в Русия"}
{"url": "http://www.focus-news.net/news/2019/08/08/2687775/yeni-safak-osnovnata-tsel-na-sdelkata-za-siriya-e-da-predotvrati-sblasatsi-mezhdu-turtsiya-i-sasht.html", "text": "Първостепенната задача на създаването на Съвместния оперативен център е да предотврати възможен конфликт между Турция и САЩ, твърди турски експерт по сигурността, цитиран от електронното издание на консервативния ежедневник  Yeni Safak . \r\nВ сряда Вашингтон и Анкара се съгласиха да създадат оперативен център в Турция, за да координират и управляват евентуална бъдеща зона за сигурност в Североизточна Сирия. \r\nВ интервю пред GZT.com специалистът по сигурността и тероризма Абдула Аджар оцени решенията, взети след тридневните преговори между военните делегации на двете страни. \r\n„Основната цел на създаването на Съвместния оперативен център е да се предотврати възможен конфликт между САЩ и Турция. Международната общност вече от доста време се опитва да установи последиците от евентуална турска военна операция в северната част на Сирия: как процесът може да се превърне в конфликт между САЩ и Турция, как кризата може да се задълбочи и докъде би довел процесът. Засега този риск е премахнат, или забавен“, каза Аджар. \r\n„Преди всичко Турция трябва да разсее задълбочаващата се концентрация на терористи в региона на изток от река Ефрат до 30-40 километра от границата, а след това да прекъсне уж „временните и тактически“ връзки, които САЩ изградиха с ПКК/ОНС/СДС („Работническата партия на Кюрдистан/Отрядите за народна самоотбрана/Съюза на демократичните сили) под претекста за борба с „Ислямска държава“, отбеляза специалистът. \r\nСпоред плановете на Анкара, дълбоката 30-40 километра зона за сигурност ще бъде контролирана от Турция в координация със САЩ. Въоръжените формирования на кюрдите в тази зона трябва да предадат тежкото въоръжение, с което разполагат. Също така, всички тунели, позиции и фортификации на ПКК в зоната за сигурност ще бъдат премахнати. \r\nТурция често изразява безпокойство във връзка с подкрепата на САЩ за фракциите на ПКК срещу Даеш в региона, заявявайки, че една терористична екипировка не може да се използва срещу друга. \r\n \r\nПревод и редакция:", "date": "2019.08.08", "title": "Yeni Safak: Основната цел на сделката за Сирия е да предотврати сблъсъци между Турция и САЩ"}
{"url": "http://www.focus-news.net/news/2019/08/08/2687787/gd-granichna-politsiya-intenziven-e-trafikat-na-granitsite-sas-sarbiya-gartsiya-turtsiya-i-rumaniya.html", "text": "Интензивен е трафикът на границите със Сърбия, Гърция, Турция и Румъния. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата с Република Сърбия на ГКПП „Калотина“ трафикът е интензивен на изход за леки автомобили. На границата с Република Гърция на ГКПП „Кулата“ и на ГКПП „Маказа“ трафикът е интензивен на изход за леки автомобили. На границата с Република Турция на ГКПП „Капитан Андреево“ и ГКПП „Лесово“ трафикът е интензивен на изход за товарни автомобили, и на ГКПП „Капитан Андреево на вход за леки автомобили. На границата с Румъния трафикът е интензивен на всички гранични контролно-пропускателни пунктове на изход за леки автомобили. На границата с Република Северна Македония трафикът е нормален на всички гранични контролно-пропускателни пунктове.", "date": "2019.08.08", "title": "ГД „Гранична полиция“: Интензивен е трафикът на границите със Сърбия, Гърция, Турция и Румъния"}
{"url": "http://www.focus-news.net/news/2019/08/08/2687789/vratsa-otkrito-e-tyaloto-na-deteto-koeto-izchezna-vav-vodite-na-reka-iskar-kray-vets-varuna.html", "text": "Открито е тялото на детето, което изчезна във водите на река Искър край ВЕЦ „Варуна“. Това съобщиха от  ОДМВР - Враца . Сигналът за изчезналото дете е подаден на 7 август 2019 г. в 13.02 часа в РУ - Мездра от 39-годишна жена от Мездра. Тя съобщила, че по време на къпане 10-годишният ѝ син, заедно с 12-годишния му вуйчо, влезли в канал, захранващ ВЕЦ „Варуна“ - Мездра. При влизане във водата, течението отнесло 12-годишния с инициали П.С. към съоръжение на ВЕЦ „Варуна“, след което момчето изчезнало. Незабавно са предприети издирвателни мероприятия по протежение на канала, както и в района на ВЕЦ-а, но детето не е било намерено. Днес в 11.40 часа тялото на П.С. е намерено от екип издирватели, които го открили в решетка на съоръжението на водната централа.", "date": "2019.08.08", "title": "Враца: Открито е тялото на детето, което изчезна във водите на река Искър край ВЕЦ „Варуна“"}
{"url": "http://www.focus-news.net/news/2019/08/08/2687792/desislava-todorova-bmchk-burgas-organizatsiyata-shte-vzeme-uchastie-v-izlozhenieto-po-povod-mezhdunarodniya-den-na-mladezhta.html", "text": "Организацията ще вземе участие в изложението, което ще се проведе в Морската градина, по повод Международния ден на младежта – 12 август. Това каза за  Радио „Фокус“ – Бургас  Десислава Тодорова,  специалист по младежките дейности в Областен съвет на БЧК – Бургас. По думите ѝ на 12 август в района на Пантеона ще се проведе младежко изложение по повод Международния ден на младежта, организирано от Министерството на младежта и спорта, с подкрепата на Община Бургас. „То ще стартира от 17.00 часа. На него ще се обединят много неправителствени организации, както и организации с кауза, които ще представят по нестандартен начин своята дейност. Ще има изнесени щандове и шатри, на които младежите ще могат да се информират за всяка от организациите“, отбеляза Тодорова. Тя добави, че по време на събитието Българският младежки червен кръст – Бургас ще представи своята иновативна игра „Рециклирай с нас“. „Това е една игра, свързана с екологията и е насочена към най-малките – децата от 2-3-годишна възраст до тези в предучилищна възраст. В нея децата ще се учат да събират отпадъците разделно. Освен това ще бъдат включени демонстрации по първа помощ, изнесени от младежите, които вече са обучени в нея. Предстоят ни и много други изненади“, каза още Тодорова. По думите ѝ след 20.00 часа отбелязването на деня продължава с „Фестивал на цветовете“. \r\nМария ПОПЧЕВА", "date": "2019.08.08", "title": "Десислава Тодорова, БМЧК – Бургас: Организацията ще вземе участие в изложението по повод Международния ден на младежта"}
{"url": "http://www.focus-news.net/news/2019/08/08/2687791/d-r-stefan-kirilov-natsionalen-park-rila-mazhat-izkapal-se-v-ezeroto-okoto-shte-bade-globen-ako-bade-ustanoven.html", "text": "Мъжът, изкъпал се в езерото Окото ще бъде глобен, ако бъде установен. Това каза в предаването  „Екологичен резонанс“  на  Радио „Фокус“  д-р Стефан Кирилов, главен експерт към Национален парк „Рила“. Той уточни, че са предприети необходимите действия за събиране на информация към момента, защото сигналът не е бил насочен към Национален парк „Рила“, а е бил оповестен по медиите. „Ще съберем данни по извършеното нарушение за навлизане в езерото. Сигналът не е получен към Националния парк, а беше оповестен по медиите. Ако беше получен сигналът при нас служители веднага щяха да извършат проверка на място. Засега нямаме представа кога е извършено нарушението, но при установяване на нарушителя, той ще бъде санкциониран“, обясни още експертът. От Националния парк се обръщат за съдействие към всички граждани, имащи информация за нарушителя. „От видеото се вижда, че мъж навлиза в езеро Окото и има голям брой посетители, които са в района и се надяваме за съдействие от тяхна страна. Събираме информация и от колеги и съмишленици. Изготвят се доклади по случая. След събиране на необходимата информация ще преминем към действия“, каза още д-р Кирилов. По думите му нарушителят ще бъде санкциониран с глоба, разписана в законодателството. „Санкцията е определена в Закона за защитените територии. За физически лица тя е от 500 до 5000 лева, като размерът на сумата зависи от нарушението. В медиите се посочват конкретни глоби, но няма как да се посочат сумите, тъй като те се определят когато е приключило административно-наказателното производство. Преди това няма как да се коментира конкретна глоба“, обясни експертът. Според д-р Кирилов посетителите трябва да бъдат по-отговорни и да спазват закона. „Парковата дирекция полага големи усилия за да опазва биологичното разнообразие и водното богатство на Рила с охранителна дейности и екологичен мониторинг. Провеждаме и образователни програми в посетителските центрове по места. Тези прояви обаче са импулсивни, спонтанни. Те се случват недостатъчна информираност за режимите и нормите в защитената територията, които целят дългосрочно опазване на емблематичните обекти на българската природа, съхранили се дълги години“, коментира д-р Кирилов. По думите му от началото на летния сезон има и други нарушения. Сред тях са нерегламентирано навлизане на моторни превозни средство в района на Седемте рилските езера и единични случаи на лов и риболов. „Важно е туристите да се движат само по маркираните маршрути и да не навлизат във водните обекти, да не замърсяват районите отпадъци, да не се късат цветя и да не се безпокоят дивите животни, както и да не се пали огън“, съветва експертът. Според него отклоняването от обозначените трасета е и сред основните причини за инциденти в планината. \r\nЙоланда ПЕЛОВА", "date": "2019.08.08", "title": "Д-р Стефан Кирилов, Национален парк „Рила“: Мъжът, изкъпал се в езерото Окото ще бъде глобен, ако бъде установен"}
{"url": "http://www.focus-news.net/news/2019/08/08/2687778/ea-daily-srabski-politik-predlozhi-kosovo-da-bade-predadeno-na-rusiya.html", "text": "Единственият начин Сърбия да запази Косово е да го даде чрез междудържавен договор за ползване от Русия. Това заяви в сряда председателят на партия „Здрава Сърбия“ Милан Стаматович, цитиран от агенция  EA Daily . \r\nПо неговите думи, само така Сърбия може да запази териториалната си цялост в момент, когато Тирана „приема нов закон, според който всеки човек с албански корени може да получи албанско гражданство“. Политикът смята, че Албания вече не крие намерението си да присъедини Косово. \r\n„Заради тези нови заплахи и опасността от създаване на „Велика Албания“ на територията на Сърбия, не бива да отхвърляме различни варианти, включително такъв, при който в Косово и Метохия ще бъде установено руско управление, докато сръбската земя и народ не бъдат в безопасност отново“, се казва в съобщението на партия „Здрава Сърбия“. \r\nСпоред Стаматович, така сърбите, живеещи в Косово, биха получили руско гражданство. \r\nРуската агенция припомня, че по-рано ръководството на Албания и Косово заявиха, че имат намерение да съгласуват и провеждат обща външна политика, както и да обединят дипломатическите представителства на Тирана и Прищина. \r\n \r\nПревод и редакция:", "date": "2019.08.08", "title": "EA Daily: Сръбски политик предложи Косово да бъде предадено на Русия"}
{"url": "http://www.focus-news.net/news/2019/08/08/2687796/blagoevgrad-zapochva-asfaltirane-na-uchastatsi-ot-obshtinskata-patna-mrezha-v-petrich.html", "text": "Започва асфалтиране на участъци от общинската пътна мрежа в Петрич. Това съобщиха от пресцентъра на  Общината . Проектът на Община Петрич е на стойност 4 420 534 лева и е защитен по ОП „Развитие на селските райони“. Това посочи на церемонията по първа копка кметът на Общината Димитър Бръчков. Предвидена е цялостна рехабилитация и полагане на нова асфалтова настилка на 8 км от общинската пътна мрежа, както и подобряване състоянието на прилежащата инфраструктура. Ще се ремонтират: старият път от Петрич до село Беласица; пътят Скрът - Габрене – Златарево; пътят от село Гега до отклонението за село Чурилово. С изпълнението на проекта Петрич ще се свързва с всички села от район Подгорие с нов, по-кратък маршрут. Този път - от град Петрич до село Беласица никога не е бил асфалтиран. Той започва от квартал \"Бухото\" и излиза под отбивката за селото, при главния път за Подгорието. Общата дължина на трасето е близо 4 километра. \"В Общия устройствен план на Общината сме заложи възможност и за жилищно строителство в този район“, уточни кметът Димитър Бръчков. Пътят Скрът - Габрене - Златарево, който ще бъде рехабилитиран, е една от натоварените пътни артерии в общината. Отсечката от село Гега, която ще се асфалтира, води към Чуриловски манастир, който Общината развива като дестинация в туризма.  \r\n„Продължаваме да работим, за подобряване състоянието на инфраструктурата, защото това е отправна точка както за инвестиции в нашата община, така и за развитието на туризма. И ще бъде резонно оценено“, обобщи кметът на Петрич Димитър Бръчков.  \r\nНа церемонията днес за старт на проекта по ОП „Развитие на селските райони“ присъстваха заместник областният управител Антоанета Янчева, председателят на Общинския съвет Георги Тренчев, съветници, кметове на кметства и представители на фирмата изпълнител. Молебен за здраве отслужи отец Ангел Кочев.", "date": "2019.08.08", "title": "Благоевград: Започва асфалтиране на участъци от общинската пътна мрежа в Петрич"}
{"url": "http://www.focus-news.net/news/2019/08/08/2687793/washington-examiner-rusiya-e-utroila-voennoto-si-prisastvie-v-krim-za-provezhdaneto-na-nastapatelni-operatsii-sreshtu-ukrayna.html", "text": "Според данни на разузнаването, от момента на незаконното анексиране на Крим през 2014 година Русия е увеличила числеността на своя военен контингент на полуострова близо три пъти в подготовка за възможни настъпателни операции срещу Украйна, пише американското консервативно издание  Washington Examiner  в материал, представен без редакторска намеса. \r\nРазмерът на руския военен контингент е нараснал значително, твърди естонското външно разузнаване. Множество военнослужещи, единици бронетанкова техника, артилерия, самолети и кораби бяха прехвърлени в тази бивша автономна република, разположена в Южна Украйна. \r\n„Целта на укрепването на руските сили в Крим е разполагането на руски формирования и военна техника за провеждане на евентуални настъпателни операции във вътрешността на Украйна в случай на по-широка конфронтация и предотвратяване на пристигането на международна помощ в тази страна“, се казва в доклада „Международна сигурност и Естония“. \r\nОт 2014 г. до 2018 г. Русия увеличи броя на своя военен контингент в Крим от 12,5 хиляди на 31,5 хиляди войници, както отбелязват авторите на доклада, като се позовава на данни от отворения сайт Inform Napalm. Броят на бронираните машини се увеличи от 92 на 583, а броят на артилерийските оръдия се увеличи от 24 на 162. Броят на самолетите се увеличи почти шест пъти, от 22 на 122. \r\nРуският флот също увеличи значително присъствието си в Крим: броят на корабите се увеличи от 27 на 78. Дълго време Русия имаше собствена военноморска база в Крим и тя винаги го смяташе за ключов елемент за защита на своите интереси в Черно море. \r\nПървоначално Русия нахлу в Крим, като изпрати там своите „зелени човечета“, но с увеличаването на военния контингент в този регион, тя започна да се държи дръзко. През ноември руските военни и гранични служители откриха огън по три украински военни кораба, които се опитаха да се преминат през Керченския проток край бреговете на Крим, като плениха 24 украински моряци. През април руски военен самолет прелетя няколко пъти около американския военен кораб Доналд Кук, приближавайки се на опасно разстояние от този американски кораб. Международни наблюдатели записаха как миналата година цели колони руски военни и военна техника окупират Източна Украйна, а по-рано през тази година те намериха там руски системи за водене на електронна война. \r\nЕстония, която е част от НАТО и се намира в Прибалтика, е сред най-потърпевшите от руската агресия. Естонските служители се оплакват от много години, че Русия провежда пропагандни и дезинформационни кампании в тяхната страна. Въпреки че Естония е доста малка страна, тя се съсредоточи върху противопоставянето на руската агресия, след като стана жертва на мащабна кибератака през 2007 г., когато работата на естонските банки, медиите и правителствените агенции беше парализирана. Естония обвини Русия в извършването на тези атаки, въпреки че участието на Кремъл в тях не е доказано. \r\nСлед анексията на Крим през 2014 г. САЩ предоставиха на Украйна военна помощ на стойност 1,5 милиарда долара, а Пентагонът планира да отпусне още 250 милиона долара за тази страна за закупуване на различно военно оборудване и оръжия. Междувременно Русия продължава да подкрепя сепаратистите в източна Украйна. \r\nБоевете между украинските правителствени сили и подкрепяните от Русия сепаратисти продължават няколко години, въпреки обявеното през 2015 г. примирие. Международните наблюдатели обаче съобщават за намаляване на интензивността на сблъсъците след 21 юли. \r\n \r\nПревод и редакция:", "date": "2019.08.08", "title": "Washington Examiner: Русия е утроила военното си присъствие в Крим за провеждането на настъпателни операции срещу Украйна"}
{"url": "http://www.focus-news.net/news/2019/08/08/2687799/sport-real-madrid-e-v-protses-na-pregovori-za-neymar.html", "text": "Испанският гранд Реал (Мадрид) подготвя голямата трансферна бомба на това лято, след като е в процес на преговори за привличането на бразилския нападател и най-скъп футболист в историята Неймар от ПСЖ. Това съобщи журналистът от \"El Chiringuito\" Жозе Алварес чрез профила си в „Туитър“. \r\nСпоред информацията всичко трябва да бъде решено до няколко дни. Журналистът отбелязва, че ако не настъпят непредвидени обстоятелства, бразилският нападател ще бъде представен на „Сантяго Бернабеу“. \r\nПрез миналия сезон 27-годишният нападател записа 28 мача с ПСЖ, вкара 23 гола и даде 13 асистенции, а в началото на лятото открито обяви, че иска да напусне „Парк де Пренс“ и да се завърне в Барселона. Каталунците продадоха бразилеца през лятото на 2017 година за рекордните в историята на футбола 222 милиона евро, но преговорите им с парижани за връщането на нападателя зациклиха. \r\nНемският авторитетен сайт transfermarkt.de оценява бразилския национал към момента на 180 милиона евро.", "date": "2019.08.08", "title": "Спорт: Реал (Мадрид) е в процес на преговори за Неймар"}
{"url": "http://www.focus-news.net/news/2019/08/08/2687797/milena-parvanova-ministerstvo-na-pravosadieto-ne-sa-registrirani-signali-predi-poyavata-na-informatsiyata-che-osinovenite-balgarcheta-v-sasht-sa-maltretirani.html", "text": "Не са регистрирани сигнали преди появата на информацията, че осиновените българчета в САЩ са малтретирани. Това каза на брифинг Милена Първанова, директор на дирекция “Международна правна закрила на детето и международните осиновявания”, предаде репортер на  Агенция “Фокус” . Тя обясни, че процедурата  по осиновяване на двете близначки е започнала през май 2011 г. и решение е получено през ноември 2011 г. \r\n“Близначките в този момент са били на 7 години, едното е със специално нужди, умствената изостаналост. Кандидат- осиновителите са заявили искане да осиновят децата”,допълни Първанова.  \r\n“До момента семейство има 4 биологични деца. В рамките две години  след осиновяването Министерството на правосъдието иска доклад за здравето на децата, прегледи при специалисти, образование, отношенията  с братя и сестри”, обясни директорът на дирекция “Международна правна закрила на детето и международните осиновявания”. \r\n“Докладите сочат че момичетата са се адаптирали добре към семейството. 1 ноември 2013 г. е било последното посещение на социалния работник и той е бил впечатлен от изключителната привързаност на децата към родителите”, посочи още Първанова. “Сигнали за децата не са публикувани до получената информация днес”, завърши Милена Първанова .  \r\nВиолета СИМЕОНОВА", "date": "2019.08.08", "title": "Милена Първанова, Министерство на правосъдието: Не са регистрирани сигнали преди появата на информацията, че осиновените българчета в САЩ са малтретирани"}
{"url": "http://www.focus-news.net/news/2019/08/08/2687794/d-r-veselin-iliev-dermatolog-ako-stoite-poveche-na-slantse-tryabva-da-izpolzvate-slantsezashtita-s-po-visok-faktor-i-po-chesto.html", "text": "Ако имате намерение да стоите повече на слънце, трябва да вземете слънцезащита с по-висок фактор и да я нанасяте по-често. Това каза в интервю за  Агенция „Фокус“  дерматологът д-р Веселин Илиев. Той подчерта, че трябва да избираме фактора на слънцезащитата спрямо това колко ще се излагаме на слънце. „След час-два ефектът му, особено ако влизате във водата, вече се изчерпва“, допълни той. Д-р Илиев каза още, че надеждният слънцезащитен крем зависи от възрастта. „Ако е дете, между 2-3 години или бебе, трябва да се вземат детски кремове. Те са с малко по-различен състав от другите кремове и не предизвикват реакции. Хората с мазна кожа трябва да си купят продукт със слънцезащита срещу мазна кожа. Трети вид слънцезащитен продукт е този, който има антиейдж състав, тоест за по-стари и набръчкани хора“, обясни той. \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.08.08", "title": "Д-р Веселин Илиев, дерматолог: Ако стоите повече на слънце, трябва да използвате слънцезащита с по-висок фактор и по-често"}
{"url": "http://www.focus-news.net/news/2019/08/08/2687795/sergey-rangelov-pss-berkovitsa-vazrastnite-turisti-sa-nay-nepodgotveni-v-planinata.html", "text": "Възрастните туристи са най-неподготвени в планината. Това каза за  Радио „Фокус“ – Видин  Сергей Рангелов, председател на ПСС - Берковица. Той посочи, че сега в планината край Берковица има много туристи от цялата страна, които ще се включат в прехода връх Ком – нос Емине. „Има и много други туристи, като застраховки се правят обикновено при излизане в планината от водача на групата. Възрастните туристи надценяват силите си и това обикновено води до инциденти“, каза Рангелов. Той посочи, че трябва да се знае маршрутът на групата и когато туристите пристигнат до крайната си точка, веднага да известяват за изостанали членове. „Обикновено всички очакват, че изостаналите от групата туристи ще се приберат и чак през нощта подават сигнал за помощ. През лятото опасността при такива инциденти е, че човек бързо се обезводнява, може да бъде ухапан от насекомо и да получи алергичен шок“, обясни Рангелов. Той допълни, че от началото на летния сезон няма инциденти с туристи в района на Берковица. \r\nАнна ЛОЗАНОВА", "date": "2019.08.08", "title": "Сергей Рангелов, ПСС - Берковица: Възрастните туристи са най-неподготвени в планината"}
{"url": "http://www.focus-news.net/news/2019/08/08/2687798/tssmp-montana-dvama-dushi-sa-kolabirali-zaradi-goreshtinite.html", "text": "Двама души са колабирали заради горещините. Това съобщиха за  Агенция „Фокус“  от  Център за спешна медицинска помощ - Монтана .  Информацията е към 14.00 ч. През последните дни в област Монтана са регистрирани 4 случая на припаднали хора заради горещините. \r\nНадежда ИВАНОВА", "date": "2019.08.08", "title": "ЦСМП - Монтана: Двама души са колабирали заради горещините"}
{"url": "http://www.focus-news.net/news/2019/08/08/2687800/blagoevgrad-s-darvorezba-prodalzhavat-kulturni-vecheri-traditsii-izkustvo-v-bansko.html", "text": "С дърворезба продължават Културни вечери „Традиции изкуство“ в Банско. Това съобщиха за  Радио „Фокус“-Пирин  от Музеен комплекс-Банско. По изключение тази седмицата заниманията не са планирани само за петък и събота, а за цялата седмица. Утре жителите и гостите на Банско ще имат възможността да наблюдават демонстрация на бродиране на сувенирни топки, а в Посетителски информационен център ще бъде открита изложбата „Доза изкуство“. Всеки ден до 24-и септември лятото ще бъде изпълнено с информационни разходки до историческите места край Банско, в музеите, толкова богати и интересни. Всеки петък, събота и неделя показно ще се демонстрира и как се прави така нареченото бушле, как се плетат топли шушони за студените планински дни, как се пресуква и тъче, как се преде и везе. \r\nНатали СТЕФАНОВА", "date": "2019.08.08", "title": "Благоевград: С дърворезба продължават Културни вечери „Традиции изкуство“ в Банско"}
{"url": "http://www.focus-news.net/news/2019/08/08/2687802/sofiya-zatrudneno-e-dvizhenieto-v-rayona-na-35-km-na-avtomagistrala-hemus-v-posoka-varna-zaradi-remont.html", "text": "Затруднено е движението в района на 35 км на автомагистрала „Хемус“ в посока Варна поради извършване на неотложна ремонтна дейност на пътната настилка в една от лентите. Това съобщиха от  ОДМВР - София . Образувала се е около 2-километрова колона от автомобили. Екипи на Пътна полиция към ОДМВР - София регулират трафика на място.", "date": "2019.08.08", "title": "София: Затруднено е движението в района на 35 км на автомагистрала „Хемус“ в посока Варна заради ремонт"}
{"url": "http://www.focus-news.net/news/2019/08/08/2687788/atlanticheskiyat-savet-sarbiya-ne-tryabva-da-poluchava-rusko-orazhie-ako-iska-v-es.html", "text": "Сърбия не трябва да получава руско оръжие, ако Белград действително иска да влезе в Европейския съюз. Това заяви изпълнителният вицепрезидент на аналитическия център Atlantic Council Деймън Уиълсън, цитиран от информационната агенция  „Новий День“ . \r\n„Страна, която отива към ЕС, не трябва да получава оръжие от Москва: това е несъвместимо“, заяви Уилсън в интервю за „Гласът на Америка“,  предава Balkanist.ru. \r\nВ отговор на въпроса дали Сърбия изпраща сигнали на Запад, като се сдобива с руско оръжие, Уилсън каза, че тези действия са „вредни, безотговорни и могат да навредят на целите на страната“. „Пътят на Сърбия към ЕС минава през нормализирането на отношенията с Косово, а не през оръжия от Москва. Косовският въпрос все още е отворен, но в същото време наблюдаваме руските усилия, сръбските игри и всички тези конфликтни отношения“, каза той. \r\nПо отношение на вътрешната политическа ситуация в Сърбия, Уилсън заяви, че „вярва в Конституцията и демократичните институции“, но добави, че „сръбската опозиция действа в трудни условия“. „Да бъдеш сръбска опозиция е много трудно! Те са в трудна ситуация и аз разбирам това. Не ми харесва как всичко се отразява в сръбските медии, затова говоря с вас. Много съм доволен от работата, извършена от сръбските редактори на „Гласът на Америка“, мисля, че това, което правите, е много важно“, отбеляза Уилсън.  \r\nВ същото време американски анализатор, след заместник-помощник държавния секретар Матю Палмър, не одобри намерението на някои представители на сръбската опозиция да бойкотират предстоящите парламентарни избори. По-специално той подчерта, че „е важно да участваме в надпреварата и да се борим за политически идеи чрез достъпни механизми“. \r\n \r\nПревод и редакция:", "date": "2019.08.08", "title": "Атлантическият съвет: Сърбия не трябва да получава руско оръжие, ако иска в ЕС"}
{"url": "http://www.focus-news.net/news/2019/08/08/2687804/12-godishno-dete-se-udavi-vav-vodite-na-reka-iskarobzor.html", "text": "12-годишно дете се удави във водите на река Искър. В сряда  в 13.02 часа в РУ - Мездра постъпва съобщение от майката на 10-годишното момче от град Мездра. Майката съобщава, че  детето ѝ и неговият вуйчо са се къпали в района на бента на река Искър в град Мездра. От сигнала на майката става ясно, че  12-годишно момче повлечено от водата в канал, захранващ ВЕЦ „Варуна“. Проведени са издирвателни мероприятия по протежение на канала, както и в района на ВЕЦ. Търсенето продължи близо 24 часа. В сряда в 11.40 ч. тялото на детето с инициали П. С. е намерено от екип издирватели. Тялото е открито в решетка на съоръжението на водната централа.", "date": "2019.08.08", "title": "12-годишно дете се удави във водите на река Искър(ОБЗОР)"}
{"url": "http://www.focus-news.net/news/2019/08/08/2687801/d-r-veselin-iliev-dermatolog-na-garba-nosa-ramenata-i-hodilata-tryabva-da-se-nanasya-slantsezashtiten-produkt-po-chesto.html", "text": "На гърба, носа, рамената и ходилата трябва да се нанася слънцезащитен продукт по-често и да им се обръща внимание. Това каза в интервю за  Агенция „Фокус“  дерматологът д-р Веселин Илиев. „В градска среда не се печете дълго време, а на плажа стоите по-дълго време и излагате цялото тяло. На градска среда ще се напекат малко ръцете и лицето, така че за тази среда трябва да нанасяте слънцезащита на определени зони. На плажа нанасяме слънцезащитни продукти на цялото тяло, особено на рамената, гърба, носа и бузите, които изгарят по-лесно“, уточни той. Д-р Илиев подчерта, че има зони, които трябва да се защитават допълнително, така наречените слънчеви балкони – гърба, носа, рамената и ходилата.  При изгаряне дерматологът съветва да спрем да се печем. „Второто, което може да се направи е да се купят лосиони, които за след силно изгаряне от слънце. Те успокояват малко кожата. В повечето случаи съдържат пантенол, витамини и успокояващи средства. При много силно изгаряне вече се търси и лекарска помощ“, допълни той. Съветът на д-р Илиев за хубав тен е да не се излага човек рязко на слънце, а да се подготви с една-две леки бани и постепенно да ги увеличава.  \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.08.08", "title": "Д-р Веселин Илиев, дерматолог: На гърба, носа, рамената и ходилата трябва да се нанася слънцезащитен продукт по-често"}
{"url": "http://www.focus-news.net/news/2019/08/08/2687806/ministar-biser-petkov-shte-se-sreshtne-s-kmeta-na-smolyan-nikolay-melemov-na-9-avgust.html", "text": "Министърът на труда и социалната политика Бисер Петков ще направи работно посещение в град Смолян на 9 август. Това съобщиха от пресцентъра на  Община Смолян . Програмата ще започне със среща с кмета на Общината Николай Мелемов.  \r\nПо-късно министър Петков ще посети Център за настаняване от семеен тип за деца без увреждания и Общностен център.  \r\nОт 11.30 часа той ще се запознае с дейността на Държавното предприятие „Българо-германски център за професионално обучение“ клон Смолян, който се намира на ул. „Искра“ 8, като посещението е открито за представителите на медиите. Около 12.20 часа министър Петков ще даде брифинг в сградата на Центъра.", "date": "2019.08.08", "title": "Министър Бисер Петков ще се срещне с кмета на Смолян Николай Мелемов на 9 август"}
{"url": "http://www.focus-news.net/news/2019/08/08/2687807/reuters-predsedatelyat-na-polskiya-parlament-podade-ostavka-sled-skandal-s-izpolzvane-na-darzhaven-samolet-za-chastni-patuvaniya.html", "text": "Председателят на полския парламент Марек Кушчински заяви в четвъртък, че си подава оставката, след като бе разкрито, че е използвал държавни самолети за частни пътувания на членове на семейството му, предава  Reuters . \r\nСкандалът се разразява в навечерието на парламентарните избори в страната на 13 октомври и британската агенция очаква той да се отрази на резултата на управляващата партия „Право и справедливост“ (ПиС). \r\n„Възнамерявам да си подам оставката утре“, заяви Кушчински на пресконференция, три дни, след като се извини, че е използвам правителствения самолет „Гълфстрийм“ за 23 полета със своето семейство. \r\nПолитическите анализатори заявиха, че до четвъртък от ПиС са възприели изчаквателен подход с надеждата скандалът да замре в разгара на летните ваканции. Но след като полските медии разкриха нови подробности за полетите и посочиха разликите в обясненията на Кушчински и правителството, потенциалните загуби са станали прекалено големи, за да бъдат пренебрегнати, коментира „Ройтерс“. \r\nАнкета, публикувана от вестник „Супер Експрес“ в четвъртък показва, че близо две трети от поляците искат Кушчински да подаде оставка. \r\nВ проучване на общественото мнение, проведено от агенция IBRiS преди избухването на скандала, ПиС водят с 41,7% преди парламентарния вот през октомври. Основният опозиционен блок, центристката „Гражданска Платформа“, има 25%, а групата леви партии са с 10.2%. \r\n \r\nПревод и редакция:", "date": "2019.08.08", "title": "Reuters: Председателят на полския парламент подаде оставка след скандал с използване на държавен самолет за частни пътувания"}
{"url": "http://www.focus-news.net/news/2019/08/08/2687803/tssmp-sliven-postapili-sa-signali-za-kolabirali-hora.html", "text": "Постъпили са сигнали за колабирали хора. Това съобщиха за  Агенция „Фокус“  от  Център за спешна медицинска помощ - Сливен . През лятото хората се дехидратират и това води до прилошаване. От ЦСМП допълниха, че става въпрос за един-два случая, като според тях това не се дължи на жегите. Стана ясно, че всеки ден има хора, които търсят спешна помощ, но са предимно възрастни хора или такива с хронични заболявания. Младите хора също търсят медицинска помощ. Главното при тях е, че не пият достатъчно вода и се дехидратират.  \r\nНадежда ИВАНОВА", "date": "2019.08.08", "title": "ЦСМП – Сливен: Постъпили са сигнали за колабирали хора"}
{"url": "http://www.focus-news.net/news/2019/08/08/2687808/vidin-nov-fontan-shte-krasi-tsentralnata-gradska-chast-na-grada.html", "text": "Нов фонтан ще краси централната градска част на Видин. Това заявиха за  Радио „Фокус“ – Видин  строителите от фирмата, която участва в ремонта на видинския площад. Фонтанът ще бъде във формата на сфера,  от която ще се разпръсква вода. Такъв фонтан строителите наричат – „глухарче“. Той ще се намира на мястото на сегашния фонтан зад сградата на Общината, който обикновено образува зеленясало езеро, чиято вода мирише лошо. Новият фонтан ще бъде изграден от гранит, с който ще бъде покрит и целият площад. Фонтанът, намиращ се пред паметника на Трети пехотен Бдински полк ще запази своя вид. При него ще бъдат подменени помпите и дюзите. Планиран е нов фонтан да се изгради и пред музейната сграда „Конака“. \r\nАнна ЛОЗАНОВА", "date": "2019.08.08", "title": "Видин: Нов фонтан ще краси централната градска част на града"}
{"url": "http://www.focus-news.net/news/2019/08/08/2687811/milena-parvanova-ministerstvo-na-pravosadieto-osinovenite-balgarcheta-v-sasht-sa-v-dobro-zdravoslovno-sastoyanie-napraveno-im-e-palno-meditsinsko-izsledvane.html", "text": "Осиновените българчета в САЩ са в добро здравословно състояние, направено им е пълно медицинско изследване. Това заяви на брифинг Милена Първанова директор на дирекция “Международна правна закрила на детето и международните осиновявания”, предаде репортер на  Агенция “Фокус” . \"Съгласно информацията от Външното министерство днес децата са настанени на безопасно място и са под закрила на шерифски офис на окръг Шанън, щата Мисури”, добави Първанова. “По смисъла на конвенцията за международно осиновяване в държавата на осиновителите трябва да се предприемат всички необходими мерки за закрила на деца, за които е констатиран риск”, обясни директорът на дирекция “Международна правна закрила на детето и международните осиновявания”. “Министерство на правосъдието изпрати писмо до генералния консул на САЩ в България като представител на държавния департамент на САЩ, който е централен орган по конвенцията за международно осиновяване за предоставяне на пълна и подробна информация за положението на децата и мерките, които са предприети за тяхната закрила”, посочи още Първанова. \"До настоящия момент Министерството на правосъдието не е получавало информация за случаи на малтретирани деца от осиновителите при условията на международно осиновяване”, добави Милена Първанова.  \r\nВиолета СИМЕОНОВА", "date": "2019.08.08", "title": "Милена Първанова, Министерство на правосъдието: Осиновените българчета в САЩ са в добро здравословно състояние, направено им е пълно медицинско изследване"}
{"url": "http://www.focus-news.net/news/2019/08/08/2687812/varna-komandirovanite-za-lyatoto-v-grada-ognebortsi-pomagali-osnovno-pri-katastrofi-na-patya-za-zlatni-pyasatsi.html", "text": "Основно при пътни инциденти на главния път за курортите са се отзовавали пожарникарите, които дежурят в курорта Златни пясъци през лятото. Служителите на МВР от вътрешността на страната тази година ще работят до септември, което е повече от минали години. Това обясни в интервю за  Радио „Фокус“ – Варна  директорът на Регионалната дирекция по пожарна безопасност и защита на населението в града комисар Тихомир Тотев. По думите му от началото на активния туристически сезон на територията на курортите не са регистрирани сериозни инциденти. Пожарите, възникнали в отрасъл „Ресторантьорство и хотелиерство“ са шест. По-чести са пожарите, възникнали в сухи треви. До момента са ликвидирани 37 произшествия на територията на курорта „Златни пясъци“. \r\nДиана СТОЕВА", "date": "2019.08.08", "title": "Варна: Командированите за лятото в града огнеборци помагали основно при катастрофи на пътя за Златни пясъци"}
{"url": "http://www.focus-news.net/news/2019/08/08/2687805/kyustendil-v-oblastta-nyama-konstatirani-sluchai-na-zaboleli-zhivotni-ot-afrikanska-chuma-po-svinete.html", "text": "В областта няма констатирани случаи на заболели животни от африканска чума по свинете. Това стана ясно по време на провелото се заседание на Областната епизоотична комисия в града, предаде репортер на  Радио „Фокус” – Кюстендил . Към настоящия момент обстановката е благоприятна и на този етап няма опасност по отношение на това заболяване на територията на областта. В заседанието на комисията взеха участие областният управител на Кюстендил Виктор Янев, неговият заместник Райчо Цветин, който е председател на комисията, както и представители на различни институции. Беше посочено, че е необходимо много сериозно да се спазват превантивните мерки, за да не се разпространи болестта и в област Кюстендил.  \r\nОбластният управител предложи за следващите заседания на Областната епизоотична комисия да бъдат поканени за участие и представители на общините от областта. Присъстващите бяха запознати с епизоотичната обстановка на територията на страната. Коментирано бе също, че набелязаните по-рано мерки се спазват и се извършва стриктен контрол във фермите тип А. Скоро се очакват и актуалните пълни списъци относно броя на отглежданите свине по населени места – личните стопанства от така наречения „заден двор”. Присъстващите на срещата бяха запознати и с новата заповед на министъра на земеделието, храните и горите относно контрола и отстрелването на диви свине. Във връзка с тази заповед ще бъдат добавени нови мерки, като: повишаване на бдителността и претърсване на ловно-стопанските територии за установяване на мъртви диви свине или на такива с нетипично поведение в горските територии; базите за интензивно стопанисване на дивеч и около свиневъдните ферми. Необходимо е да бъде изготвена от съответните държавни горски стопанства информация за лицата, които ще ловуват през съответния период. В срок до 20 август трябва да се изградят селективни капани за улов на дива свиня. Във връзка с тази заповед държавните горски стопанства и държавните ловни стопанства ще изплащат на ловците по 150 лв. на намерен и докладван труп на дива свиня, както и по 50 лв. за брой отстреляна дива свиня при индивидуален лов. Това са средства, които се отпускат извън определените инфектирани зони. \r\nВенцеслав ИЛЧЕВ", "date": "2019.08.08", "title": "Кюстендил: В областта няма констатирани случаи на заболели животни от африканска чума по свинете"}
{"url": "http://www.focus-news.net/news/2019/08/08/2687813/rzi-pazardzhik-savetva-kak-da-se-predpazim-ot-visokite-temperaturi-i-goreshtinite.html", "text": "През последните години значително се увеличиха дните с високи и екстремно високи температури, съобщиха от  РЗИ-Пазарджик . Според здравните експерти за топлинни вълни говорим, ако в два поредни дни температурите са над 30 градуса и прогнозата за третия ден е също такава. Летните жеги в града могат да се окажат изтощителни за човешкия организъм. За да предпазим здравето си през дните с високи температури експертите от РЗИ-Пазарджик съветват да се пазим от горещините като се преместим се в най-хладната стая, особено през нощта. Ако не е възможно да се поддържа хладна температура в дома, да прекарваме 2-3 часа от деня на хладно (например в обществена климатизирана сграда). Да избягваме да излизаме навън в най-горещите часове на деня. Избягвайте изморителна физическа активност. Ако ви предстои такава – свършете я в най-хладната част на деня, която обикновено е сутрин между 4.00 и 7.00 часа. Стойте на сянка. Не оставяйте деца или животни в паркиран автомобил, съветват още от РЗИ.", "date": "2019.08.08", "title": "РЗИ-Пазарджик съветва как да се предпазим от високите температури и горещините"}
{"url": "http://www.focus-news.net/news/2019/08/08/2687814/razgrad-vzeta-e-myarka-za-neotklonenie-zadarzhane-pod-strazha-na-obvinenoto-v-prane-na-pari-semeystvo-ot-selo-yasenovets.html", "text": "Окръжната прокуратура в Разград и с определение на съда е взета мярка за неотклонение „Задържане под стража“ на обвиненото в пране на пари семейство от село Ясеновец. Това съобщиха от  Апелативна прокуратура - Варна .   \r\nРазградският окръжен съд е уважил исканията на Окръжната прокуратура в Разград да бъде взета мярка за неотклонение „Задържане под стража“ на обвинените в пране на пари Сезгин З. и живеещата с него на семейни начала Сюзан С.   \r\n41-годишният Сезгин е обвиняем за придобиване на два имота - в село Ясеновец и Разград, и на автомобил „Мерцедес“ в град Есен, Германия, със средства от тежко умишлено престъпление, както и за държане на сумата от около 400 000 евро, 150 000 лева и около 2 кг златни накити в съучастие със съжителката си Сюзан.  \r\nПрестъплението по член 253, ал. 5, във връзка с ал. 4, 3 и 1 от НК / пране на пари/ е извършено като продължавано деяние в периода от 5 февруари 2009 г. до 6 август 2019 г. Имуществото и средствата, които 41-годишният обвиняем е придобил и държал в тайник в дома си, са в особено големи размери, като случаят е особено тежък.  \r\n38-годишната Сюзан С. също е купувала имоти със средства, за които е знаела, че са придобити от укриване и неплащане на данъчни задължения. През 2018 г. обвиняемата закупила апартамент с площ от 98 кв. м, заедно с изба и таван за сумата от почти 97 000 лева, както и търговско помещение в Разград за 15 300 лева. През юни тази година в германския град Шифдорф тя придобила автомобил „БМВ“ за сумата  15 200 лева. \r\nСемейството от Ясеновец бе разкрито след сигнал и операция, проведена под ръководството на Окръжната прокуратура в Разград от служители на ГД БОП и ОД на МВР. Задържан бе и бащата на Сезгин – 62-годишният Шакир М., който ще остане в ареста до събота, след като Окръжната прокуратура в Разград го задържа за срок до 72 часа.  \r\nИмотната фамилия от Ясеновец притежава и голяма къща с кухня, стопанска сграда и изба в селото, както и апартамент от 120 кв. м в Разград със стая в приземния етаж на кооперацията и таванско помещение.  \r\nОкръжната прокуратура в Разград е наложила забрана на обвиняемите да напускат страната и е уведомила КОНПИ за образуваното досъдебно производство за пране на пари.  \r\nДействията по разследването продължават.", "date": "2019.08.08", "title": "Разград: Взета е мярка за неотклонение „Задържане под стража“ на обвиненото в пране на пари семейство от село Ясеновец"}
{"url": "http://www.focus-news.net/news/2019/08/08/2687819/mzhg-startirat-terennite-proverki-na-fizicheskite-blokove-za-kampaniya-2019-g.html", "text": "Стартират специализирани теренни проверки на физически блокове (ФБл), с цел обновяване на данните в Системата за идентификация на земеделските парцели (СИЗП) за Кампания 2019.Това съобщиха от пресцентъра на  Министерство на земеделието, храните и горите . \r\nПроверките ще установят дали площите във ФБл, включително и тези, заявени извън обхвата на слоя „Площи, допустими за подпомагане” за Кампания 2019 г., отговарят на условията за подпомагане съгласно Наредба № 2 от 26 март 2018 г. за критериите за допустимост на земеделските площи за подпомагане по схеми и мерки за плащане на площ. \r\nПо този начин ще се определят и актуализират границите на физическите блокове, както и начинът им на трайно ползване. \r\nТеренните проверки ще се провеждат при съблюдаване на мерките срещу разпространението на АЧС, като ще стартират от районите на страната свободни от заразата и тези, в които са приключили мерките за дезинфекция и огнищата са ликвидирани. \r\nПрез тази година на завишен контрол подлежат ФБл, в които са заявени площи по схемите за обвързано подпомагане за плодове и зеленчуци, включително тези, при които към момента на заявяване, посочената култура не отговаря на начина на трайно ползване на физическия блок. \r\nОбластните дирекции „Земеделие” организират извършването на проверките, изготвят графици и информират кметовете на населените места и земеделските стопани. Те могат да се извършват и без присъствието на земеделските стопани, в случаи, когато по обективни причини не е бил осъществен контакт със земеделския стопанин или когато, въпреки че е информиран, не присъства по време на проверката по график. \r\nИндикативните графици за проверка, както и всяка друга информация от значение за провеждането на теренните проверки, се публикуват на интернет страниците на Областните дирекции „Земеделие”, и всички  общински служби по земеделие в областта. \r\nВ резултат на данните от извършените теренни проверки, които се предвижда да приключат до 1 октомври и предстоящото дешифриране на Цифровата ортофото карта от новото самолетно/сателитно заснемане, ще бъде определен обхвата на специализирания слой „Площи, допустими за подпомагане“ за кампания 2019 г.", "date": "2019.08.08", "title": "МЗХГ: Стартират теренните проверки на физическите блокове за Кампания 2019 г."}
{"url": "http://www.focus-news.net/news/2019/08/08/2687810/silistra-v-svinekompleksa-v-selo-popina-priklyuchvat-deynostite-po-likvidirane-na-problema-vav-vrazka-s-afrikanska-chuma-po-svinete.html", "text": "До петък на територията на свинекомплекса в село Попина приключват всички дейности по ликвидиране на проблема във връзка с регистрирания там вирус – евтанизирани и загробени са 22 095 прасета и фуражът за тях, унищожени са лекарствата, предстои дезинфекция. Това стана ясно на поредното заседание на Областна епизоотична комисия - Силистра, свикано от областния управител Ивелин Статев, съобщиха от пресцентъра на  Областната администрация - Силистра . Остава охранителният пост пред самия комплекс. Продължават дейностите в село Втерен – за евтанизиране са още 4 000 прасета, с други  около 4 000 е приключено до снощи, като е предвидено проблемът да бъде решен до неделя. На екарисаж са пратени 300 кг конфискувани от граждани хранителни продукти от свински произход. Служители на ОДБХ дежурят на ГКПП. В 20-километровата зона в общините Силистра, Ситово и Главиница предстои евтанизиране на нерегистрираните прасета. В т.нар. заден двор са останали за доброволно консервиране 151 прасета от списъка на маркираните. \r\nРегистриран е нов случай, този път с диво прасе в село Осен. Наблюдава се и проблемът в село Черногор с малко стопанство на местен жител, който е имал издадени 5 наказателни постановления по Закона за ветеринарно-медицинската дейност, по които си е платил глобите, но е забранено да бъдат извеждани животните извън територията, на която ги отглеждат. Комисията утвърди серия от мерки с цел снабдяване на местното население с дърва за огрев и снабдяване с дървесина на дървопреработващите фирми - при спазване стриктно на мерките за биосигурност, само от държавни и от общински структури, и от фирми, имащи сключен договор за дърводобив, ще продължат дейностите по дърводобив и транспорт на дървесината на територията на ДГС Силистра, ДГС Тутракан и ДЛС „Каракуз“, чиито директори по препоръка на МЗХГ влизат в състава на Областна епизоотична комисия, следващото заседание на което е на 15 август от 13 ч. в Областна администрация Силистра. Забранява се допускането на индивидуални посещения в горските територии е цел събиране на отпадъчна дървесина. Директорите на трите стопанства ще осъществяват контрол по изпълнение на дейностите по дърводобив и транспорт на дървесина и по спазване на мерките за биосигурност, изготвени от ОДБХ.", "date": "2019.08.08", "title": "Силистра: В свинекомплекса в село Попина приключват дейностите по ликвидиране на проблема във връзка с африканска чума по свинете"}
{"url": "http://www.focus-news.net/news/2019/08/08/2687820/v-montana-se-organizira-anonimno-i-bezplatno-konsultirane-i-izsledvane-na-hiv-prez-avgust.html", "text": "Във връзка с провеждането на лятна АНТИСПИН кампания РЗИ – Монтана съвместно със здравни медиатори, доброволци от Българския младежки червен кръст-Монтана  планира тематични беседи и разпространяване на здравно-образователни материали и презервативи, както и анонимно и безплатно консултиране и изследване за ХИВ на терен с бързи тестове. Това съобщиха за  Радио „Фокус“ – Видин  от РЗИ- Монтана. Анонимното и безплатното консултиране и изследване за ХИВ ще се проведе в Монтана на 16 август на басейн – САК ”Аугуста”, на 21 август  в  квартал „Кошарник“ в здравния център, на 23 август на централния площад „Жеравица“, на 28 август в здравния център в село Габровница, на 12 септември в централната градска част в Лом. През целия период на кампанията от 15 август до 15 септември 2019 г. всеки желаещ може да провери своя ХИВ статус, като се изследва анонимно и безплатно от 09.00 ч. до 15.00 ч. в лабораторията на РЗИ – Монтана – пл. “Жеравица“ №3, етаж 5.", "date": "2019.08.08", "title": "В Монтана се организира анонимно и безплатно консултиране и изследване на ХИВ през август"}
{"url": "http://www.focus-news.net/news/2019/08/08/2687817/tesnolineykata-septemvri-dobrinishte-e-edin-ot-prioritetite-na-bdzh.html", "text": "Във връзка с появили се опасения в общественото пространство за закриване на теснолинейката, управленският екип на БДЖ държи да поясни, че в никакъв момент не е имало такива намерения, дори напротив -  работи се в посока за развитие и популяризиране на уникалната по рода си теснопътна линия на територията на страната. Това съобщиха от пресцентъра на  \"Холдинг БДЖ\" ЕАД .   \r\nМоментните затруднения в обслужването на влаковете по трасето през последните дни са предизвикани от възникнали аварийни необходимости за ремонти по локомотивите. Тяговият подвижен състав, който в момента обслужва теснолинейката, е морално остарял, произведен през 1965 г. и 1988 г., и резервните части за тях са изключително дефицитни, което затруднява процеса по тяхната поддръжка. \r\nТекущият договор за доставка на резервни части се изпълнява от румънска фирма, като за последната получена доставка е извършена рекламация на частите. По тази причина се забавя процеса по извършване на ремонти на три локомотива. \r\nЗа осигуряване на услугата в дългосрочен план е извършено проучване и са установени контакти с производители на такъв тип локомотиви за технологична помощ в Германия, както и за нов подвижен състав за теснопътната линия Септември-Добринище. \r\nОбмисля се и вариант за закупуване на шинобуси и на специализирани мотриси.", "date": "2019.08.08", "title": "Теснолинейката Септември-Добринище е един от приоритетите на БДЖ"}
{"url": "http://www.focus-news.net/news/2019/08/08/2687815/kyustendil-speshnite-meditsi-ne-sa-reagirali-na-signali-za-pripadnali-patsienti-zaradi-visokite-temperaturi.html", "text": "Спешните медици в Кюстендил не са реагирали на сигнали за припаднали пациенти заради високите температури. Това съобщиха за  Радио „Фокус” – Кюстендил  от „Спешен център” – Кюстендил. Справката до 15.00 часа сочи, че през деня не са постъпвали сигнали за припаднали хора заради горещото време, нуждаещи се от намеса на дежурните медицински екипи. Спешният център в града, както и филиалите в останалите населени места, имат готовност за реакция. \r\n \r\nВенцеслав ИЛЧЕВ", "date": "2019.08.08", "title": "Кюстендил: Спешните медици не са реагирали на сигнали за припаднали пациенти заради високите температури"}
{"url": "http://www.focus-news.net/news/2019/08/08/2687816/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Една от тези теми е реставрацията и консервацията на фасадата на Етнографската къща в Асеновград. За обновяването на уникалната сграда са отпуснати близо 13 000 лева от Министерството на културата. Със средствата ще се реновират оригиналните стенописи по фасадата, като ще бъде запазен автентичния вид и емблематичния син цвят, заради който музеят е известен още като „Синята къща“.  Художествената реставрация започва през октомври и ще продължи близо месец. Подробности по темата ще научите от Иван Дуков, директор на Историческия музей в Асеновград. \r\nВ предаването днес ще посетим и Бачковския манастир. Точно седмица остава до 15 август – Успение Богородично, когато светата обител ще отбележи и своя празник. Ежегодно повече от 15 000 вярващи отбелязват Голяма Богородица в Бачковския манастир и вярват, че на този ден Божията майка чува молитвите на всички. Повече за историята на обителта и за туристическия интерес към нея ще ни разкаже Ивайло Мирчев, експерт от ОП „Туризъм“ в Асеновград. \r\nУлтрамаратонът „Персенк Ултра“ ще се проведе за седма поредна година в Асеновград. От 16 до 18 август бегачите отново ще премерят сили на три различни дистанции. Стотици ще вземат участие в предстоящото събитие, а повече информация за него ще ни сподели Николай Марангозов, организатор на състезанието и председател на Сдружение „Български ултрамаратони“. \r\nПредаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.08.08", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/08/08/2687818/milena-parvanova-ministerstvo-na-pravosadieto-mezhdunarodnite-osinovyavaniya-prodalzhavat-da-namalyavat-prez-poslednata-godina.html", "text": "Статистиката за последната година сочи, че международните осиновявания продължават да намаляват. Това заяви на брифинг Милена Първанова, директор на Дирекция \"Международна правна закрила на детето и международни осиновявания\", предаде репортер на  Агенция \"Фокус\" . \"За изминалата година са осиновени 290 деца, 104 от тях са били чрез процедурата за осиновяване по специалните мерки\", добави Първанова. Милена Първанова направи сравнение с 2014 г., когато осиновяванията и осиновените деца са били над 450.  \r\nВиолета СИМЕОНОВА", "date": "2019.08.08", "title": "Милена Първанова, Министерство на правосъдието: Международните осиновявания продължават да намаляват през последната година"}
{"url": "http://www.focus-news.net/news/2019/08/08/2687825/makfaks-makedoniya-razsledvat-chernogorets-za-prodazhbata-na-dashterya-si-za-pet-hilyadi-evro.html", "text": "Гражданин на Черна гора е разследван по подозрение, че е продал дъщеря в чужбина за сумата от пет хиляди евро, предава македонската информационна агенция  „Макфакс“ . \r\nПолицията разследва 40-годишен жител на Подгорица, за който се подозира, че е виновен в престъпление за търговия с хора. Уточнява се, че през 2017 г. мъжът е договорил и организирал превоз от Черна гора за своята 12-годишна дъщеря, с цел сключване на уреден брак. \r\n \r\n Тереза Герова", "date": "2019.08.08", "title": "„Макфакс“ (Македония): Разследват черногорец за продажбата на дъщеря си – за пет хиляди евро"}
{"url": "http://www.focus-news.net/news/2019/08/08/2687823/plovdiv-chetiri-koli-goryaha-v-saedinenie.html", "text": "Четири моторни превозни средства горяха днес в Съединение, съобщиха от  ОДМВР – Пловдив . Малко преди 3 часа било съобщено за обхванати в пламъци леки автомобили „Мерцедес“ и „Шкода“, паркирани в двора на 44-годишен жител. На адреса са изпратени служители от РУ – Труд и противопожарната служба в града. След приключване на гасителните действия е установено, че първата кола е унищожена изцяло, а на втората са нанесени щети по предната част. Близо час по-късно екипите били насочени към базата на мелница на ул. „Чардафон Велики“, където пожар изпепелил товарен автомобил „МАН“ и трактор. Местопроизшествията са запазени. Извършени са огледи. В рамките на досъдебно производство се изясняват причините и обстоятелствата, довели до запалванията.", "date": "2019.08.08", "title": "Пловдив: Четири коли горяха в Съединение"}
{"url": "http://www.focus-news.net/news/2019/08/08/2687822/kommersanty-bivsh-sledovatel-po-osobeno-vazhni-dela-poiska-ot-ruskata-prokuratura-da-obrazuva-nakazatelno-delo-sreshtu-stalin.html", "text": "Бившият следовател по особено важни дела на Генералната прокуратура Игор Степанов изисква от следователите да образуват наказателно производство срещу Йосиф Сталин. Така той планира да постигне правна оценка на масовите екзекуции и заточения, извършени със заповед, подписана от вожда на СССР. Експертите отбелязват значението на обсъждането и осъждането на съветските репресии, пише руското издание  „Коммерсанть“  в материал, представен без редакторска намеса. \r\nСтепанов е подал заявлението за репресиите, извършени по заповед на Йосиф Сталин, до Генералната прокуратура и Следствения комитет на Русия (СКР). Той се позовава на заповед на НКВД (Народен комисариат по вътрешните работи) № 00447 от 30 юли 1937 г. „За операция по репресиране на бивши кулаци, престъпници и други антисъветски елементи“. В документа са дадени конкретни цифри: да се разстрелят 82,7 хиляди души, а още 193,4 хиляди да се заточат в лагер. Постановлението за приемане на заповедта е подписано от члена на Политбюро и секретар на ЦК ВКП(б) Йосиф Сталин. По този начин, обяснява в заявлението Степанов, Сталин трябва да се счита за „организатор на масови убийства, т.е. геноцид на православни свещеници и други граждани“. Репресирани са и роднини на господин Степанов – около 20 души, предимно свещеници. \r\n„СКР е изпратил заявлението в ГСУ СКР в Москва и повече нямаше известие от там. Незнайно защо Генералната прокуратура препрати молбата в Ивановска област“, разказа пред „Коммерсанть“ господин Степанов. Следователите от ивановското СУ на СКР са отказали да приемат заявлението и да проведат процесуална проверка, като са пояснили, че бившият им колега не е съобщил „конкретни сведения за обстоятелствата, показващи признаци на престъпления“ в действията на Сталин. Степанов е обжалвал отказа в областната прокуратура, надзираваща работата на следователите. Но заместник-прокурорът Евгений Романовски не е намерил нарушения. \r\nПриемането на постановлението за утвърждаване на заповед № 00447 на НКВД от Политбюро на ЦК на ВКП(б) не е достатъчно основание за образуване на наказателно дело“, поясни Романовски и не реши да отменя решението на следователя. \r\nСтепанов е обжалвал този отговор, като се е позовал на Конституционния съд на Руската Федерация, който в определение от 25 юни тази година посочва незаконосъобразността на отказа да се приеме заявлението без процесуална проверка. Той подчертава, че е готов да стигне до Европейския съд по правата на човека, като неговата цел не е самото наказателно дело, а официална юридическа оценка. официалната правна оценка. „Не може да се образува наказателно дело във връзка със смъртта на заподозрян - СКР ще откаже. Но преди това прокуратурата е длъжна да даде правна оценка на действията на Сталин - казва Степанов. - Сега няма правна оценка и следователно култът към Сталин е запазен, паметниците му се поставят. В Русия има над сто паметника на Сталин, както ми казаха в кметството на Новосибирск, обяснявайки защо там е издигнат такъв монумент“. Напомняме,че наказателно дело срещу Йосиф Сталин и редица съветски ръководители е образувано през 2009 година от ГСУ СБ на Украйна за масовия глад през 1932-1933 гг. Съдиите потвърждават извода на следователите, че обвиняемите са извършили това престъпление и са закрили делото във връзка с тяхната смърт. „Искам, както в Украйна, да бъде потвърдено престъплението на Сталин“, поясни Степанов. \r\nВ Русия престъпните действия на Сталин не са осъдени официално, поясни пред „Коммерсанть“ заместник-председателя на съвета на научно-просветителския център „Мемориал“, един от водещите специалисти по историята на органите ВЧК-ОГПУ-НКВД Никита Петров. „Искането на Игор Степанов е по своему новаторство“, казва Петров, като отбелязва, че не му е известно някой друг да е подавал аналогичен иск: „У нас даже не са образувани наказателни дела по конкретни престъпления. Катин е разследвана (масовото убийство на близо 22 хиляди пленени поляци през 1940 година), но тогава прокуратурата не предявява обвинения на Сталин и правителството, виновни за назначаването на ръководителя на НКВД Лаврентий Берия и неговото обкръжение. В Русия има някакъв особен пиетет пред Сталин, нежелание да се забележи, че той е обикновен престъпник“. През 2015 г. руски правозащитници инициираха публичен трибунал срещу сталинизма, Сталин и неговия вътрешен кръг. „Това не беше свързано с наказателно дело, а за проучване на редица исторически документи, които мнозина не знаят“, обясни пред „Коммерсанть“ Илия Шаблински, един от инициаторите на трибунала, член на президентския съвет за правата на човека. На изслушванията се говори за темповете на екзекуциите, за антисемитските кампании и други подробности за репресиите в СССР. Шаблински подчерта, че е необходимо да се върнем към темата за съветските репресии, да ги обсъдим и осъдим, но смята, че образуването на наказателно дело срещу Сталин е ненужно. „Това, което прави Игор Степанов, е много важно“, възразява президентът на общоруското обществено движение Съюз на десните сили Леонид Гозман, който говори като представител на Степанов в съда срещу директора на ФСБ Александър Бортников. \r\nКакто „Коммерсанть“ съобщи на 24 декември 2018 г., Степанов счита, че в интервю за „Российская газета“ през декември 2017 г. Бортников оправдава репресиите, като ги нарича „ексцесии“ (според ръководителя на ФСБ , в резултат от „чистките“ в органите „квалифицираните сътрудници са прехвърляни в периферията, увонявани са или са били арестувани“, а „тяхното място са заемали хора без опит в оперативната и следствената работа, но готови заради карирерата да изпълняват всякакви заповеди“ и „с това, отчасти, са свързани нарушенията в работата на ОГПУ-НКВД на някои места“).). Гозман заяви пред „Коммерсанть“, че правна оценка на действията на Сталин ще даде възможност за промяна на страната и ще накара властите да спазват закона. Той припомни процеса в Нюрнберг - според него „една от причините за сегашната силна демокрация в Германия“. \r\n \r\nПревод и редакция:", "date": "2019.08.08", "title": "„Коммерсанть“: Бивш следовател по особено важни дела поиска от руската прокуратура да образува наказателно дело срещу Сталин"}
{"url": "http://www.focus-news.net/news/2019/08/08/2687809/mvnr-na-turtsiya-sasht-sa-obeshtali-da-izteglyat-silite-si-ot-zonata-na-provezhdane-na-turskata-operatsiya-v-siriya.html", "text": "Президентът на САЩ Доналд Тръмп е обещал да изтегли американската армия от Северна Сирия, където Анкара планира да проведе нова военна операция. Това съобщи в четвъртък министърът на външните работи на Турция Мевлют Чавушоглу, предава  ТАСС . \r\n„След като нашият президент се разпореди да проведем операция в този регион (на изток от река Ефрат), президентът на САЩ му позвъни и му каза, че Щатите ще изтеглят своите сили от там. И сега се стараем да съгласуваме действията, които трябва да бъдат реализирани след изтеглянето на американците“, съобщи министърът. \r\n \r\nПревод и редакция:", "date": "2019.08.08", "title": "МВнР на Турция: САЩ са обещали да изтеглят силите си от зоната на провеждане на турската операция в Сирия"}
{"url": "http://www.focus-news.net/news/2019/08/08/2687821/d-r-veselin-iliev-dermatolog-horata-s-benki-ne-tryabva-da-se-pekat-na-silno-slantse.html", "text": "Хората с бенки не трябва да ходят на интензивен плаж и да се пекат на силно слънце. Това каза в интервю за  Агенция „Фокус“  дерматологът д-р Веселин Илиев. „Ако са на слънце, трябва да се мажат много хубаво. Това важи особено за бенките, които са пигментирани, черните и кафявите. Те не трябва да се пекат на слънце и трябва да са защитени“, допълни дерматологът. Д-р Илиев уточни, че има някои видове кожа, които не бива да се излагат на слънце като тези с кожни алергии и с непоносимост към слънце. „Напоследък много често се среща така наречената \"слънчева алергия\", има и хора със заболявания като розацея, което не бива да се пекат. Също така жени, които пият контрацептиви не бива да се излагат на слънце, особено по-мургавите, защото се получават много неприятни хиперпигментни петна“, допълни дерматологът.  \r\n Пълния текст на интервюто четете по-късно в „Мнение”  \r\nТеодора ПАТРОНОВА", "date": "2019.08.08", "title": "Д-р Веселин Илиев, дерматолог: Хората с бенки не трябва да се пекат на силно слънце"}
{"url": "http://www.focus-news.net/news/2019/08/08/2687828/emsc-zemetresenie-ot-58-po-rihter-e-registrirano-v-turtsiya.html", "text": "Земетресение с магнитуд от 5,8 по скалата на Рихтер е регистрирано на територията на Западна Турция в 14:25 часа местно време, показва справка на официалната интернет страница на  Европейския средиземноморски сеизмологичен център (EMSC) . \r\nТрусът е бил с епицентър на 223 км източно от Измир и на шест километра южно от Баклан, с дълбочина от осем километра под земната кора.  \r\nНе се привежда информация за пострадали или материални щети. \r\n \r\n Тереза Герова", "date": "2019.08.08", "title": "EMSC: Земетресение от 5,8 по Рихтер е регистрирано в Турция"}
{"url": "http://www.focus-news.net/news/2019/08/08/2687829/plovdiv-v-grada-se-provezhda-aktsiya-po-liniya-na-narkotichnite-veshtestva.html", "text": "В града се провежда акция по линия на наркотичните вещества, съобщи за  Радио „Фокус“- Пловдив  говорителят на ОДМВР. Акцията е била осъществена на ул. „Лев Толстой“ от отдел Криминална полиция. Очакваме подробности на по-късен етап. \r\nЦветана ТОНЧЕВА", "date": "2019.08.08", "title": "Пловдив: В града се провежда акция по линия на наркотичните вещества"}
{"url": "http://www.focus-news.net/news/2019/08/08/2687831/burgas-ot-12-avgust-zapochva-tretirane-s-herbitsidi-protiv-nezhelana-rastitelnost-po-zhelezopatnata-liniya-i-garite-v-grada.html", "text": "Предупреждават се собствениците на пчелни семейства около жп гарите в Бургаския регион, че от 12.08 до 19.08 и от 01.10 до 04.10 от 9.00 часа до 12.00 часа Държавно предприятие „Национална компания железопътна инфраструктура“, Дирекция „Национална компания железопътна инфраструктура“ ще проведе наземно третиране с хербицид НАСА 360 СЛ, доза 1200 мл/дка., срещу нежелана плевелна растителност по железопътната линия и гарите на територията на община Бургас. Това съобщиха от пресцентъра на  Община Бургас . Според Наредба №13 от 26.08.2016 г. за мерките за опазването на пчелите и пчелните семейства от отравяне и начините за провеждане на растителнозащитни, дезинфекционни и дезинсекционни дейности, собствениците на пчелини са длъжни да предприемат мерки по опазването на пчелните семейства от отравяне. По преценка на собствениците, мястото на пчелина може да бъде обозначено с бял флаг.", "date": "2019.08.08", "title": "Бургас: От 12 август започва третиране с хербициди против нежелана растителност по железопътната линия и гарите в града"}
{"url": "http://www.focus-news.net/news/2019/08/08/2687832/stara-zagora-avgust-e-muzika-prodalzhava-i-tazi-vecher-s-kontsert-na-mike-sax-i-x-key-na-stsena-fontani-pred-obshtinata.html", "text": "„Август е музика“ продължава и тази вечер с концерт на Mike sax и  X – key на сцена „Фонтани“ от 20.00 часа пред Общината. Това съобщиха от пресцентъра на Община  Стара Загора .  \r\nMike sax и  X – key – концерт на Милен Стойков /саксофони и флейта/ и Джаз формация: Илия Тенев –клавишни инструменти, Радослав Терзиев – бас китара и Ленко Драганов – ударни инструменти.  \r\nМилен Стойков /Майк Сакс/ е саксофонист, флейтист и аранжор. Гастролира в Австрия, Германия, Щвейцария, Скандинавските страни и Китай. Ориентиран е предимно в днешния смуут джаз и фюжън. В този стил, той намира своите съмишленици от квартета X-key. Формацията е основана от Ленко Драганов /барабанист, композитор и тонрежисьор/ и Илия Тенев /клавишни инструменти/. Бас китаристът Радослав Терзийски и младият пианист Никола Панчев оформят убедително съвременното звучене и концепция на състава. Многобройни са участията им в джаз фестивали и лайф клубове в страната. Тази година са част от заключителната вечер на Джаз фест Банско. Програмата им е повлияна от имена като Браян Кълбертсън, Джеф Лорбър, Ричард Елиът, Грувър Уашингтън, Майкъл Лингтън.", "date": "2019.08.08", "title": "Стара Загора: „Август е музика“ продължава и тази вечер с концерт на Mike sax и  X – key на сцена „Фонтани“ пред Общината"}
{"url": "http://www.focus-news.net/news/2019/08/08/2687834/tass-ruskoto-pravitelstvo-otpuska-ot-rezervite-pochti-shest-miliarda-rubli-za-spravyane-s-gorskite-pozhari.html", "text": "Руското правителство ще пренасочи близо шест милиарда рубли от своя резервен фонд за справяне с горските пожари в няколко региона на страната. Това заяви премиерът Дмитрий Медведев на заседание на кабинета, предава  TACC . \r\n„Предлага се от резерва да се отделят почти шест милиарда рубли за гасене на горски пожари в редица региони\", каза Медведев. Той добави, че най-тежка е ситуацията в три региона - в Иркутск, Красноярския край и Якутия. „Работата по гасене на пожарите е в ход. Използват се самолети от Министерството на извънредните ситуации и Министерството на отбраната, съответно и друга техника. Тази работа трябва да бъде продължена и тя трябва да бъде контролирана\", подчерта ръководителят на правителството в Москва. \r\nМедведев допълни, че още 600 милиона рубли ще бъдат предоставени на Амурска област, чиито жители пострадаха това лято заради наводнения. \r\nНа 7 август бе съобщено, че кабинетът в Москва вече е отпуснал допълнителни 700 милиона рубли за гасене на пожари в Иркутска област, а също така планира да отдели повече от 390 милиона рубли и за Якутия. \r\nПлощта на горските пожари се е увеличила с 42,8 хил. хектара и вече надхвърля 1,58 млн. хектара. Общата площ на горските пожари в Якутия е 884,9 хил. хектара. \r\n \r\n Тереза Герова", "date": "2019.08.08", "title": "ТАСС: Руското правителство отпуска от резервите почти шест милиарда рубли за справяне с горските пожари"}
{"url": "http://www.focus-news.net/news/2019/08/08/2687824/petar-rusev-starshi-spasitel-prez-tozi-mesets-avgust-vremeto-e-po-blagopriyatno-za-plazh-v-sravnenie-s-predhodnite-10-godini.html", "text": "През този месец август времето е по-благоприятно за плаж, в сравнение с предходните 10 години. Това каза за  Радио „Фокус“ – Бургас  старшият спасител Петър Русев. По думите му това се дължи най-вече на дъждовете през миналата седмица и на не толкова високите температури. „Времето може да се нарече „септемврийско“ – морето става много динамично. В сутрешните часове обикновено поставяме зелен или жълт флаг, но в следобедните вълнението се покачва, появява се мъртво вълнение и поставяме червен“, отбеляза Русев. Той припомни, че е важно плажуващите да спазват флаговата сигнализация и указанията на спасителите, тъй като по-голямата част от инцидентите се случват след неглижиране на забраната за употреба на алкохол непосредствено преди влизане във водата. „Ако хората влизат след 18.00 часа в морето, е добре да го правят на групи и да не влизат на голяма дълбочина, тъй като така е по-безопасно. Това са часовете извън работното време на спасителите и тогава на разположение са само екипите на Гражданска защита и на полицията“, каза още старшият спасител. \r\nМария ПОПЧЕВА", "date": "2019.08.08", "title": "Петър Русев, старши спасител: През този месец август времето е по-благоприятно за плаж, в сравнение с предходните 10 години"}
{"url": "http://www.focus-news.net/news/2019/08/08/2687827/shumen-po-pazarite-i-registriranite-obekti-se-izvarshvat-postoyanni-proverki-za-nereglamentirana-prodazhba-na-svinsko-meso.html", "text": "По пазарите и регистрираните обекти в Шуменско се извършват постоянни проверки за нерегламентирана продажба на свинско месо и продукти от него, стана ясно по време на заседанието на Областната епизоотична комисия, предаде репортер на  Радио „Фокус“- Шумен . Д-р Нели Маринова от Областната дирекция по безопасност на храните посочи, че засега няма установени случаи на нереглементирана продажба. Контрол се осъществява по пазарите в Шумен, Хитрино, Върбица и Велики Преслав, включително и в съботните дни, в регистраните предприятия- месодобивни и преработвателни, в търговската мрежа и специализираните магазини за месо. „Следи се и маркировката на месото, дали е с „диамант“ или с „елипса“. „Диамант“ се поставя на продукти, които са от райони с констатирана АЧС. Вирусът на АЧС не е опасен за здравето на консуматора, за потребителя, прави се с цел да се види, че тези продукти ще се реализират само на територията на страната.  В случай на  негодни за консумация храни, те се възбраняват, изтеглят  и бракуват“, каза д-р Нели Маринова. Д-р Катя Райкинска, директор на ОДБХ- Шумен отбеляза, че борбата с АЧС не е завършила, стриктното изпълнение на мерките за биосигурност трябва да продължи, като постави акцент върху дезинфекцията. Тя благодари за отговорното отношение на институциите и местната власт, както и за разбирането от страна на стопаните. Д-р Наташа Баева от ОДБХ представи актуална информация за епизоотичната обстановка. На 1 август са установени два случая на АЧС при  дива свиня в община Русе, на 2 август 4 огнища- 2 при дива свиня във Видин и в област София, другите два случая в заден двор в област София и индустриална ферма в област Силистра. От 6 август има случай на АЧС във  ферма тип А в град Бяла, област Русе. Засега в област Шумен няма положителна на вируса проба. Петко Шаренков посочи, че според предоставените списъци към 17 юли 2019 година в лични стопанста от типа „заден двор“ са отглеждани 1163 прасета. „По общини – в Каолиново – 35 прасета, отглеждани в 16 обекта, в Хитрино – 20 броя, отглеждани в 2 обекта, във Върбица-28 прасета, в 11 обекта,  във Велики Преслав – 183 в 64 обекта, в Смядово – 303 броя в 102 обекта, в Нови пазар – 105, отглеждани в 33 обекта, в Шумен – 394, отглеждани в 37 обекта, Каспичан – 55, отглеждани в 38 обекта, във Венец няма, в Никола Козлево – 41 прасета, отглеждани в 10 обекта“, заяви Петко Шаренков. Той  посочи, че стопаните на обекти тип „заден двор“, които попадат в 20 км зони около индустриалните ферми на територията на област Шумен, са изпълнили решението на Централния епизоотичен съвет и доброволно са заклали прасетата си и  при извършените проверки на 2 август от страна на Областната дирекция по безопасност на храните не е констатирано неизпълнение на тази мярка. В спешен порядък кметовете на населени места и кметовете на общини, заедно с Областна администрация трябва да предоставят списъци с броя на закланите свине от обекти тип „заден двор“ от 20 км зони около индустриални ферми, които ще бъде използвани като базова информация за изплащане на обявеното подпомагане в размер на 300 лв за обект, за извършване на мероприятия по почистване и дезинфекция. Областната епизоотична комисия прие допълнителни превантивни мерки за предотвратяване възникването на болестта в региона. Следващото заседание е насрочено за 15 август. \r\nИвелина ИВАНОВА", "date": "2019.08.08", "title": "Шумен: По пазарите и регистрираните обекти се извършват постоянни проверки за нерегламентирана продажба на свинско месо"}
{"url": "http://www.focus-news.net/news/2019/08/08/2687836/plovdiv-zapochna-saniraneto-na-detska-gradina-d-r-edgar-borou-v-rayon-trakiya.html", "text": "Започнаха дейностите за саниране на детска градина „Д-р Едгар Бороу„ в район „Тракия“, съобщиха за  Радио „Фокус-Пловдив„  от районната администрация. Кметът на района Костадин Димитров инспектира старта на дейностите, заедно с директора на заведението Димка Христова, началника на отдел „Образование“ Лиляна Власова и представители на фирмата-изпълнител. \r\nПроектът на Община Пловдив е по програма „Красива България“, като общата му стойност е близо 390 000 лева. Безвъзмездната грантова помощ по  програмата е  118 хиляди лева , а останалите около 270 хиляди лева  са от бюджета на Община Пловдив. \r\nВ следващите месеци предстои да бъде монтирана изолация на сградата, хидроизлация на покрив и други  мерки за енергийна ефективност. \r\nЗаместник-кмет “Общинска собственост, устройство на територията, строителство и инвестиции” инж. Йордан Калев подчерта, че Община Пловдив регулярно участва в програмата „Красива България“ и в повечето случаи получава допълнително финасиране по различни важни за обществото проекти.", "date": "2019.08.08", "title": "Пловдив: Започна санирането на детска градина „Д-р Едгар Бороу“ в район „Тракия“"}
{"url": "http://www.focus-news.net/news/2019/08/08/2687835/blagoevgrad-merkite-za-biosigurnost-nalagat-vremenni-ogranicheniya-za-poseshteniya-v-dls-krichim.html", "text": "Югозападното държавно предприятие продължава активната работа по създаване на подходящи условия за организирани посещения в „Държавно ловно стопанство Кричим” и по-конкретно в царския дворец. Разпространението на Африканската чума по свинете временно възпрепятства посещенията в ловния парк. Това съобщиха от  ЮЗДП . \r\nНа територията на ловното стопанство е обособена база за интензивно стопанисване на дивеча, в която има елени лопатари, муфлони, сърни и диви свине. Съгласно актуалната информация на БАБХ за епизоотичната обстановка по отношение на Африканската чума по свинете, „ДЛС Кричим” попада в обхвата на зона с констатирани случаи на болестта при диви свине. Поради това със заповед на директора на ЮЗДП инж. Дамян Дамянов са въведени строги мерки за биосигурност, с които се ограничават посещенията в стопанството до преминаване на опасността от заразата. \r\nКакто е известно от края на 2018 г. с решение на Министерски съвет стопанството е териториално поделение на ЮЗДП. Във връзка с огромния интерес и многобройни запитвания от граждани относно възможността за посещения в парка и двореца, от април екипът на „ДЛС Кричим” започна да посреща организирани групи след предварителна заявка. Сред посетителите са както възпитаници на пловдивски училища, така и специалисти по ландшафтна архитектура и културно наследство, представители на европейски и др. международни организации. \r\nЗа да бъде отворено за по-широк кръг посетители, в стопанството трябва да бъдат изградени планираните маршрути в парковата част и да бъде реновирана необходимата за това инфраструктура. Достъпът до „ДЛС Кричим” е подчинен на специални режими, тъй като то включва едноименната защитена местност по Закона за защитените територии и недвижими паметници на културата по Закона за културното наследство.", "date": "2019.08.08", "title": "Благоевград: Мерките за биосигурност налагат временни ограничения за посещения в „ДЛС Кричим“"}
{"url": "http://www.focus-news.net/news/2019/08/08/2687837/afp-nivata-na-radiatsiya-za-kratko-sa-se-povishili-sled-eksploziyata-na-voenen-poligon-rusiya.html", "text": "Нивата на радиация в Северодвинск в Архангелска област, Руска федерация, временно са се повишили след експлозията на военен полигон, съобщава  AFP ,  като се позовава на информация от градските власти. \r\nАвтоматичните сензори за отчитане на радиация в града са регистрирали кратко повишение на нивата на радиационни лъчи, но в момента те са нормализирани, съобщават градските власти в изявление на официалния си сайт.  \r\nМинистерството на отбраната на Руската федерация заяви по-рано, че нивата на радиация са били нормални след експлозията в Архангелска област, при която загинаха двама души.  \r\n \r\n Теодор Пенев", "date": "2019.08.08", "title": "AFP: Нивата на радиация за кратко са се повишили след експлозията на военен полигон Русия"}
{"url": "http://www.focus-news.net/news/2019/08/08/2687838/mazh-na-36-g-e-predaden-na-sad-za-opit-za-podkup-na-politsay-v-s-hayredin.html", "text": "Мъж на 36 г. е предаден на съд за опит за подкуп на полицай в с. Хайредин. Това съобщиха от  Апелативна прокуратура – София .  Окръжна прокуратура – Враца е внесла за разглеждане в съда обвинителен акт срещу К.С. (на 36 години) за извършено от него престъпление по чл. 304а, вр. чл. 304, ал. 1, вр. чл. 18, ал. 1, пр. 2 от НК.  \r\nОбвиняемият С. е правоспособен водач, като е наказван за нарушение на Закона за движението на пътищата и осъждан за извършено престъпление по чл. 343б, ал.1 от НК – шофиране след употреба на алкохол.  \r\nОколо 22:30 ч. на 18.07.2019 г. К.С. управлявал лек автомобил „Фолксваген“, който бил теглен с мека връзка от лек автомобил „Ауди“, по ул. „Георги Димитров“ в с. Хайредин. Неговото превозно средство било без регистрационни табели, без включени къси светлини и без да има отзад в лявата страна червена светлина.  \r\nДвете МПС били спрени за проверка от служителите на реда в група „Охранителна полиция“ към РУ-Козлодуй при Областна дирекция на МВР – Враца. Констатирани били нарушения, относно шофирането на лек автомобил от обвиняемия С. Било му обяснено, че следва да изчака идването на полицаи от сектор „Пътна полиция“ при ОД на МВР Враца, за да му съставят акт и да бъде проверен за употреба на алкохол.  \r\nДокато служителите на реда извършвали справка за въпросната кола и водача му в служебния си автомобил, К.С. ги приближил и попитал дали може да ги почерпи, за да бъде пуснат и да не викат представителите на КАТ. Било му отговорено, че това е невъзможно, а предлаганото от него е престъпление. Въпреки това обвиняемият продължил да настоява и пуснал банкнота от 50 лева в скута на един от полицаите с думите „да вземат парите, да го пуснат да си ходи и това не било голямо нарушение“.  \r\nВеднага след това на К.С. били поставени белезници и уведомен дежурен полицай в РУ на МВР в гр. Козлодуй. По случая е било образувано наказателно производство.  \r\nПредстои делото да продължи в съда.", "date": "2019.08.08", "title": "Мъж на 36 г. е предаден на съд за опит за подкуп на полицай в с. Хайредин"}
{"url": "http://www.focus-news.net/news/2019/08/08/2687830/reuters-turtsiya-nyama-da-dopusne-zabavyane-na-izpalnenieto-na-sporazumenieto-za-zonata-za-sigurnost-v-siriya.html", "text": "Министърът на външните работи на Турция Мевлют Чавушоглу увери, че страната му няма да допусне забавяне на изпълнението на споразумението за зоната за сигурност в Сирия подобно на това за Манбидж, предава  Reuters . Пътната карта сирийския град бе договорена между съюзниците от НАТО миналата година и предвижда пълно изтегляне на кюрдската милиция (YPG) от града. \r\nВ сряда Анкара и Вашингтон се споразумяха за създаване на съвместен оперативен център за Сирия, който да координира и управлява планираната зона за сигурност в североизточната част на страната с цел намаляване шансовете за нова турска операция в региона. \r\n \r\n Тереза Герова", "date": "2019.08.08", "title": "Reuters: Турция няма да допусне забавяне на изпълнението на споразумението за зоната за сигурност в Сирия"}
{"url": "http://www.focus-news.net/news/2019/08/08/2687841/rumen-petkov-abv-iztsyalo-zastavam-zad-motivite-za-vetoto-varhu-zakona-za-voennoto-razuznavane-krasimir-karakachanov-nyama-myasto-v-ministerstvo-na-otbranata.html", "text": "Изцяло заставам зад мотивите за президентското вето върху Закона за военното разузнаване. Това каза в интервю за  Агенция „Фокус“  лидерът на АБВ и бивш вътрешен министър Румен Петков във връзка с президентското вето върху Закона за военното разузнаване. „Да се съгласи министърът на отбраната начело на военното разузнаване да бъде поставян цивилен човек, е тежко предателство към най-старата специална служба на България. Военното разузнаване е най-старата специална служба, първата създадена след освобождението от турско робство. Министър Каракачанов да извърши това предателство означава, че той практически няма място в Министерство на отбраната. Това е позорно“, каза Петков. Според него мотивите на президента са абсолютно правилни. „Казвал съм много пъти, че той попрекалява с налагането на вето. Както се казва, месец без вето е загубен месец. В този случай мотивите му са абсолютно изрядни. Аз и ние от АБВ изцяло заставаме зад тези мотиви, те са основани на Конституцията първо. Те са основани на принципите и уредбата във въоръжените ни сили, на Закона за въоръжените ни сили и на Закона за военното ни разузнаване, на служба „Военна информация“, подчерта още лидерът на АБВ.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.08", "title": "Румен Петков, АБВ: Изцяло заставам зад мотивите за ветото върху Закона за военното разузнаване - Красимир Каракачанов няма място в Министерство на отбраната"}
{"url": "http://www.focus-news.net/news/2019/08/08/2687833/d-r-ivan-yordanov-direktor-na-odbh-pleven-nyama-danni-za-novi-ognishta-na-afrikanska-chuma-po-svinete-v-plevenska-oblast.html", "text": "Няма данни за нови огнища на африканска чума по свинете в Плевенска област. Това каза за  Радио „Фокус“  д-р Иван Йорданов, директор на ОДБХ- Плевен на заседанието на областната епизоотична комисия. ,,Получени са няколко сигнала за умрели диви и едно домашно прасе.  Предприети са необходимите мерки, взети са проби от тях  и резултатите са отрицателни.  Приключихме и  с провеждането на дезинфекция в 20-км зона около промишлените свинекомплекси в областта. По повод заповеди на областния управител от 31 юли и 02 август от утре 09 август следва нерегистрираните прасета в тази 20-км зона около свинекомплексите да бъдат  изклани“, каза д-р Иван  Йорданов.  Той се обърна за съдействие към кметовете на населените места в зоната за изготвяне и предоставяне на списъци с имената на стопани, отглеждащи прасета. ,,Ако предписанията в заповедите не се. изпълнят, екипите ни следва  да съставят актове за нарушение на стопаните. Собствениците, които са изклали животните, могат да получат финансово подпомагане и за насочване на средствата към тях следва кметовете да ни предоставят заверени списъци на стопаните“, допълни д-р Иван Йорданов.  \r\nВиолета КРЪСТЕВА", "date": "2019.08.08", "title": "Д-р Иван Йорданов, директор на ОДБХ- Плевен: Няма данни за нови огнища на африканска чума по свинете в Плевенска област"}
{"url": "http://www.focus-news.net/news/2019/08/08/2687840/48-godishen-mazh-e-predaden-na-sad-za-razprostranenie-na-pornografski-materiali-ot-nastolen-kompyutar-v-kozloduy.html", "text": "48-годишен мъж е предаден на съд за разпространение на порнографски материали от настолен компютър в Козлодуй. Това съобщиха от  пресцентъра на Апелативна прокуратура-София.  Районна прокуратура – Козлодуй е внесла в съда предложение за освобождаване от наказателна отговорност и налагане на административно наказание на С.Т. (на 48 години), обвинен за извършено от него престъпление по чл. 159, ал. 2, пр. 1, вр. чл. 26, ал. 1 от НК.  \r\nПо резултати от извършен мониторинг на Bittorent мрежата бил засечен потребител от българското интернет пространство, разпространяващ материали, класифицирани като детска порнография. Въз връзка с функционалната си дейност и отговорности по противодействие на онлайн сексуалната експлоатация на деца, ГДБОП –МВР и Сектор БОП-Враца и Монтана предприели необходими мерки чрез използване на специфични софтуерни продукти. Така бил засечен потребител с конкретен IP адрес, за който било установено, че на 12 септември 2018г. в 10:40:34 часа разпространил чрез интернет видеофайл, на който е използвано лице ненавършило 18 години. Въпросният потребителски адрес бил предоставен от „Булсатком“ ЕАД и се ползвал от потребител С.Т. от гр. Козлодуй.  \r\nВ хода на разследването е било установено, че обвиняемият Т. притежавал настолен компютър, разположен в дома му в гр. Козлодуй, който се ползвал единствено от него. В периода от 09 септември 2017 г. до 25 октомври 2017 г. същият на шест пъти разпространил чрез информационна технология - компютърна програма µTorrent версия 3.0, видеофайлове с порнографско съдържание.  \r\nПредстои наказателното производство срещу С.Т. да продължи в съда.", "date": "2019.08.08", "title": "48-годишен мъж е предаден на съд за разпространение на порнографски материали от настолен компютър в Козлодуй"}
{"url": "http://www.focus-news.net/news/2019/08/08/2687826/tass-kremal-obyavi-podgotovka-na-sreshta-na-visoko-ravnishte-mezhdu-rusiya-turtsiya-i-iran-za-siriya.html", "text": "Започнала е работата по подготовката на тристранна среща на високо равнище между Руската федерация, Турция и Иран, на която да се обсъди ситуацията в Сирия, съобщава  ТАСС , като се позовава на информация от пресслужбата на Кремъл. Конкретната дата, на която ще се проведе срещата, ще бъде оповестена по-късно.  \r\n„В ход е подготвителната работа за тристранната среща на високо равнище, а конкретната дата ще бъде съобщена допълнително“, казва събеседник на ТАСС от пресслужбата на Кремъл.  \r\nПо-рано турският външен министър Мевлют Чавушоглу заяви пред журналисти, че Анкара очаква да проведе тристранна среща на високо равнище на 11 септември, за разрешаването на ситуацията в Сирия. Той не уточни в кой град е планирано да се състои тя. \r\nСпоред ръководителя на турското външно министерство, подобни срещи са полезни както политически, така и от гледна точка на осигуряването на мира и прекратяването на военните действия в региона. \r\n \r\n Теодор Пенев", "date": "2019.08.08", "title": "ТАСС: Кремъл обяви подготовка на среща на високо равнище между Русия, Турция и Иран за Сирия"}
{"url": "http://www.focus-news.net/news/2019/08/08/2687843/kyustendil-vremenno-dvizhenieto-pri-km-67-na-avtomagistrala-struma-v-uchastaka-dupnitsa-blagoevgrad-se-osashtestvyava-v-izprevarvashtata-lenta-poradi-katastrofa.html", "text": "Временно движението при км 67 на автомагистрала \"Струма\" в участъка  Дупница- Благоевград се осъществява в изпреварващата лента  поради пътно-транспортно произшествие. Това съобщиха от пресцентъра на  Агенция \"Пътна инфраструктура\" (АПИ) . Трафикът се регулира от \"Пътна полиция\". Шофьорите е необходимо да карат със съобразена скорост и повишено внимание. Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.08.08", "title": "Кюстендил: Временно движението при км 67 на автомагистрала \"Струма\" в участъка  Дупница- Благоевград се осъществява в изпреварващата лента поради катастрофа"}
{"url": "http://www.focus-news.net/news/2019/08/08/2687842/blagoevgrad-oblastnata-epizootichna-komisiya-provede-zasedanie-vav-vrazka-s-afrikanskata-chuma-po-svinete.html", "text": "Днес в  Конферентната зала на Областна администрация Благоевград се проведе заседание на Областната епизоотична комисия, председателствано от Областния управител Бисер Михайлов. Това съобщиха от пресцентъра на  Областна администрация - Благоевград . \r\nКонкретният повод за заседанието  на Областната епизоотична комисия е, че на 06.08.2019г.  в  ловно стопанство в района на гр. Самоков е открито мъртво диво прасе, което е дало положителен резултат за заболяването африканска чума по свинете.  \r\nНа заседанието на Комисията присъстваха представители от 14-те общини на територията на  областта. Представена бе информация за мерките, които са предприети относно установяване на броя на домашните свине, отглеждани в обекти тип „заден двор“, както и за определянето терени за загробване на умрели или принудително убити свине.  \r\nОбластният управител заяви, че кметовете на общини е необходимо спешно да проведат широка информационна кампания за запознаване на населението с опасните последици от вируса, неговата устойчивост и необходимостта от категорични действия за недопускане на разпространението му на територията на областта. \r\n Д-р Бащавелов, директор на ОДБХ – Благоевград, представи най-новите данни свързани с разпространението на чумата по свинете на територията на страната, като изтъкна, че епизоотичната обстановка на територията на област Благоевград е спокойна. Той уточни, че ОДБХ е в постоянна връзка с частнопрактикуващите ветеринарни лекари, общините и ловците от ловните дружинки, като и че  предприетите мерки са изключително строги и се изпълняват стриктно.  \r\nНа заседанието бе уточнено, че Областно пътно управление са предприели действия за редовно почистване на площадките за отдих по републиканските пътища на територията на областта. \r\nСлужители на МВР - Благоевград и служители на Областна дирекция по безопасност на храните - Благоевград съвместно охраняват четирите регистрирани кланици на територията на област Благоевград. Служителите на МВР осъществяват денонощен контрол на достъпа. \r\nОбластната епизоотичната комисия ще продължава да координира действията на местната власт и всички териториални структури на изпълнителната власт, имащи задължения към настъпилата тежка епизоотична обстановка в страната.", "date": "2019.08.08", "title": "Благоевград: Областната епизоотична комисия  проведе заседание във връзка с африканската чума по свинете"}
{"url": "http://www.focus-news.net/news/2019/08/08/2687847/obvinyaemi-za-nezakonno-prevezhdane-na-migranti-prez-darzhavnata-granitsa-na-stranata-sa-izpraveni-pred-sada.html", "text": "Обвиняеми за незаконно превеждане на мигранти през държавната граница на страната са изправени на подсъдимата скамейка. Това съобщиха от  Апелативна прокуратура – София . \r\nРайонна прокуратура – Петрич е внесла за разглеждане в съда обвинителен акт срещу А.Д., Р.Д., И.А. и М.М. за извършено от тях в съучастие престъпление по чл. 280, ал. 2, т. 3 и т. 4, пр. 1, вр. ал. 1 от НК.  \r\nНа 09 април 2019 г. обвиняемият А.Д., като подбудител, умишлено склонил другите трима обвиняеми незаконно да преведат през границата на страната група хора, които не са български граждани.  \r\n На същия ден М.М. превозил четирима граждани на Ирак със собствен лек автомобил от гр. Солун до място на гръцка територия, намиращо се в близост до ГКПП Кулата – Промахон. Там чужденците били предадени на Р.Д., който ги превел пеш през местността, разположена встрани от пропускателния пункт. По този начин бил заобиколен граничния паспортно-визов контрол, осъществяван съвместно от българо-гръцките гранични власти.  В района на „Фрий шоп Промахон“ Р.Д., на свой ред, предал мигрантите на И.Я., който ги транспортирал през граничната бразда до с. Марикостиново.  \r\nПредстои съдът да насрочи разпоредително заседание по делото.", "date": "2019.08.08", "title": "Обвиняеми за незаконно превеждане на мигранти през държавната граница на страната са изправени пред съда"}
{"url": "http://www.focus-news.net/news/2019/08/08/2687845/stara-zagora-dobrovoltsi-osvezhiha-prostranstvoto-okolo-ezeroto-na-starozagorskite-bani.html", "text": "Тридесетина доброволци спомогнаха за освежаването на едно от любимите места за разходка – парка около езерото на Старозагорските бани.Това съобщиха от пресцентъра на  Община Стара Загора . Детските люлки бяха боядисани,  пясъчниците бяха допълнени, алеите получиха нови кошчета за отпадъци. Наново лакирани пейки очакват старозагорци за отмора. Идеята за обновяване на парковата мебел и района, както и финансирането на начинанието, са част от проекта „Build Solid Ground”, изпълняван от  Habitat for Humanity Bulgaria (Фондация „Подслон за човечеството“). Той има за цел да активизира общественото съзнание към подкрепа и солидарност за премахване на жилищната бедност и създаване и поддържане на комфортна и здравословна среда за живеене. \r\nВ инициативата се включиха зам.-кметът на Стара Загора Красимира Чахова, кметът на Старозагорски бани Станчо Станев, служители на общинската администрация и граждани.  \r\nМалко по-рано днес, в Общинска администрация бе проведен информационен ден, посветен на устойчивото развитие на градовете. Ресорният зам.-кмет Красимира Чахова приветства участниците в събитието и даде подробности за цялостната реконструкция на сградата на бившата Метеорология, която ще осигури 69 социални жилища като един от многото примери за ангажираност от страна на местното самоуправление.   \r\nВ семинара за представяне на глобалните тенденции за устойчиво развитие и жилищната политика взеха участие ръководители и експерти от общинската дирекция „Общинска собственост и стопанска политика“ и „Европейски програми и международно сътрудничество“, директорът на Дирекция „Социално подпомагане”  - Стара Загора Павлина Делчева и други заинтересовани страни.", "date": "2019.08.08", "title": "Стара Загора: Доброволци освежиха пространството около езерото на Старозагорските бани"}
{"url": "http://www.focus-news.net/news/2019/08/08/2687848/rumen-petkov-abv-s-dopuskaneto-tsivilno-litse-da-oglavi-voenna-informatsiya-se-sazdavat-garantsii-za-politichesko-vmeshatelstvo-v-rabotata-na-sluzhbata.html", "text": "С допускането цивилно лице да оглави „Военна информация“ се създават гаранции за политическо вмешателство в работата на службата. Това каза в интервю за  Агенция „Фокус“  лидерът на АБВ и бивш вътрешен министър Румен Петков във връзка с президентското вето върху Закона за военното разузнаване. По думите му това е абсурдно от гледна точка на конституционното устройство на отбраната и въоръжените ни сили. „Разбира се, по-нататък мотивите на президента за централизацията на информацията, на управлението на службата, на събирането на информационните и разузнавателни мотиви, планирането на операциите на военното ни разузнаване  на наша територия и зад граница, както и гарантирането на териториалната цялост и суверенитета на страната се поставят под въпрос“, посочи още лидерът на АБВ. Румен Петков посочи, че този позорен акт със саучастието на министър Каракачанов, трябва да бъде премахнат веднага, ако искаме да запазим достойнството на служба „Военна информация“. \r\nТой припомни, че е имало такива напъни и начело на службата е било сложено цивилно лице. По думите му въпросното лице е било политически много силно ангажиране. „Това доведе до разтърсване на службата. Днес се прави същия позорящ опит и резултатът няма да е много по-различен. Не разбирам тази последователност на ГЕРБ да съсипват военноразузнавателната ни служба. Това е недопустимо, то е абсурдно. Предателството на министър Каракачанов в случая трябва за всички да е ясно. То става със съучастието на министър-председателя Борисов, който по презумпция би трябвало да има отношение като човек, който е професионално бил начело в МВР към информационно-разузнавателните служби на страната“, подчерта още бившият вътрешен министър.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.08", "title": "Румен Петков, АБВ: С допускането цивилно лице да оглави „Военна информация“ се създават гаранции за политическо вмешателство в работата на службата"}
{"url": "http://www.focus-news.net/news/2019/08/08/2687846/mvnr-nyama-danni-za-postradali-balgarski-grazhdani-pri-zemetresenieto-v-turtsiya.html", "text": "Няма данни за пострадали български граждани при земетресението в района на град Бозкурт в югозападния турски окръг Денизли. Това съобщиха от пресцентъра на  МВнР .   \r\nБългарското посолство в Анкара и генералното консулство в Истанбул са в постоянен контакт с турските власти и в готовност да окажат съдействие на сънародниците при необходимост.    \r\nКъм момента се съобщава за ранени хора и материални щети вследствие на трусовете.  \r\nБългарските граждани могат да се обръщат за съдействие към посолството ни в Анкара на телефони:  +90 312 467 20 71; +90 312 427 51 42, както и към генералното консулство в Истанбул: +90-212-281-01-14, +90-212-281-01-15, 0090-212-281-01- 16.", "date": "2019.08.08", "title": "МВнР: Няма данни за пострадали български граждани при земетресението в Турция"}
{"url": "http://www.focus-news.net/news/2019/08/08/2687844/blagoevgrad-prodalzhava-mezhdunarodniyat-dzhaz-festival-v-bansko.html", "text": "Продължава Международният Джаз Фестивал в Банско. Това каза за  Радио „Фокус“-Пирин  д-р Емил Илиев, организатор на фестивала. Той посочи, че днешната фестивална вечер ще бъде открита от българската група Спектрум, чиито репертоар съвместява поп и джаз в многогласни обработки на фолклорни пиеси и песни, изпълнени изцяло без инструментален акомпанимент. По думите му групата се състои от 5 души – Боряна Йорданова, Весела Морова, Атанас Кулински, Янко Янков и Константин Бейков. Д-р Илиев допълни, че след тях на сцената ще излезе и една италианска добра джаз певица, която през последните 2 години заема челното място на италианската джаз сцена – Сара Джейн Гиоти. Той добави, че фестивалната вечер ще бъде открита от мега звездите Джамал Томас Бенд, които са от САЩ и Европа. \r\n \r\nНатали СТЕФАНОВА", "date": "2019.08.08", "title": "Благоевград: Продължава Международният Джаз Фестивал в Банско"}
{"url": "http://www.focus-news.net/news/2019/08/08/2687849/dobrich-otdelenieto-za-novorodeni-na-mbal-poluchi-darenie-visoko-tehnologichen-transporten-kuvyoz.html", "text": "Отделението за новородени на Многопрофилната болница за активно лечение (МБАЛ) в Добрич получи дарение - високо технологичен транспортен кувьоз, съобщават от  лечебното заведение . Кувьозът е на стойност над 30 000 лв. и е дарен от фондация „Нашите недоносени”. Още една придобивка се очаква да бъде доставена съвсем скоро в отделението за новородени. Това е транскутанен апарат за неинвазивно измерване на кръвният билирубин. Дарението е по линия на благотворителната инициатива Българската Коледа 2018/2019 г., на която МБАЛ - Добрич е бенефициент. Дарението е на стойност 4 200 лв. Освен това следващата седмица се очаква да бъде доставен в здравното заведение нови скенер. Неговата стойност е близо 600 000 лв. \r\n \r\nЖулиета НИКОЛОВА", "date": "2019.08.08", "title": "Добрич: Отделението за новородени на МБАЛ получи дарение - високо технологичен транспортен кувьоз"}
{"url": "http://www.focus-news.net/news/2019/08/08/2687852/the-jerusalem-post-adolf-hitler-vse-pak-mozhe-da-e-imal-evrei-v-roda-si-pokazva-novo-izsledvane.html", "text": "Противоречивата теория за наличието на евреи в рода на Адолф Хитлер се обсъжда  десетилетия наред от историците, но така и не бяха открити доказателства в подкрепа на твърдението. Сега обаче ново изследване на психолога и лекар Леонард Сакс хвърли нова светлина върху ситуацията – може да се окаже, че бащата на Хитлер е с еврейски корени, отбелязва израелският вестник  The Jerusalem Post . \r\nИзследването, озаглавено „Aus den Gemeinden von Burgenland: Преразглеждане на въпроса за бащата на дядото на Адолф Хитлер“, публикувано в текущия брой на Journal of European Studies, разглежда твърденията на адвоката на Хитлер - Ханс Франк, който – според самия него – е изобличил истината. \r\nФюрерът се е обърнал към Франк през 1930 г., след като племенникът му е заплашил, че ще разкрие публично, че дядото на нацисткия лидер е евреин. \r\nВ мемоарите му от 1946 г., публикуван седем години след екзекуцията му по време на Нюрнбергските процеси, „Франк твърди, че е разкрил доказателства през 1930 г., че дядото на Хитлер е бил евреин, живеещ в Грац, Австрия, в домакинството, в което е била бабата на Хитлер… И през 1836 г. бабата на Хитлер - Мария Анна Шиклгрюбер, забременяла“, обясни Сакс. \r\n„Франк пише в мемоара си, че провежда разследване по искане на Хитлер и че открива наличието на кореспонденция между Мария Анна Шиклгрюбер - баба на Хитлер - и евреин на име Франкенбергер, живеещ в Грац. Според Франк писмата намекват, че 19-годишният син на Франкенбергер „е бил заченат при условия, които изисквали тя да получава издръжка\". \r\nСакс пише в проучването, че според писмата „Франкенбергер-старши изпраща пари за издръжката на детето от ранна детска възраст до 14-ия му рожден ден“. \r\n„Според Франк мотивацията за плащането не е благотворителност, а преди всичко загриженост заради намеса на властите:„ Евреинът плати без съдебна заповед, защото беше загрижен за резултата от съдебното заседание и свързаната с него публичност“. ” \r\nСакс обаче отбелязва, че точността на твърденията на Франк и мемоарите му „са поставени под въпрос“. Той добавя, че „съвременната наука до голяма степен отхвърля твърденията на Франк относно евентуалния еврейски дядо на Адолф Хитлер“. \r\nПрез 50-те години германският автор Николай фон Прерадович заяви, че е доказал, че „преди 1856 г. в Грац не е имало евреи“, отхвърляйки по този начин твърденията на Франк. \r\nВ проучването обаче Сакс обясни, че е открил доказателства в австрийските архиви, че в австрийския град е имало еврейска общност преди 1850 г. и подчерта, че Прерадович е нацистки симпатизант, „който е обиден от предположението, че Адолф Хитлер е бил „Vierteljude (една четвърт евреин)“. \r\nСпоред документа на Сакс, „са представени доказателства, че в действителност е имало малка общност на евреи, живеещи в Грац и преди 1850 г.“ \r\nСакс също припомня за Емануел Мендел Баумгартен, който е избран за председател на Виенския общински съвет през 1861 г., „един от първите евреи, удостоени с тази чест“. \r\n„През 1884 г. той написа книга, озаглавена ... Евреите в Щирия: историческа скица\", в която той заявява, че „през септември 1856 г. той и няколко еврейски колеги се срещнаха с Майкъл Граф фон Щрасолдо, който по това време държеше поста губернатор за провинция Щирия“. \r\n„Баумгартен и неговите колеги подадоха петиции за премахване на ограниченията за евреи, пребиваващи в Щирия“, обяснява Сакс. Баумгартен цитира писмо до местните кметове в Щирия, в което се отбелязва, че „евреите пребивават в местните квартали дълго време и живеят там отдавна“. \r\nСакс продължава да твърди, че официалният регистър на евреите в Грац „изглежда е започнат да бъде воден след тази среща“. Така по всичко изглежда, че създаването през 1856 г. на регистър на евреите в Грац изглежда не е първа стъпка към основаването на еврейската общност в града, както предполага Николай фон Прерадович, а по-скоро признаването на общност, която вече съществува.  \r\nСпоред изявление, придружаващо изследването, „Сакс [също] представя огромни доказателства, че Прерадович е бил нацистки симпатизант. „Документът на Сакс показва, че настоящият консенсус се основава на лъжа“, посочва той. „Франк, а не Прерадович, казва истината. Дядото на Адолф Хитлер е евреин“. \r\n \r\n Тереза Герова", "date": "2019.08.08", "title": "The Jerusalem Post: Адолф Хитлер все пак може да е имал евреи в рода си, показва ново изследване"}
{"url": "http://www.focus-news.net/news/2019/08/08/2687839/tatyana-bozhinova-zam-oblasten-upravitel-i-predsedatel-na-oblastna-epizootichna-komisiya-spisatsite-sas-stopanite-na-svine-shte-posluzhat-za-finansovoto-podpomagane-na-stopanite-v-ramkite-na-300-lv-na-dvor.html", "text": "Списъците със стопаните на свине ще послужат за финансовото подпомагане на стопаните в рамките на 300 лв. на двор. Това каза за  Радио „Фокус“  Татяна Божинова, зам.-областен управител и председател на областна епизоотична комисия на заседание в града. ,, Необходим ни е списък от всички кметства с данните на стопаните и съответния брой изклани животни“, каза Татяна Божинова. ,,Получихме писмо от Министерство на земеделието, храните и горите с това изискване и обещание за финансова подкрепа на стопаните. На пострадали стопани  ще се изплати сумата от 300 лв. на двор за почистване и провеждане на дезинфекция“, добави Татяна Божинова.  \r\nВиолета КРЪСТЕВА", "date": "2019.08.08", "title": "Татяна Божинова, зам. областен управител и председател на областна епизоотична комисия: Списъците със стопаните на свине ще послужат за финансовото подпомагане на стопаните в рамките на 300 лв.  на двор"}
{"url": "http://www.focus-news.net/news/2019/08/08/2687850/osinoveni-v-sasht-balgarcheta-sa-bili-maltretirani-ot-roditelite-si-obzor.html", "text": "Осиновени в САЩ българчета са били малтретирани от родителите си. Повече информация за случая бе разпространена на брифинг на Министерството на правосъдието. Милена Първанова директор на Дирекция “Международна правна закрила на детето и международни осиновявания” уточни, че процедурата по осиновяване на двете близначки е започнала през май 2011 г. и решение е получено през ноември 2011 г. По време на процедурата близначките са били на 7 години, едното от момичетата е с специални нужди, има умствена изостаналост. Преди осиновяването децата са били отглеждани в специализирани институции в страната. Кандидат-осиновителите са заявили желание да осиновят децата, като до момента семейството е имало и 4 биологични деца. След осиновяването на момичетата Министерство на правосъдието е получило доклади за здравето на децата, прегледи при специалисти, образование, отношенията с братя и сестри. Данните от докладите сочат, че двете деца са се адаптирали добре към семейството. При последното посещение при семейството през 2013 г. социалният работник споделя впечатлението си от изключителната привързаност на децата към родителите, която се демонстрира непрекъснато чрез много прегръдки и усмивки.  \r\nСпоред информацията от Министерство на външните работи, след получените сигнали, децата са настанени на безопасно място и са под закрила на местните власти. Генералното ни консулство в Чикаго извърши спешни проверки и информира, че децата са настанени в шерифския офис на окръг Шенън, щата Мисури. Момичетата са в добро здравословно състояние, направено им е пълно медицинско изследване, което не е установило наранявания и сериозни заболявания. Родителите на децата, са арестувани от полицията на гр. Съмърсвил на 8 юли 2019 г., след което случаят е бил предаден по компетентност на шерифската служба на окръг Шенън. Според конвенцията за международно осиновяване в държавата на осиновителите трябва да се предприемат всички необходими мерки за закрила на деца, за които е констатиран риск. Правосъдното ни министерство е изпратило писмо до генералния консул на САЩ в България като представител на държавния департамент на САЩ, който е централен орган по конвенцията за международно осиновяване за предоставяне на пълна и подробна информация за положението на децата и мерките, които са предприети за тяхната закрила. Към настоящия момент в министерството на правосъдието не е постъпвал сигнал за малтретирани деца от осиновителите в условията на международно осиновяване.  \r\nСтатистиката за 2018 г. показва, че международните осиновявания намаляват. За последната година са осиновени 209 деца, като 104 от тях са били чрез процедурата за осиновяване по специалните мерки. За сравнение през 2014 г. осиновяванията са били над 450.  \r\nВиолета СИМЕОНОВА", "date": "2019.08.08", "title": "Осиновени в САЩ българчета са били малтретирани от родителите си (ОБЗОР)"}
{"url": "http://www.focus-news.net/news/2019/08/08/2687854/sport-transferat-na-dibala-v-totnam-propadna.html", "text": "Трансферът на Пауло Дибала в Тотнъм пропадна. Причината е, че в последния момент от Ювентус са решили да не продават аржентинеца, твърди \"Би Би Си\". Според информациите двата клуба принципно се бяха разбрали за сделката, а \"шпорите\" започнаха преговори за личните условия на самия играч. В последния момент обаче италианският клуб е променил становището си.   \r\nРешението на Ювентус е изненадващо, като се има предвид, че на два пъти през това лято \"бианконерите\" бяха готови да се разделят с Дибала. Преди няколко седмици Ювентус предложи аржентинеца на Манчестър Юнайтед като разменна монета за Ромелу Лукаку. \"Червените дяволи\" обаче се отказаха заради високите финансови претенции на футболиста и липсата на желание у него да играе за Юнайтед.", "date": "2019.08.08", "title": "Спорт: Трансферът на Дибала в Тотнъм пропадна"}
{"url": "http://www.focus-news.net/news/2019/08/08/2687872/blagoevgrad-shofyorite-da-se-dvizhat-s-povisheno-vnimanie-pri-paten-vazel-kocherinovo-na-am-struma.html", "text": "Шофьорите да се движат с повишено внимание при пътен възел „Кочериново“ на АМ „Струма“, тъй като се извършват краткотрайни ремонти на асфалтовата настилка. Движението се пропуска чрез временно затваряне за кратки интервали от време на пътната връзка или дясната лента при излизане от АМ „Струма“ на главен път Е-79. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79 и АМ „Струма“ в участъка от Благоевградска област. Повишена е опасността от падащи камъни в района на Кресненското дефиле и прохода Предел. \r\n \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\n \r\nНатали СТЕФАНОВА", "date": "2019.08.08", "title": "Благоевград: Шофьорите да се движат с повишено внимание при пътен възел „Кочериново“ на АМ „Струма“"}
{"url": "http://www.focus-news.net/news/2019/08/08/2687874/uspeshno-priklyuchi-izdirvaneto-na-turist-v-rayona-na-pirin-obzor.html", "text": "За последните 2 денонощия в страната бяха проведени 3 спасителни акции на Планинската спасителна служба, като още в сряда повечето изгубени бяха намерени. В четвъртък около 10.00 часа бе намерен и последният се загубил. Човекът е в добро състояние. В двудневната акция взеха участие планински спасители от отряд Сандански, към които днес се присъединиха и 13 души от отрядите в Благоевград, Банско, Разлог и Добринище. \r\nКато грешка при такива случаи планинските спасители посочват това, че хората се разделят, а не остават заедно. Другото, което е забавило издирването, това е фактът, че туристите не са останали на място след подаване на сигнала, а са продължили да се движат. Районът, в който са били, е със затруднени мобилни комуникации и това е допринесло за по-бавното намиране и оказване на помощ на хората.  \r\nОт ПСС при БЧК напомнят на планинарите да си правят планински застраховки, защото винаги може да се случи нещо, а в случая на двамата изгубили се само единият е имал планинска застраховка.  \r\nСлед инцидентите в планините спасителите приканват хората да бъдат по-внимателни. А сред препоръките са да пият много вода, за да не се дехидратират в летните жеги, да се обличат добре, за да не изгорят, както и да се мажат с крем против изгаряне, да проучат маршрута, по който ще се движат, винаги да имат заредени телефони и по възможност да не тръгват сами. Разбира се има и други препоръки, като например да се запасим с храни, които бързо възобновяват енергията.  \r\nА пък през лятото се увеличава туристопотока в планините, но това не означава, че и инцидентите се увеличават с него.  \r\nНадежда ИВАНОВА", "date": "2019.08.08", "title": "Успешно приключи издирването на турист в района на Пирин (ОБЗОР)"}
{"url": "http://www.focus-news.net/news/2019/08/08/2687875/varna-ot-ekoinspektsiyata-se-otzovaha-na-23-signala-za-bedstvashti-ili-martvi-shtarkeli.html", "text": "От Регионалната инспекция по околната среда и водите (РИОСВ) във Варна са се отзовали на 23 сигнала за бедстващи или мъртви щъркели. Това съобщават от пресцентъра на  Екоинспекцията . „Зачестиха постъпващите сигнали за бедстващи щъркели в РИОСВ-Варна. При извършените проверки е установено, че най- честата причина за инцидентите е заплитането на екземплярите в електропроводните линии“, допълват от институцията. От там посочват, че миграцията на Белия щъркел (Ciconia ciconia) от България към южните страни започва от началото на август и продължава до края на септември. През този период  формират големи ята, като летят само през деня и почиват през нощта. Предпочитани места за почивка от щъркелите са желязо-решетъчните опъвателни стълбове и стоманено-бетонните носещи стълбове, част от електроразпределителнта  мрежа, тъй като там екземплярите са защитени от други хищни животни. Предвид големият им брой и конкуренцията за място, често някои от птиците докосват жиците под високо напрежение и загиват от образуваната волтова дъга. С цел опазване на Белия щъркел (Ciconia ciconia) се предприемат действия по обезопасяване на електропреносната мрежа от ресорния енергиен оператор. С приоритет са местата където имаме намерени мъртви екземпляри. Ранените екземпляри се настаняват в спасителни центрове, където се полагат необходимите грижи за тях. След това биват пускани отново на свобода. Съгласно Закона за биологичното разнообразие мъртвите екземпляри следва да бъдат оставени на мястото където са намерени. При намиране на бедстващи птици в безпомощно състояние в населените места или около тях, гражданите трябва да потърсят помощ на „зеления“ телефон на Регионална инспекция по околна среда и води, в чийто териториален обхват се намират, или да сигнализират в горските стопанства, в съответната община, или кметство.", "date": "2019.08.08", "title": "Варна: От Екоинспекцията се отзоваха на 23 сигнала за бедстващи или мъртви щъркели"}
{"url": "http://www.focus-news.net/news/2019/08/08/2687873/ria-novosti-zadarzhaha-bivshiya-prezident-na-kirgizstan-almazbek-atambaev.html", "text": "В Киргизстан е задържан бившият президент Алмазбек Атамбаев, съобщиха за  РИА Новости  от централата на бившия държавен глава. \r\n„След дълги преговори той реши да се предаде, бе отведен в Бишкек. Съветниците му Фарид Ниязов и Кундуз Жолдубаева са с него\", разкрива източникът на агенцията. \r\nПо-рано силите за сигурност направиха трети опит да щурмуват къщата на бившия държавен глава и в крайна сметка успяха да проникнат на територията на резиденцията му. \r\nПредната вечер киргизките спецслужби започнаха операция по задържането на Атамбаев в къщата му в село Кой-Таш, на 20 километра от Бишкек. \r\nСпоред последните сведения, по време на операцията е загинал един войник от специалните части, 80 души са ранени. Генералната прокуратура започна наказателно дело по обвинения за „Масови безредици“ и „Хулиганство“. \r\nАлмазбек Атамбаев е президент на Киргизстан от 2011 до 2017 година. Той доброволно прехвърли властта на своя наследник и съюзник Сооронбай Женбеков след изборите. В края на юни парламентът изпрати на прокурора списък с обвинения срещу бившия президент. \r\nСпоред агенцията Атамбаев е замесен в корупция във връзка с модернизацията на ТЕЦ край Бишкек, освобождаването на криминално проявения Азиз Батукаев по фалшиви медицински доклади и други престъпления. Лишен е от имунитет. \r\n \r\n Тереза Герова", "date": "2019.08.08", "title": "РИА Новости: Задържаха бившия президент на Киргизстан Алмазбек Атамбаев"}
{"url": "http://www.focus-news.net/news/2019/08/08/2687853/shefat-na-tad-grup-ivan-todorov-ostava-v-aresta.html", "text": "Обвиненият като подбудител на хакерската атака срещу НАП Иван Тодоров да бъде задържан под стража, реши Апелативният специализиран съд, предаде  БНР . Досега Тодоров беше на свобода под гаранция от 100 000 лева, но втората съдебна инстанция смята, че той е обществено опасен и затова трябва да бъде в ареста.", "date": "2019.08.08", "title": "Шефът на „ТАД груп“ Иван Тодоров остава в ареста"}
{"url": "http://www.focus-news.net/news/2019/08/08/2687851/mariya-belova-gerb-absurdno-e-da-se-govori-che-pravitelstvoto-prilaga-merki-v-interes-na-golemite-svinekompleksi.html", "text": "Абсурдно е да се говори, че правителството прилага мерки срещу Африканската чума, които са в интерес на големите свинекомплекси и в ущърб на дребните стопани. Тези мерки са подкрепени от Световната здравна организация. Това коментира депутатът от ГЕРБ и председател на парламентарната комисия по земеделието и храните Мария Белова, предаде репортер на  Радио \"Фокус\" - Варна . Днес Мария Белова даде извънреден брифинг във Варна заедно с колегата си Александър Ненков, който е и зам.- председател на парламентарната група на партията. Поводът бяха изказвания на депутатите от БСП във връзка с темата за Африканска чума по свинете. \"Този проблем е много наболял, виждаме всички мерки, които се предприемат от страна на правителството за овладяване на напрежението, но лекарство срещу тази болест няма и всички съвместно трябва да се борят с щетите\", заяви тя.  Конкретно за предложението на колегите си от БСП за създаване на Национален кризисен щаб, Белова посочи, че такъв епизоотичен национален съвет има създаден още от юли 2017 година. Той е консултативен орган към Министерския съвет и одобрява стратегията и разработване на програмите, свързани с борбата със заболяването. \"Няма да коментирам темата за оградата, тъй като смятам, че тя прекалено много се преекспонира. Смятам, че оградата си изпълни предназначението и доведе до намаляване на щетите. Друго, което коментират колегите от БСП е това, че мерките, които предприема правителството са били в полза на големите свинекомплекси и в ущърб на малките стопани  Апелирам към колегите да не тръгват по тази плоскост и да не настройват дребните стопани и големите свинекомплекси, защото това не е така\", каза още Мария Белова. Според нея всички трябва да се борят и да помагат за ограничаване на заболяването. Тя благодари на всички хора, които са осъзнали проблема и даде за пример стопаните от Сливенския избирателен район, които са изклали домашните си животни. И добави, че ако не се предприемат мерки ще последва катастрофа, а болестта ще пламне. Според Мария Белова вчера в Сърбия, където все още няма официално регистрирани случаи на Африканска чума, са предприели мерки по избиване на домашни животни. Тя посочи, че страната не е член на Европейския съюз, но е предприела одобрените от него мерки. Председателят на парламентарната група припомни, че държавата ще отпусне по 300 лева за дезинфекция на всеки двор, в който са били заклани доброволно животните, а регистрираните обекти ще вземат и обезщетения. \r\nДиана СТОЕВА", "date": "2019.08.08", "title": "Мария Белова, ГЕРБ: Абсурдно е да се говори, че правителството прилага мерки в интерес на големите свинекомплекси"}
{"url": "http://www.focus-news.net/news/2019/08/08/2687870/the-times-korbin-obeshtava-poemame-vlastta-ako-dzhonsan-zagubi-vota-na-nedoverie.html", "text": "Лидерът на Лейбъристката партия Джереми Корбин ще отиде при кралица Елизабет II – при това с най-обикновено такси – за да я увери, че „ще поемем властта“, ако премиерът Борис Джонсън загуби вота на недоверие, съобщава британският национален ежедневник  The Times . \r\nСпоред събеседник на изданието, лейбъристите се готвят да свалят правителството на  Джонсън следващия месец и да сформират свое с подкрепата на други партии. Мисията му ще бъде да блокира Брекзит без сделка. \r\nThe Times разкри тази седмица, че Джонсън може да откаже да подаде оставка, ако загуби вот на недоверие и вместо това да изчака седмици, за да насрочи общи избори.  \r\n \r\n Тереза Герова", "date": "2019.08.08", "title": "The Times: Корбин обещава - „поемаме властта“, ако Джонсън загуби вота на недоверие"}
{"url": "http://www.focus-news.net/news/2019/08/08/2687877/sport-maritsa-s-dve-dvoyki-na-darzhavnoto-po-plazhen-voleybol-v-kardzhali.html", "text": "Марица (Пловдив) ще бъде представена от две двойки на предстоящото държавно първенство за мъже и жени в Кърджали за Купата на Кмета. Срещите ще се проведат от 9 до 11 август на плажните кортове на Арпезос. \r\nДвойките на Марица са Кристина Якимова & Славена Никова и Анета Петрова & Симона Кръстева. \r\nКристина Якимова & Славена Никова участваха през това лято на турнир в Бяла и завършиха на четвърто място. Анета Петрова & Симона Кръстева участваха на два турнира в Кърджали на държавното до 20 години (4-то място) и през миналата седмица в София на турнир от сериите Beach Volley Mania до 18 години, където спечелиха титлата. \r\nТехническата конференция е утре, от 12:00 б.в. Първите срещи ще започнат утре следобед.", "date": "2019.08.08", "title": "Спорт: Марица с две двойки на държавното по плажен волейбол в Кърджали"}
{"url": "http://www.focus-news.net/news/2019/08/08/2687879/predstoyashti-sabitiya-v-stranata-za-9-avgust-agentsiya-fokus.html", "text": "*** \r\n \r\nОт 11.30 ч. министърът на труда и социалната политика Бисер Петков ще се запознае с дейността на Държавното предприятие „Българо-германски център за професионално обучение“ клон Смолян, който се намира на ул. „Искра“ 8. Около 12.20 часа министър Петков ще даде брифинг. \r\n \r\n*** \r\n \r\nОт 11.00 ч. в двора на ОДЗ №90 „Веса Паспалеева“ – сграда 1, ул. „Иван Момчилов“ №44, Район „Надежда“,  ще се проведе официална церемония „Първа копка” във връзка със стартирането на строително-монтажните работи по модернизацията на обекта. \r\n \r\n*** \r\n \r\nОт 11.00 ч. в Специализирания наказателен съд ще бъде разгледано дело за определяне на общо наказание по чл. 23-27 НК (кумулации – чл. 306, ал. 1, т. 1 НПК. \r\n \r\n*** \r\n \r\nОт 14.00 ч. Столична община ще раздава минерална водата на четири пункта – на площадното пространство при храма „Св. Неделя”, на \"Орлов мост\" – при езерото „Ариана”, на пилоните на Националния дворец на културата и на пл. „Славейков“. \r\n \r\n*** \r\n \r\nОт 14.00 часа на Пристанище Бургас, до Морска гара, ще започне фестивалът SPICE MUSIC FESTIVAL 90`s Edition \r\n \r\n*** \r\n \r\nОт 18.00 ч. ще бъде даден старт на второто издание на „Буургсток“. \r\n \r\n*** \r\n \r\nОт 21.15 ч. на басейн „Флора“ ще се състои представлението „Зад завесата на водния куклен театър“ \r\n \r\n*** \r\n \r\nОт 11.00 ч. в зала „Морски сговор“ ще бъде открита експозицията „Истории от морското дъно по повод 60-ата годишнина от началото на подводна археология в България. \r\n \r\n*** \r\n \r\nОт 14.30 ч. ще бъде даден брифинг в Областната администрация – Варна след извънредно заседание на институциите заради множеството пътни инциденти в областта, инициирано от Държавната агенция „Безопасност на движението по пътищата“. \r\n \r\n*** \r\n \r\nОт 19.30 ч. ще се състои концерт на представителния духов оркестър на ВМС. \r\n \r\n*** \r\n \r\nОт 10.30 ч. в зала 302 ще се проведе пресконференция по повод гостуването на втора група студенти от британски университети в социални услуги в община Велико Търново. \r\n \r\n*** \r\n \r\nОт 11.00 ч. пред Библиопощата кметът на Община Видин Огнян Ценков ще се включи в литературното четене на детски приказки \"Молив зад ухото\" с Илия Виделинов, което се провежда в рамките на Пътуващия фестивал за изпълнителски изкуства \"Квартална сцена\". \r\n \r\n*** \r\n \r\nОт 10.00 ч. в детския отдел на Регионална библиотека „Христо Ботев“ ще се проведе работилница „Приказни игри“ \r\n \r\n*** \r\n \r\nВ 13.00 ч. командирът на американския разрушител „Портър” (USS Porter) Капитан II ранг Трент ще даде пресконференция на борда на кораба. По случай 140-та годишнина на българските Военноморски сили разрушителят USS Porter от състава на ВМС на САЩ ще бъде на посещение във Варна от 9 до 11 август 2019 годинаЖелаещите да присъстват журналисти трябва да се явят в 12.30 часа пред транспортния портал на пристанище Варна /срещу Морска администрация/.  \r\n \r\n*** \r\n \r\nОт 18.00 ч. ще бъде прожектиран документалния филм „Антонио Сеги, големият театър на света“. \r\n \r\n*** \r\n \r\nОт 10.30 ч. ще се състои карнавалът „Имало едно време…“ \r\n \r\n*** \r\n \r\nОт 19.00 часа в Голямата зала на читалище „Братство 1869” ще се проведе концерт на Атанас Куртев в памет на Алексис Вайсенберг. В програмата са включени творби на Роберт Шуман.  \r\n \r\n*** \r\n \r\nВ 21.00 ч. ще бъде прожектиран фирма „ВРАГОВЕ“ на Светослав Овчаров на площад „Велбъжд“. \r\n \r\n \r\nОт 10:00 ч. в \"Западен парк\" ще бъде направена първа копка на Паметника на белоемигрантите в град Перник. \r\n \r\n*** \r\n \r\nОт 10.00 ч. фондация „Щъркелите“ ще проведе психотерапевтично занимание в училището за родители в града. \r\n \r\n*** \r\n \r\nОт 9.00 ч. във 2 зала  на Окръжен съд – Пловдив ще се проведе дело срещу подсъдимите Иван Х. и Николай Цв. \r\n \r\n*** \r\n \r\nОт 10.00 ч. ще се проведат групови занимания с деца и родители в Детския отдел на библиотека „Родина“.", "date": "2019.08.08", "title": "Предстоящи събития в страната за 9 август (Агенция „Фокус“)"}
{"url": "http://www.focus-news.net/news/2019/08/08/2687880/vzglyad-kak-ukrayna-vaznameryava-da-reintegrira-krimi.html", "text": "В Киев е създадена поредна комисия, която трябва да се занимава с т.нар. реинтеграция на Крим и Донбас. Кой оглави този странен орган и защо техническите стъпки на Киев към сближаване на Крим и Украйна са технически необходими, но от политическа гледна точка напълно обречени? Отговор на тези въпроси търсят в редакцията на руския вестник  „Взгляд“ .  \r\nПрезидентът на Украйна Зеленски одобри състава на комисията с непроизносимо и незапомнящо се име. Накратко, основната задача, поставена пред екипа от сто души, е да разработят стратегия за завръщане „... в конституционното пространство на Украйна на окупираните територии и населението“. Т.е., части от района на Донецк и Луганск, както и Крим. \r\nС непосредствената реинтеграция е натоварен Антон Кориневич. Личността е доста забележителна. През юли Зеленски го назначи на поста представител на президента на Украйна в Автономна република Крим. Не, разбира се, в Крим няма представител на президента на Украйна. Това е само името на поста - от времето, когато Крим беше под украинска юрисдикция. И за да не демонстрира съгласието си с факта, че от март 2014 г. той престава да бъде част от страната, Киев все още назначава служители в Крим. \r\nПовечето от тях открито бездействат в Херсонската област, но Кориневич е изключение сред тях. Достатъчно е да се каже, че той е бил разработчикът на правните актове, с които Украйна реагира на референдумите в Крим и Донбас. По-специално, законът за т. нар. Свободна икономическа зона „Крим“. Екипът на тогавашния президент Петро Порошенко поръча изготвянето им,  и – разбира се, макар в Украйна да има малко добри международни юристи,  Зеленски си затваря очите. \r\nИ не напразно. Позицията на Кориневич е забавна, но самият той очевидно е разумен човек. В скорошно интервю той заяви, че една от първите стъпки, които той инициира като представител на президента, ще бъде основен ремонт на контролно-пропускателните пунктове „Чунгар\" и „Каланчак\". \r\nДо Крим през Украйна днес пътуват само живеещите на полуострова, така че останалите руснаци се нуждаят от малко побяснение. \r\n1. От няколко години Украйна забрани всякакъв редовен транспорт до Крим. Незаконен шофьор може да ви превози само до контролно-пропускателен пункт; трябва да минете през границата пеша. \r\n2. Естествено през лятото преминаването на границата се превръща в първото (и също последното, на връщане) приключение за празниците: опашки, горещина, а няма къде да се купи вода и храна. Тоалетните също предвидливо не са осигурени: търпете до руския контролен пункт, скъпи украинци. \r\nИ така: новият представител на президента на Украйна беше първият, който направи предложение на държавно ниво - да изгради клозет на контролно-пропускателните пунктове. И да опъне тенти – за предпазванеот дъжда и слънцето. Първият от повече от пет години. И това е истинска контрареволюция. Човек пътува до Крим, за да почива и вижда, че ползите от познатата му цивилизация започват само от руската страна.  \r\nРазбира се, стратегията за „реинтеграция“ не се изчерпва само с тоалетните. Същият Зеленски по време на посещението си в Турция обяви опростяването на издаването на разрешения за турските граждани да пътуват до Крим: „Разбираме колко е важно за вас да посетите роднини и родната земя. В близко бъдеще на законодателно ниво ще бъде приета разпоредба, която ще опрости получаването на разрешение за посещение на Крим\". \r\nИ отново уточнение. Гражданите на трети страни не могат да преминат границата между Украйна и Крим без специално разрешение на Службата за сигурност на Украйна. И трябва да го вземете в Херсон. И само оттам – към Крим. Въпреки че можете да плюете на това разрешение и да летите, например, до Краснодар, а от там - до Симферопол. \r\nТова е не само по-прост, но и много по-бърз начин. Ако гражданите на Турция и други страни, които искат да посетят роднините си в Крим, изберат скоростта и комфортта, то за стратегията за реинтеграция това е много неизгодно. Защото всеобщото признаване на руската юрисдикция над Крим се състои, между другото, от такива дреболии. \r\nОбещанието на Зеленски е, разбира се, е повърхностната част на айсберга. „Под водата“ остана комуникацията между външните министерства на Украйна и Турция по този въпрос: \r\n- Вашите граждани отиват при роднини в Крим? \r\n- Разбира се! \r\n- Колко? \r\n- Толкова много. \r\n- Значи издадохме 100 разрешения по-малко! \r\n- Те минават през РФ или с ферибот директно. \r\n- Но това е невъзможно, ще протестираме. \r\n- Първо започнете да издавате разрешения онлайн и след това протестирайте. \r\nКой точно трябва да протестира - украинците. Подобен ход на Зеленски повдига логичен въпрос: защо той отива в Турция и обещава да опрости и подобри логистиката в Крим за кримските татари там, но не обещава нещо подобно на гражданите на Украйна? \r\nНо обратно към „реинтеграцията\". Самата дума също е много показателна. В крайна сметка предишният президент направи точно обратното. Водоснабдяването на Крим през Северно-Кримския канал беше спряно. После – и железопътните връзки. Търговията постепенно замря - блокадата на границата от националисти я направиха невъзможна. По-късно подкопаха електропроводите, прекъсвайки комуникацията на електроенергийните системи между Крим и континентална Украйна. \r\nИ тук идва трудният момент. Оказва се, че за реинтеграция е необходимо връщане назад: възстановяване на редовен транспорт, търговия, пускане на вода през канала. Да се изградят отново тоалетни. И не само украинците ще кажат благодаря, но и турците (може би), и ще започнат да пътуват до Крим през Херсон. \r\nИма обаче две големи „но“, които обричат такава „реинтеграция“ на поражение. Първо, какво ще направи екипът на Зеленски с куп националисти, които няма да пропуснат да излязат на протест? \r\nНа второ място, стъпките към Крим ще го доближат за гражданите на Украйна - чисто технически по отношение на логистиката. Но те няма да го върнат в Украйна. \r\nКакви бяха тези години за Крим? Изграждане на Кримския мост, енергиен мост, две нови ТЕЦ, реконструкция на летището в Симферопол, началото на строителството на магистрала „Таврида“. А съседите за пет години узряха само за необходимостта от изграждане на тоалетни. Мащабът е несъизмерим. \r\nВсъщност стратегията започва, разбира се, не с тоалетните - а с 4030 долара. Това беше точно показателят за украинския БВП на глава от населението през 2013 г. Исторически максимум. През 2018 г. - почти 1000 долара по-малко и е малко вероятно Украйна да успее да повтори този резултат през първия мандат на Зеленски. И докато БВП на глава от населението достигне поне 4030 долара, всякакви украински стратегии за „реинтеграция“ на Крим и Донбас ще бъдат толкова смешни, колкото е една тоалетна в сравнение с Кримския мост. \r\n \r\n Тереза Герова", "date": "2019.08.08", "title": "„Взгляд“: Как Украйна възнамерява да „реинтегрира“ Крим?"}
{"url": "http://www.focus-news.net/news/2019/08/08/2687878/pregled-na-mezhdunarodnite-novini-do-1800-chasa-agentsiya-fokus.html", "text": "Земетресение с магнитуд от 5,8 по скалата на Рихтер е регистрирано на територията на Западна Турция в 14:25 часа местно време, показва справка на официалната интернет страница на  Европейския средиземноморски сеизмологичен център (EMSC) . \r\nТрусът е бил с епицентър на 223 км източно от Измир и на шест километра южно от Баклан, с дълбочина от осем километра под земната кора.  \r\nНе се привежда информация за пострадали или материални щети. \r\n***  \r\n \r\n   Президентът на САЩ Доналд Тръмп е обещал да изтегли американската армия от Северна Сирия, където Анкара планира да проведе нова военна операция. Това съобщи в четвъртък министърът на външните работи на Турция Мевлют Чавушоглу, предава  ТАСС . \r\n„След като нашият президент се разпореди да проведем операция в този регион (на изток от река Ефрат), президентът на САЩ му позвъни и му каза, че Щатите ще изтеглят своите сили от там. И сега се стараем да съгласуваме действията, които трябва да бъдат реализирани след изтеглянето на американците“, съобщи министърът. \r\n*** \r\n \r\n  Според данни на разузнаването, от момента на незаконното анексиране на Крим през 2014 година Русия е увеличила числеността на своя военен контингент на полуострова близо три пъти в подготовка за възможни настъпателни операции срещу Украйна, пише американското консервативно издание  Washington Examiner  в материал, представен без редакторска намеса. \r\nРазмерът на руския военен контингент е нараснал значително, твърди естонското външно разузнаване. Множество военнослужещи, единици бронетанкова техника, артилерия, самолети и кораби бяха прехвърлени в тази бивша автономна република, разположена в Южна Украйна. \r\n„Целта на укрепването на руските сили в Крим е разполагането на руски формирования и военна техника за провеждане на евентуални настъпателни операции във вътрешността на Украйна в случай на по-широка конфронтация и предотвратяване на пристигането на международна помощ в тази страна“, се казва в доклада „Международна сигурност и Естония“. \r\nОт 2014 г. до 2018 г. Русия увеличи броя на своя военен контингент в Крим от 12,5 хиляди на 31,5 хиляди войници, както отбелязват авторите на доклада, като се позовава на данни от отворения сайт Inform Napalm. Броят на бронираните машини се увеличи от 92 на 583, а броят на артилерийските оръдия се увеличи от 24 на 162. Броят на самолетите се увеличи почти шест пъти, от 22 на 122. \r\nРуският флот също увеличи значително присъствието си в Крим: броят на корабите се увеличи от 27 на 78. Дълго време Русия имаше собствена военноморска база в Крим и тя винаги го смяташе за ключов елемент за защита на своите интереси в Черно море. \r\nПървоначално Русия нахлу в Крим, като изпрати там своите „зелени човечета“, но с увеличаването на военния контингент в този регион, тя започна да се държи дръзко. През ноември руските военни и гранични служители откриха огън по три украински военни кораба, които се опитаха да се преминат през Керченския проток край бреговете на Крим, като плениха 24 украински моряци. През април руски военен самолет прелетя няколко пъти около американския военен кораб Доналд Кук, приближавайки се на опасно разстояние от този американски кораб. Международни наблюдатели записаха как миналата година цели колони руски военни и военна техника окупират Източна Украйна, а по-рано през тази година те намериха там руски системи за водене на електронна война. \r\nЕстония, която е част от НАТО и се намира в Прибалтика, е сред най-потърпевшите от руската агресия. Естонските служители се оплакват от много години, че Русия провежда пропагандни и дезинформационни кампании в тяхната страна. Въпреки че Естония е доста малка страна, тя се съсредоточи върху противопоставянето на руската агресия, след като стана жертва на мащабна кибератака през 2007 г., когато работата на естонските банки, медиите и правителствените агенции беше парализирана. Естония обвини Русия в извършването на тези атаки, въпреки че участието на Кремъл в тях не е доказано. \r\nСлед анексията на Крим през 2014 г. САЩ предоставиха на Украйна военна помощ на стойност 1,5 милиарда долара, а Пентагонът планира да отпусне още 250 милиона долара за тази страна за закупуване на различно военно оборудване и оръжия. Междувременно Русия продължава да подкрепя сепаратистите в източна Украйна. \r\nБоевете между украинските правителствени сили и подкрепяните от Русия сепаратисти продължават няколко години, въпреки обявеното през 2015 г. примирие. Международните наблюдатели обаче съобщават за намаляване на интензивността на сблъсъците след 21 юли. \r\n*** \r\n \r\n  Двама души са загинали, а още четирима имат травми с различна степен в резултат от взрив на реактивен двигател на ракета на полигон в Архангелска област, съобщиха в четвъртък от Министерството на отбраната на Русия, предава  ТАСС . \r\n„В резултат от произшествието са получили травми с различна степен на тежест шестима представители на Министерството на отбраната и предприятието разработчик. Двама специалисти са загинали от получените рани. Всички пострадали са транспортирани оперативно в медицинско заведение, където им е указана необходимата медицинска помощ“, съобщават от ведомството. \r\nПричина за инцидента е станал взрив на реактивен двигател, отбелязва пресслужбата на МО на Русия. „На площадката за изпитване на руското Министерство на отбраната в Архангелск, при изпитване на система за течно задвижване, е станала експлозия и продуктът се е запалил“, се казва в изявлението. \r\nМинистерството на отбраната подчерта, че „няма вредни емисии в атмосферата, радиационният фон е нормален“. \r\nСпоред губернатора на Архангелска област Игор Орлов не се налага евакуация на населението след инцидента в Северодвинск. На мястото на произшествието във военното поделение е изпратена санитарна авиация. По-рано източници на ТАСС съобщиха, че пожар е възникнал на кораб на територията на военно поделение край Северодвинск в района на Архангелск, 10 души са ранени. \r\n*** \r\n \r\n  В Джаму и Кашмир са задържани най-малко 500 души на фона на напрежението в отношенията между Ню Делхи и Исламабад, свързано с решението на Индия да отмени автономния статут на щата, предава  „Анадолската агенция“ . \r\nСпоред информация на местните медии, в Индия продължават протестите срещу решението на правителството да отмени специалния статут на Джаму и Кашмир. \r\nЕдин от протестиращите се е удавил в река Джелам, докато се е опитвал да избяга от преследващите го полицаи. \r\nЗа предотвратяване на ескалация на напрежението в региона за последните няколко дни са арестувани не по-малко от 500 души, включително политици и активисти. В окръг Раджоури са регистрирани престрелки между индийски и пакистански военни. \r\nОчаква се на 8 август премиерът на Индия Нарендра Моди да излезе с обръщение към народа във връзка със ситуацията в Джаму и Кашмир. Съветникът на министър-председателя по национална сигурност Аджит Довал е посетил региона, за да оцени положението на нещата. \r\nВ окръг Каргил, Джаму и Кашмир, преди това имаше протести срещу решението на правителството да премахне автономния статут на държавата. \r\n \r\nТурската държавна агенция припомня, че на 5 август правителството на Индия внесе в парламента предложение за премахване на специалния автономен статут на Джаму и Кашмир чрез изменение на член 370 от Конституцията. Парламентът одобри инициативата, което предизвика силно недоволство от Исламабад. Пакистан обвини Индия в нарушаване на резолюциите на Съвета за сигурност на ООН и заяви готовност за ответни мерки. \r\nОтношенията между Индия и Пакистан рязко се влошиха след инцидента в Джаму и Кашмир, където на 14 февруари 2019 г. беше извършена терористична атака, която стана най-кървавата в региона за последните 30 години. В атаката загинаха 45 служители на Централния полицейски резерв на Индия, а други 35 бяха ранени. В отговор индийските ВВС удариха Пакистан. Според Ню Делхи, ударите са нанесени по лагер на терористична групировка. \r\nНа 27 февруари ситуацията в Кашмир ескалира, като два индийски и един пакистански самолет бяха свалени. \r\nРегионът на Кашмир остава спорна територия между Индия и Пакистан от 1947 г. - след като двете страни получават независимост от Великобритания. Антиправителствените групи, опериращи в Джаму и Кашмир от 1989 г., искат независимост от Индия. По време на сблъсъците в Кашмир до днес са загинали над 70 хиляди души.", "date": "2019.08.08", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/08/08/2687871/aleksandar-nenkov-gerb-v-mnogo-oblasti-kolegi-ot-bsp-se-vklyuchvat-v-sazdavaneto-i-organiziraneto-na-protesti-na-malki-stopani-na-praseta.html", "text": "В много области колеги от БСП се включват в създаването и организирането на протести на малки стопани на прасета. По места, представители на местната власт дори не се крият, съветват хората по селата да не колят животните си. Това коментира във Варна депутатът от ГЕРБ Александър Ненков във връзка с обвинение на колегите му от БСП, че мерките на държавата срещу Африканската чума по свинете не са адекватни, предаде репортер на  Радио \"Фокус - Варна\" . Той заяви, че иска да даде знак на колегите си от местната власт, че в чл. 10 от Закона за ветеринарномедицинската дейност ясно е разписано, че всички органи на местната, държавната власт, трябва да подпомагат дейността и заповедите, които Българската агенция по безопасността на храните издава. „Длъжностни лица по смисъла на Закона са длъжни да подпомагат именно спазването на тези мерки, а не търсейки политически дивидент да си допринесат за повече гласове преди предстоящите местни избори. Съветвам да спазват закона такъв, какъвто е“, каза още Александър Ненков. Той благодари на всички стопани, които не се поддават на опитите на БСП за саботаж на държавата. „Не виждам как насъсквайки и опитвайки се да насаждат напрежение и да подклаждат изкуствено протести, помагат на държавата. В такава ситуация аз не мога да си обясня по какъв начин и те помагат държавата да се справи с проблема“, добави Ненков. Той допълни по темата за разследването на прокуратурата за екарисажите, че винаги човешкият фактор има значение и ако има действия, обект на обвинение, прокуратурата трябва да  извърши проверки, а виновните да понесат отговорност. Според него ПП ГЕРБ е доказала, че държи на това. Според Александър Ненков, в този момент държавата трябва да бъде обединена и втората по големина политическа сила трябва да помага, а не да саботира действията.  \r\nДиана СТОЕВА", "date": "2019.08.08", "title": "Александър Ненков, ГЕРБ: В много области колеги от БСП се включват в създаването и организирането на протести на малки стопани на прасета"}
{"url": "http://www.focus-news.net/news/2019/08/08/2687882/blagoevgrad-vazstanoveno-e-dvizhenieto-pri-km-67-na-am-struma-v-uchastaka-dupnitsa-blagoevgrad.html", "text": "Възстановено е движението при км 67 на АМ \"Струма\" в участъка Дупница-Благоевград. Това съобщиха от пресцентъра на  Агенция \"пътна инфраструктура\" .", "date": "2019.08.08", "title": "Благоевград: Възстановено е движението при км 67 на АМ \"Струма\" в участъка Дупница-Благоевград"}
{"url": "http://www.focus-news.net/news/2019/08/08/2687881/balgarski-mladezhki-forum-i-fondatsiya-zdrave-i-sotsialno-razvitie-shte-realizirat-antidiskriminatsionna-kampaniya.html", "text": "Български младежки форум и фондация „Здраве и социално развитие“ ще реализират  антидискриминационна кампания и „граждански инкубатор“ в рамките на проект Story_S. Това каза за  Радио „Фокус”  Христиан Трошанов, председател на Младежки общински съвет – Казанлък. Той поясни, че кампаниите са насочение към повишаване на осъзнатостта за произхода на дискриминацията и нейното преодоляване чрез социални промени, инициирани от младите хора. \r\nУчастниците в срещата ще имат възможност да проведат няколко неформални игри, за да споделят виждания и мисли за дискриминацията. Те също така ще станат част и от групова работилница, която трябва да повиши тяхната осъзнатост за стереотипите и как те ни карат да мислим в \"дискриминативна рамка\" за тези, които са различни от нас. \r\nКонсултатни от Български младежки форум и фондация „Здраве и социално развитие“  ще помагат на казанлъчани да придобият повече знания за това как биха могли да разрешат проблема \"дискриминация\".  \r\nПроектът се реализира по програма на Европейската комисия „Права, равенство и гражданство“ и включва неправителствени организации и университети от България, Италия, Румъния и Испания. \r\nСлавяна ГАЙДАРОВА", "date": "2019.08.08", "title": "Български младежки форум и фондация „Здраве и социално развитие“ ще реализират  антидискриминационна кампания"}
{"url": "http://www.focus-news.net/news/2019/08/08/2687876/the-independent-boris-dzhonsan-ne-izklyuchva-vazmozhnostta-za-izbori-chak-sled-31-oktomvri.html", "text": "Борис Джонсън отказа да изключи възможността за избори за ново правителство чак след 31 октомври, което ще му даде възможност да изведе страната от Европейския съюз, в случай, че загуби вота на недоверие в Камарата на общините, съобщава британският вестник  The Independent .  \r\nМинистърът на финансите в сянка, Джон Макдонъл, заяви, че „ще изпрати Джеръми Корбин с такси до Бъкингамския дворец, за да каже „ние поемаме оттук“, ако премиерът пренебрегне вотa на недоверие. \r\nДепутатите, които се противопоставят на излизането от ЕС без сделка, обмислят парламентът да заседава дори по време на периода за партийни конференции, за да гласуват забавянето на Брекзит. \r\nБорис Джонсън иска да проведе избори дни след напускането на ЕС без сделка Брекзит на 31 октомври, съобщиха служители на правителството пред вестник  The Financial Times , цитирано от изданието.  \r\nТова ще се случи единствено, ако премиерът загуби евентуален вот на недоверие, допълниха те.  \r\nНе можем да спрем вот на недоверие, но ние контролираме дневния ред в парламента, така че можем да насрочим датата за следващите избори за след 31 октомври, добави сътрудникът на Джонсън. \r\nДруг служител на правителството не отрече, че нови избори може да се проведат в първите дни на ноември, или иначе казано веднага след планирания Брекзит без сделка.  \r\nТова потвърждава и доклад на The Spectator, според който правителството планира провеждането на парламентарни избори на 1 ноември.  \r\n \r\n Теодор Пенев", "date": "2019.08.08", "title": "The Independent: Борис Джонсън не изключва възможността за избори чак след 31 октомври"}
{"url": "http://www.focus-news.net/news/2019/08/08/2687884/pazardzhik-tir-se-e-samozapalil-v-rayona-na-88-km-na-avtomagistrala-trakiya-nyama-postradali.html", "text": "ТИР се е самозапалил в района на 88 км на автомагистрала \"Тракия\", няма пострадали. Това съобщиха за  Радио \"Фокус\"-Пазарджик  от ОДМВР-Пазарджик. Получен е сигнал за самозапалил се товарен автомобил в района на 88 км на автомагистрала \"Тракия\" в платното за София. В момента на мястото на инцидента има екипи на полицията и пожарната. Извършват се действия по гасенето на автомобила. Най-вероятната причина за самозапалването е техническа неизправност. При пожара няма пострадали хора. Движението в района в посока София се извършва само в аварийна лента, тъй като другите две са заети от пожарникарите и товарния автомобил. От полицията съветват водачите да се движат с повишено внимание и съобразена скорост. \r\nВаня НИКОЛОВА", "date": "2019.08.08", "title": "Пазарджик: ТИР се е самозапалил в района на 88 км на автомагистрала \"Тракия\", няма пострадали"}
{"url": "http://www.focus-news.net/news/2019/08/08/2687886/sofiya-vremenno-se-izmestva-avtobusna-spirka-na-bul-sv-kliment-ohridski.html", "text": "Временно се измества автобусна спирка на бул. “Св. Климент Охридски“, съобщиха от  пресцентъра на Столична община.  На 9 август се измества автобусна спирка по маршрута на автобуси №69, 70, 88 и 123. Спирката „Ж.к.Дървеница“  се измества от локалното пътно платно на бул. “Св.Кл.Охридски“ с 50 м в централното пътно платно на булеварда в участъка от бул.“Андрей Ляпчев“ до ул.“Канарче“ в посока бул.“Д-р Г.М.Димитров“, като се променя и маршрута на автобусните линии.", "date": "2019.08.08", "title": "София: Временно се измества автобусна спирка на бул. “Св. Климент Охридски“"}
{"url": "http://www.focus-news.net/news/2019/08/08/2687885/rossiyskaya-gazeta-mvnr-na-rusiya-obvini-deutsche-welle-v-namesa-vav-vatreshnite-raboti-na-stranata.html", "text": "Министерството на външните работи на Руската федерация обвини мултимейдийната компания Deutsche Welle, включваща телевизия, радио и информационен портал, в намеса във вътрешните работи на страната, съобщава вестник  „Российская газета“ , официалният печатен орган на правителството в Москва. \r\nПо-рано чрез социалните мрежи германската медийна корпорация призова жителите на Москва да участват в нерегламентирани масови акции. За изясняване на официалната позиция на Москва в МВнР бе призован Беате Гжески, който временно отговаря за делата на Федерална република Германия в Русия. \r\n„Обърнахме внимание на германската страна на недопустимостта на действията на германската телевизионна и радиокомпания“, се казва в съобщение, публикувано на официалната интернет страница на външнополитическото ведомство в Москва. \r\nСпоред руските дипломати „подобни медийни трикове противоречат на стандартите на професионалната журналистическа етика и представляват опит за намеса на германската медийна корпорация във вътрешните работи на Русия“. \r\n \r\n Тереза Герова", "date": "2019.08.08", "title": "„Российская газета“: МВнР на Русия обвини Deutsche Welle в намеса във вътрешните работи на страната"}
{"url": "http://www.focus-news.net/news/2019/08/08/2687890/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип, съобщиха от  пресцентъра на Столична община. \r\nОт 11.30 до 15.00 часа на 9 август 2019 г. се забранява влизането на пътни превозни средства за максимум от 1 /една/ до 2 две/ минути за заснемане на кадър по ул. „6-ти септември“ между ул. „Ген. Гурко“ и ул. „Иван Вазов“.  \r\nОт 13.00 до 17.00 часа на 10 август 2019 г. се забранява влизането на пътни превозни по ул. „Славянска“ между ул. „Г.Бенковски“ и ул. „Г.С.Раковски“.  \r\nЗабранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“, както следва:  \r\n- От 19.30 часа на 08.08.2019 г. до 17.00 часа на 09.08.2019 г. на пл. „Народно събрание“.  \r\n- От 19.30 часа на 08.08.2019 г. до 16.00 часа на 09.08.2019 г. на ул. „6-ти септември“ между ул. „Ген. Гурко“ и ул. „Иван Вазов“.  \r\n- От 19.30 часа на 09.08.2019 г. до 18.30 часа на 10.08.2019 г. на пл. „Кн. Александър  I“.  \r\n- От 19.30 часа на 09.08.2019 г. до 16.00 часа на 10.08.2019 г. на ул. „Г.Бенковски“ между ул. „Иван Вазов“ и ул. „Аксаков“.", "date": "2019.08.08", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/08/08/2687888/sport-real-madrid-e-v-protses-na-pregovori-za-neymar.html", "text": "Испанският гранд Реал (Мадрид) подготвя голямата трансферна бомба на това лято, след като е в процес на преговори за привличането на бразилския нападател и най-скъп футболист в историята Неймар от ПСЖ. Това съобщи журналистът от \"El Chiringuito\" Жозе Алварес чрез профила си в „Туитър“. \r\nСпоред информацията всичко трябва да бъде решено до няколко дни. Журналистът отбелязва, че ако не настъпят непредвидени обстоятелства, бразилският нападател ще бъде представен на „Сантяго Бернабеу“. \r\nПрез миналия сезон 27-годишният нападател записа 28 мача с ПСЖ, вкара 23 гола и даде 13 асистенции, а в началото на лятото открито обяви, че иска да напусне „Парк де Пренс“ и да се завърне в Барселона. Каталунците продадоха бразилеца през лятото на 2017 година за рекордните в историята на футбола 222 милиона евро, но преговорите им с парижани за връщането на нападателя зациклиха. \r\nНемският авторитетен сайт transfermarkt.de оценява бразилския национал към момента на 180 милиона евро.", "date": "2019.08.08", "title": "Спорт: Реал (Мадрид) е в процес на преговори за Неймар"}
{"url": "http://www.focus-news.net/news/2019/08/08/2687887/predstoyashti-mezhdunarodni-sabitiya-za-9-avgust-agentsiya-fokus.html", "text": "Лидерите на гръцките и турските киприоти провеждат първите си преговори от две години насам \r\n*** \r\n \r\n  Индонезийският президент Джоко Уидодо е на официална среща в Малайзия.  \r\n*** \r\n \r\n  Провеждане на поколненията, част от ежегодния мюсюлмански Хадж \r\n*** \r\n \r\n  Протест за вземане на мерки срещу промените в климата. \r\n*** \r\n \r\n  Изслушване в съда на заподозрените, обвинени в изтичане на снимки на аутопсията на футболиста Емилиано Сала \r\n*** \r\n \r\n  Върховният съд обявява решение дали да освободи Кейко Фухимори от досъдебното задържане заради корупционно дело.  \r\n*** \r\n \r\n  Годишно събиране на Петдесетническата църква „Светлината на света“, без нейния лидер, който се намира в затвор в САЩ.", "date": "2019.08.08", "title": "Предстоящи международни събития за 9 август (Агенция „Фокус“)"}
{"url": "http://www.focus-news.net/news/2019/08/08/2687889/kyustendil-vav-foayeto-na-teatara-v-grada-be-predstavena-izlozhba-paktat-na-ryorih-istoriya-i-savremennost.html", "text": "Във фоайето на театъра в Кюстендил бе представена изложба „Пактът на Рьорих. История и съвременност”. Това съобщи за  Радио „Фокус” – Кюстендил  Иван Андонов, председател на читалище „Братство”. Изложбата ще бъде открита от 18.00 часа. Тя е част от програмата на Седмия международен фестивал „Велики учители”. В откриването на изложбата ще участват представители от музей „Рьорих“ в Москва. От 17.00 часа в Художествена галерия „Владимир Димитров – Майстора” бе открие изложба на Васил Стоилов и Василия Стоилова-Куртева, а от 18.00 часа, също в галерията, ще се състои тържественото откриване на фестивала „Велики учители“ с участието на лауреати от международни конкурси – Ромео Смилков, Георги Черкин, Радослав Николов, Светлин Христов, Александър Лиалиос, Жаклина Викторова, Георги Чиколов. В програмата са включени творби на Панчо Владигеров. От 20.00 часа пред читалище „Братство” ще се проведе „Pieta – Пиета”, посветено на Нотр-Да́м-де-Пари́ с участието на прочутия дизайнер Светла Димитрова и Август-Александър Павлов. \r\nВенцеслав ИЛЧЕВ", "date": "2019.08.08", "title": "Кюстендил: Във фоайето на театъра в града бе представена изложба „Пактът на Рьорих. История и съвременност”"}
{"url": "http://www.focus-news.net/news/2019/08/08/2687891/nimh-utre-vremeto-shte-bade-goreshto-s-maksimalni-temperaturi-mezhdu-32-i-37.html", "text": "През нощта ще бъде предимно ясно и почти тихо. Утре ще е предимно слънчево, след обяд ще има временни увеличения на облачността, но само на изолирани места в западната половина от страната ще превали краткотрайно. Ще духа до умерен северозападен, в Източна България – югоизточен вятър. Горещо време с максимални температури между 32° и 37°. Атмосферното налягане ще остане близко до средното за август - слабо ще се понижи. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nНад Черноморието ще бъде слънчево, привечер ще има временни увеличения на облачността, но ще е почти без валежи. Ще духа слаб до умерен вятър от изток-югоизток. Максималните температури на въздуха ще са между 26°-29°, близки до температурата на морската вода. Вълнението на морето ще бъде 1-2 бала. \r\nНад планините ще бъде слънчево, около и след обяд ще има временни увеличения на облачността и на места в масивите от Западна България ще превали. Ще духа умерен северозападен вятър. Максимална температура на височина 1200 метра около 26°, на 2000 метра – около 18°. \r\nВ събота ще бъде предимно слънчево. В следобедните часове ще има временни увеличения на облачността над отделни райони в източната половина от страната и на изолирани места, главно в района на Източна Стара планина, ще превали слаб краткотраен дъжд. За кратко вятърът ще се ориентира от североизток, ще бъде предимно слаб; температурите ще са почти без промяна, малко по-високи от обичайните за първата половина на август - преобладаващите максимални ще бъдат между 32° и 37°, по-ниски по Черноморието. В неделя и понеделник ще бъде слънчево и горещо, в началото на седмицата ще се усили вятърът от изток. Дневните температури ще се повишат и на места в равнинната част от страната максималните отново ще надхвърлят 35°, в отделни райони в понеделник до 37°-38°, а по-ниски, около 30°, ще остават по Черноморието.", "date": "2019.08.08", "title": "НИМХ: Утре времето ще бъде горещо с максимални температури между 32° и 37°"}
{"url": "http://www.focus-news.net/news/2019/08/08/2687894/varna-chitalishte-hristo-smirnenski-organizira-lyatna-mobilna-chitalnya-v-troleybusite-ot-gradskiya-transport.html", "text": "Инициатива за споделено четене във всички тролейбуси, движещи се по линиите на масовия градски транспорт във Варна, се организира от Народно читалище „Христо Смирненски“ в квартал „Младост“. Това каза в интервю за  Радио „Фокус“ – Варна  секретарят на културната институция Димитричка Табакова. По думите й, от утре, в рамките на около месец, всеки, който желае ще може да прочете докато пътува, някое от предоставените вестници и списания на научнопопулярна тематика, а хората с малки деца ще могат да се забавляват заедно с книжки с приказки и стихове. Специалните кутии за книги вече са монтирани в 15 от тролейбусите в града. Предстои поставянето на специалните стелажи и в останалите превозни средства. Според Димитричка Табакова, изборът на тролейбусния транспорт за лятната мобилна читалня не е случаен. Причината от читалището да се насочат към тези превозни средства от масовия транспорт е, че някои от линиите са доста дълги като обхват и по време на пътуването е удачно да се чете литература и ежедневната или ежеседмична преса. Според нея, четивата могат да бъдат взети от всеки, който не е успял да прочете избраната статия по време на пътуването. Не са поставени ограничения, при добро желание пътниците могат да върнат вестника, списанието или книжката, когато ползват друг курс на тролея. Същата възможност се предоставя и за тези пътуващи, които отиват на плаж или пък за децата, които много са харесали някоя от книжките. „Идеята ни е поне за малко, в забързаното ежедневие, да насърчим хората да вдигнат глави от таблетите и телефоните, да се отдалечат от проблемите и неудобствата, и да се посмеят на нещо забавно или да научат нещо ново“, обясни секретарят на читалището. Предвижда се, при успех на инициативата, след време тя да бъде разширена, като на празници, като този на народните будители например, могат да се поставят четива и снимки на известни личности от българската история. Амбицията е, след време и някои от градските или междуградските автобуси, също да се превърнат в мобилни читални. Също се планира обхватът на предлаганите четива да бъде разширен с разкази, подходящи и за възрастни. Всички книги за мобилната библиотека се предоставят от читалището, което от години работи с деца и възрастни от пенсионерските клубове в града, предоставя и литература на хора от страната, които не могат да си закупят книги със свои средства. \r\nДиана СТОЕВА", "date": "2019.08.08", "title": "Варна: Читалище „Христо Смирненски“ организира лятна мобилна читалня в тролейбусите от градския транспорт"}
{"url": "http://www.focus-news.net/news/2019/08/08/2687895/sofiya-vavezhda-se-organizatsiya-na-dvizhenieto-za-zasnemane-na-reklamen-klip.html", "text": "Въвежда се организация на движението за заснемане на рекламен клип, съобщиха от  пресцентъра на Столична община. \r\nЗабранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“, както следва:  \r\n- От 07.30 до 19.30 часа на 09 и 10.08.2019 г. на ул. „Добруджа“ между ул. „Аксаков“ и ул. „Славянска“.  \r\n- От От 07.30 до 19.30 часа на 09 и 10.08.20109 г.:  \r\n- на ул. „Хаджи Димитър“ между ул. „Цар Шишман“ и бул. „Васил Левски“;  \r\n- на ул. „Достоевски Ф.М.“ между ул. „Хаджи Димитър“ и ул. „Славянска“.  \r\n-От 06.00 до 12.00 часа на 09 и 10.08.2019 г. на ул. „Кърниградска“ между ул. „Цар Асен I“ и ул. „Кн. Борис I“.", "date": "2019.08.08", "title": "София: Въвежда се организация на движението за заснемане на рекламен клип"}
{"url": "http://www.focus-news.net/news/2019/08/08/2687893/the-guardian-globalizatsiyata-takava-kakvato-ya-znaem-nyama-da-prezhivee-tramp-i-tova-e-neshto-hubavo.html", "text": "Глобализацията, такава каквато я знаем, че няма да преживее Тръмп – и това е нещо хубаво, уверен е икономическият редактор на британския национален ежедневник  The Guardian  Лари Елиът. \r\nЗначението на търговската война между Китай и САЩ надхвърля въздействието на тарифите, въвеждани на огледален принцип. Както и през 1930 г., привидно неумолимият стремеж към протекционизъм е част от по-дълбока криза на международното статукво. Когато тази седмица Пекин обвини САЩ, че „умишлено разрушават международния ред“, посланието всъщност бе, че американската хегемония ще бъде оспорена. Глобализацията, такава, каквато я знаем, си отива и това в никакъв случай не е нещо нежелано. \r\nСчитан за връхна точка човешкия прогрес, моделът, основан на отслабване на контрола върху капитала и изграждането на глобални вериги за доставки, породи периодични финансови кризи, насърчи корозивното неравенство и влоши извънредните ситуации, свързани с климата. Наистина милиони хора бяха избавени от бедността през последните 25 години, но повечето от тях живеят в една страна - Китай, която поддържа пазара на евтина работна ръка. \r\nСветовните фондови пазари виждат нещата по различен начин. Те треперят всеки път, когато Доналд Тръмп „туитва“ нещо за протекционизма. По същия начин мултинационалните корпорации се притесняват от възможните щети, които търговските бариери могат да причинят на световните вериги за доставки. Ясно е, че онези, които са се справили най-добре в глобализацията, са богатите и силните и те няма да се откажат от привилегиите си без бой. Нищо ново. \r\nВ цялата история имаше последователни вълни на глобализация, последвани от обратна реакция, в която моделът надскочи себе си. Всички съставки са вече налице за борба между защитниците на статуквото и онези, които казват, че последните тенденции в политиката, технологиите и климата са крещящ знак за необходимостта от нов глобален ред, фокусиран повече върху местните решения, по-силни национални държави и реформирана международна система. Трудо е да си представим, че Тръмп има точно това предвид, когато действа срещу Китай, но икономическата криза от 30-те години от миналия век – част от която бе  протекционизмът - доведе в крайна сметка, макар и след войната, до реформи, които направиха света по-силен и по-сигурен. \r\nПредизвикателството е да се гарантира, че кризата отново ще доведе до промяна и че този процес започва с честна оценка на бъркотията, в която се намираме. Повече от десетилетие след финансовият крах от 2008 г., има неистови опити глобализацията да бъде вдигната отново на крака и всичко да бъде постарому. Тръмп е доказателство, че тези опити са завършили с провал.  \r\nВ ретроспекция началото на 90-те години на миналия век бележат най-високата точка на глобализацията. СССР се разпадна, бившите комунистически държави преминаха към пазарна икономика, след повече от седем години преговори бе сключена и многостранна търговска сделка. Европейският интеграционистки проект беше в разгара си и се подготвяше за въвеждане на единна валута. Политиката през 90-те години на миналия век беше доминирана от ляво- и дясноцентристки партии, водещи до голяма степен сходни икономически политики: бюджетна дисциплина, либерализиране на капиталовите потоци, насърчаване на навлизането на пазара в нови сектори. Независимо дали в развитите страни на Европа или нововъзникващите пазари на Латинска Америка, ортодоксията остана на върха. Със сигурност беше ясно, че има проблеми в новия световен ред, но Студената война свърши и Русия вече не представляваше заплаха. Америка трябваше да използва своята неоспорима военна сила, за да води света и да поддържа разрастваването на пазарите в международен план чрез желанието си да действа като потребител на последна инстанция. \r\nМалко от тази утопична визия оцеля. Няма завършен набор от многостранни търговски преговори от края на Уругвайския кръг през 1993 г., до голяма степен, защото това беше последният път, когато САЩ и ЕС успяха да постигнат споразумение по свой взаимен интерес, което след това наложиха на останалия свят. \r\nГ7 - САЩ, Канада, Япония и четирите най-големи икономики на Европа - вече не канят всички за снимки на международни срещи на върха. Независимостта на централните банки е застрашена. САЩ не желаят да поемат излишното производство по целия свят и вместо това изискват страни като Германия да намалят своите търговски излишъци. Европейският стремеж към интеграция е в застой. Партиите на центъра губят популярност, било защото не са успели да намерят слабостите, присъщи на глобализацията, или са били твърде плахи, за да действат. Консенсусът във Вашингтон - че е имало решение за едно цялостно уреждане на проблемите на развиващите се страни, които включват приватизация, изоставяне на контрола върху капитала и бюджетната коректност - изпадна в немилост. А Русия не е разрушеният колос, какъвто е трябваше да бъде. Рискът настоящата итерация на глобализацията да завърши с военни конфликти е много по-голям, отколкото повечето си мислят. \r\nЗа да се предотврати подобен развой. трябва да се въведат променят на всички нива, като се започне с местното. Дори през разцвета си по-големите дялове от икономическата активност останаха недокоснати от глобализацията и този сегмент вероятно ще се увеличава, тъй като икономиките стават все повече доминирани от сектора на услугите. В допълнение, страни като САЩ вече връщат производството обратно в границите си - отчасти заради високата цена на транспортирането на стоки по целия свят, и отчасти защото технологичните промени - по-голямото използване на роботи и изкуствения интелект - намаляват финансовите стимул за износ на дейността. \r\nЩе има и засилена роля за националната държава, смъртта на която се преувеличава. Вече няма да е достатъчно политиците да обезсърчават избирателите с идеята, че глобализацията е неудържима сила на природата, срещу която те са безсилни. Да се каже на обществото, че неравенството, индустриалният разпад и застоялият жизнен стандарт са нещо, което трябва да понесат, си е направо просене на сериозни проблеми. \r\nКитайската инициатива „Един пояс, един път“ е пример за това как страните започват да действат на подглобално ниво. Мрежата на инфраструктурите на Пекин в Азия и Европа има двойна цел: да осигури пазар на китайски стоки и да разшири обхвата на Пекин в части от света, където силната и мека сила на Америка е слаба. По подобен начин е възможно търговските сделки да се договарят двустранно или между коалиции на желаещите. \r\nИ накрая, има нужда от реформи на глобално ниво: да се предприемат ефективни действия за промяна на климата, да се постигнат целите на ООН за устойчиво развитие, да се възвърне силата на световните финанси чрез ограничаване на капиталовите потоци и да се събере система, основана на правила. Нищо от това няма да е лесно - всъщност ще бъде адски трудно. Но три развития дават повод за оптимизъм. Първият е, че недостатъците на сегашната система са станали твърде големи, за да се игнорират. Второто е, че неуспехът, както винаги, доведе до ново мислене. Третото е, че новите идеи започват да влияят на политиката. \r\n \r\n Тереза Герова", "date": "2019.08.08", "title": "The Guardian:  Глобализацията, такава каквато я знаем, няма да преживее Тръмп – и това е нещо хубаво"}
{"url": "http://www.focus-news.net/news/2019/08/08/2687892/afp-avtonomiyata-na-kashmir-podhranvashe-terorizma-spored-indiyskiya-ministar-predsedatel-narendra-modi.html", "text": "Премиерът на Индия Нарендра Моди заяви, че Кашмир е бил лишен от своята автономия, за да бъде освободен от \"тероризма и сепаратизма\", насърчен от Пакистан, съобщава  AFP . \r\nВ първите си коментари по отношение на отнемането на автономията на региона, Моди настоя, че правителството е взело \"историческо решение\". \r\n\"Приятели, вярвам напълно, че ще можем да освободим Джаму и Кашмир от тероризма и сепаратизма в рамките на тази система\", каза Моди. \r\n\"Вярвам напълно, че хората от Джаму и Кашмир, след като победиха сепаратизма, ще продължат напред с нови надежди и стремежи\". \r\nИндийският лидер заяви, че ядреният съперник на Индия, Пакистан, е използвал специалния статут на региона \"като оръжие срещу страната, за да разпали страстите на някои хора\" срещу индийската държава. \r\n \r\n  Теодор Пенев", "date": "2019.08.08", "title": "AFP: Автономията на Кашмир подхранваше тероризма, според индийския министър-председател Нарендра Моди"}
{"url": "http://www.focus-news.net/news/2019/08/08/2687900/makfaks-makedoniya-slovenski-diplomat-mozhe-da-nasledi-yohanes-han-kato-evrokomisar-po-razshiryavaneto.html", "text": "Словенският дипломат Янез Ленарчич, постоянен представител на страната в Европейския съюз, може да наследи австриеца Йоханес Хан на поста комисар по европейска политика за съседство и преговори за разширяване, предава македонската информационна агенция  „Макфакс“ . \r\nОкончателното решение все още не е взето и остава неясно как ще се определи портфолиото за разширяване, въпреки че името на Ленарчич все повече се споменава в Брюксел като възможен кандидат за поста. \r\nСпоред източник от ЕС е почти сигурно, че следващият комисар по разширяването ще дойде от Западните Балкани, като се има предвид, че последните двама комисари са от Словакия и Австрия. \r\n \r\n Тереза Герова", "date": "2019.08.08", "title": "„Макфакс“ (Македония): Словенски дипломат може да наследи Йоханес Хан като еврокомисар по разширяването"}
{"url": "http://www.focus-news.net/news/2019/08/08/2687899/sport-globiha-lukaku-s-400-000-paunda.html", "text": "Манчестър Юнайтед наложи максималната клубна глоба от 400 000 паунда на Ромелу Лукаку. Нападателят два дни беше в Белгия, но без разрешението на Юнайтед, където тренираше с Андерлехт в очакване на трансфер. Вчера той се прибра в Манчестър, като веднага бе уведомен за санкцията. \r\nНай-скъпият защитник в света Хари Магуайър ще носи фланелката с номер 5 в Юнайтед, стана ясно вчера, с която преди са играли Рио Фърдинанд и Лоран Блан. Според последните слухове Юнайтед ще се опита да вземе като резервен нападател испанския ветеран Фернандо Йоренте, чийто договор с Тотнъм изтече преди месец и в момента той е свободен агент.", "date": "2019.08.08", "title": "Спорт: Глобиха Лукаку с 400 000 паунда"}
{"url": "http://www.focus-news.net/news/2019/08/08/2687902/shumen-riosv-zapochna-organizatsiyata-po-pochistvaneto-na-yazticha-koeto-shte-se-sastoi-na-14-septemvri.html", "text": "РИОСВ - Шумен започна организацията по почистването на яз. Тича, което ще се състои на 14 септември и е инициатива от кампанията „Да изчистим България заедно\" на бТВ Медия Груп 2019 г. Това съобщиха от пресцентъра на  РИОСВ - Шумен .  \r\nИдеята на експертите е събитието да се превърне в масово мероприятие, в което да се включат много доброволци, граждани и организации, тъй като състоянието на вододайния язовир за двете области – Шумен и Търговище, е изключително лошо, а потърпевши от качеството на питейната вода са всички. Изпратени са писма до областните управители, всички кметове на общини и кметствата в двете области, които се водоснабдяват или са по протежението на яз. Тича. Към момента подкрепа са заявили Централната рибно-опазваща организация „Тича\" в Шумен и община Върбица.  \r\nЗа създаването на добра организация на акцията и осигуряване на необходимите консумативи, техника за извозването на отпадъците и доброволчески труд, от РИОСВ апелират към желаещите организирани групи, своевременно да заявят желанието си да се включат на тел.: 054/856 511 и на e-mail: pr@riosv-shumen.eu.", "date": "2019.08.08", "title": "Шумен: РИОСВ започна организацията по почистването на яз.Тича, което ще се състои на 14 септември"}
{"url": "http://www.focus-news.net/news/2019/08/08/2687897/pazardzhik-12-metrov-pravoslaven-krast-be-postroen-kray-selo-borimechkovo.html", "text": "12-метров православен кръст бе построен край село Боримечково, община Лесичово, съобщиха за Радио „Фокус“ – Пазарджик от общинската администрация. Кръстът е дело на двама българи – Светослав Петров и Илиян Вулянов. Християнският символ е направен от метал и е висок 12 метра, като конструкцията е дело на местна фирма. Земята под него – 4 декара е закупена от двамата дарители и се намира на най-високата точка в село Боримечково, така че православният знак да е видим от километри. Кръстът ще бъде осветен от свещеници, след което земята ще бъде дарена на Православната църква. Боримечково е едно най-големите села в региона и в него няма православен храм. В селото живеят над 600 души.", "date": "2019.08.08", "title": "Пазарджик: 12-метров православен кръст бе построен край село Боримечково"}
{"url": "http://www.focus-news.net/news/2019/08/08/2687883/kathimerini-turtsiya-nyama-da-dopusne-uzurpirane-na-pravata-na-turskite-kiprioti.html", "text": "Турският министър отбраната Хулуси Акар заяви, че Анкара няма да допусне да бъдат „узурпирани“ правата на турските киприоти, съобщава електронното издание на атинския ежедневник  Kathimerini , като се позовава на информация на  Anadolu Agency . \r\nТой каза, че Турция чака отговор и се надява всички заинтересовани страни, особено гръцките киприоти, да разберат „помирителния и искрен подход“ на Анкара и да реагират подобаващо. Изявлението на Акар е направено в рамките на посещението му в признатата единствено от Анкара Севернокипърска турска република.  \r\nПреди решаващата среща в петък между президента на Кипър Никос Анастасиадис и лидера на турските киприоти Мустафа Акънджъ, министърът на енергетиката на Турция Фатих Дьонмез обяви, че втори изследователски кораб ще бъде изпратен до Източното Средиземноморие до края на август.  \r\nТака общият брой турски кораби в региона ще се увеличи до четири. \r\n \r\n \r\n Теодор Пенев", "date": "2019.08.08", "title": "Kathimerini: Турция няма да допусне „узурпиране“ на правата на турските киприоти"}
{"url": "http://www.focus-news.net/news/2019/08/08/2687898/rumyana-glavcheva-ekspert-seizmolog-dopisen-chlen-na-bani-umerenoto-zemetresenie-do-iztochen-tayvan-e-v-usloviya-na-sblasak-mezhdu-dve-plochi.html", "text": "Районът на остров Тайван е под напрежения, създавани от сблъсъка между континенталната Евразийска плоча и плочата на Филипинско море.Това е причина за чести земетресения там. Това съобщава за ИА \"Фокус\"  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). \r\nКакто съобщиха българските медии, днес в 5:28 местно време непосредствено до Североизточен Тайван, в акваторията на Филипинско море, се случи силно земетресение. След уточняване на входните данни, въз основа на регистрации от близо 500 пункта пръснати по територията на планетата на разстояния до 9500 километра (км) от епицентъра, Европейският сеизмологичен център, предлага следното окончателно решение: магнитуд 5.8, дълбочина на източника 30 км. Близки до тези са параметрите, базирани на 5 пъти по-малко данни, определени от Геоложки проучвания на САЩ: магнитуд 5.9 и дълбочина едва 10 км. Защо “едва”? В американския сайт са оповестени оценки за интензивност от III до V степен по 12-степенната скáла за селища в Китай на епицентрални разстояния 600 и повече километра – Дингай и Лин пинг, северно от епицентъра в провинция Шешанг, както и в Лйуша, в запад-югозападна посока в провинция Гуендон. Сведенията са от единични усещания (за съжаление, не е посочено времето на пристигане на информацията – не е изключено съобщенията да са изпратени след информация от китайските медии). Истинността им е допустима само при условия, в които сеизмичната енергия е пренесена от повърхностни вълни или при доста по-голяма дълбочина на сеизмичния източник. Тайванското Централно метеорологично бюро определя за дълбочина на земетресенето стойност 22 км. Максималната интензивност на сътресения е в окръг Илън, Североизточен Тайван в ж.п. станцията У-та  – около VII степен по 12-степенната скáла (6 степени в Тайван, където се прилага 7-степенна градация). Геоложки проучвания на САЩ преценяват, че 383 хиляди души са били подложени на силно разклащане. Медиите съобщават за един смъртен случай (60-годишна жена). Повече от 10 000 къщи из големия район около столицата Тайпе и съседния окръг Илан претърпяха прекъсвания на електрозахранването; в Илан бяха спрени по нареждане от ж.п. властите и някои влакови услуги. В северен и северозападен Тайван и частично около източните крайбрежия на острова земетресението е масово усетено. Информацията от Тайпе (около 80 км от епицентъра) е разнородна – съответства на сътресения с усреднена интензивност от V степен. С интензивност под V степен са въздействани централните, повечето западни и югозападни райони от територията на Тайван. \r\nСлед голямото земетресение са регистрирани още трусове, по-силните от които са обявени от Централно метеорологично бюро на Тайван: с магнитуд 4.6, около 1 ½ чáса по-късно, и с магнитуд 3.6 в 14 часá време в епицентъра. За епицентралния район метеорологичната прогноза за периода 8-11 август е твърде негативна - проливни дъждове и силни ветрове, поради преминаване на тропичния циклон Лекима. Това носи риск от свлачища и високи морски вълни.", "date": "2019.08.08", "title": "Румяна Главчева, експерт-сеизмолог, дописен член на БАНИ: Умереното земетресение до Източен Тайван е в условия на сблъсък между две плочи"}
{"url": "http://www.focus-news.net/news/2019/08/08/2687903/plovdiv-sabirat-predlozheniya-za-kampaniyata-evropeyska-sedmitsa-na-mobilnostta-2019.html", "text": "И през 2019 г. Община Пловдив ще участва в кампанията „Европейска седмица на мобилността“ /ЕСМ/, в периода 16-22 септември, съобщиха от  дирекция „Екология и управление на отпадъците“ при Община Пловдив . Големи и малки градове в Европа и света се насърчават да обърнат по-значително внимание на мобилността в техния район, като се регистрират и участват в най-големия форум за събития и дискусии, свързани с алтернативните форми на транспорт в модерния град. \r\nТази година темата е „Безопасно ходене и колоездене“, а мотото „Върви с нас!“. В обявения период на територията на град Пловдив се планират събития, които акцентират върху нуждата от намаляване на вредните емисии, а следователно и от използването на по-чисти превозни средства. Изграждането на „разумни” мобилни навици и преминаване към еко-горива довеждат до по-добра защита на околната среда и човешкото здраве. През последните 10 издания резултатите от проведените активности в града и числеността на гражданите, станали част от събитията, или до които идеята е достигнала, доказват огромната значимост на инициативата за хората и отговорните структури. \r\nВ тази връзка Община Пловдив приканва за участие в събитието „Ден без автомобили“ представители на различни групи (НПО, бизнес, граждански сдружения и физически лица), което ще се проведе на 22 септември от 10:00 до 13:00 часа на бул. „Марица- юг“ в участъка от ул. „Никола Войводов“ до Водната палата. Вашите иновативни предложения, начинът, по който избирате да се включите и подкрепите кампанията, очакваме да бъдат изпратени на електронната поща на дирекция „Екология и управление на отпадъците“ при Община Пловдив до 1 септември 2019г. \r\nПространството ще бъде отворено за хората и може да бъде запълнено с избрани от участниците активности и информационни мероприятия, които отговарят на посланието в Европейската седмица на мобилността тази година – „Безопасно ходене и колоездене“. \r\nАко не можете самостоятелно да изберете начин, по който да се възползвате от Деня без автомобили и пространството за хората, може да се свържете с експертите от общинската дирекция „Екология и управление на отпадъците“ на тел: 032 656 878 и 879.", "date": "2019.08.08", "title": "Пловдив: Събират предложения за кампанията Европейска седмица на мобилността 2019"}
{"url": "http://www.focus-news.net/news/2019/08/08/2687896/mzhg-zam-ministar-chavdar-marinov-ne-e-komentiral-che-stranata-se-e-provalila-v-opitite-si-da-ogranichi-bolestta.html", "text": "Във връзка с новина със заглавие \"Reuters: Разпространението на африканската чума в България е \"тревожно\", според Европейската комисия\", Ви информираме, че заместник-министър на земеделието, храните и горите Чавдар Маринов не е коментирал, че \"страната се е провалила в опитите си да ограничи болестта\". Това съобщиха от  пресцентъра на МЗХГ .", "date": "2019.08.08", "title": "МЗХГ: Зам.-министър Чавдар Маринов не е коментирал, че \"страната се е провалила в опитите си да ограничи болестта\""}
{"url": "http://www.focus-news.net/news/2019/08/08/2687906/mariya-nikolaeva-arheolog-s-interesni-rezultati-priklyuchi-prouchvaneto-na-chetiri-zhilishtni-strukturi-na-teritoriyata-na-rannosrednovekovnoto-selishte-v-mestnostta-petrova-niva.html", "text": "С интересни резултати приключи тазгодишното проучване на четири жилищни структури на територията на ранносредновековното селище в местността „Петрова нива“ в резервата „Сборяново“. Това каза пред  Радио „Фокус“-Шумен  Мария Николаева, заместник- директор на Исторически музей- Исперих, съръководител на разкопките. „Става дума за жилище №9, жилище №4 и №5, както и късно антично жилище, от 4 век, заедно с прилежащите ями зърнохранилища“, каза археологът. В югозападна посока е установено наличие на негативни структури. „Предполагаме, че са или отново средновековни жилища- землянки и полузимлянки, или различни вкопавания“, каза Мария Николаева. Тя посочи, че има и интересни резултати, свързани с пещта за керамика, разкрита през сезон 2018 година. Установено е, че тя е еднокамерна, с диаметър около 1,20 метра, без скара, предхождаща жилище №9. Работено е и по яма, в района зад Гинина могила. Движимите находки са свързани с бита на обитателите-  шила, прешлени за вретено, ножчета, инструменти с различни други приложения, пирони от дървените конструкции, ашик с дупчица за нанизване, желязна хлопка. За първи път археолозите откриват и железен инструмент, предназначен за украса на керамика. Монетният материал е представен от  9 късноантични монети, от 4 до началото на 5 век. Предстои изследването им. През 2018 година са били открити 57 монети. Взети са и многобройни проби за палеоботаническо изследване- от огнищата на разкритите досега жилища, които са 8- 9 на брой, от запълнителите на жилищата, от част от наземните  структури, от дупките са за подпорните дървени колове, от ямите зърнохранилища и др. Ръководител на разкопките е ст.н.с. Елена Пенчева от СУ „Св.Кл. Охридски“. \r\n \r\nИвелина ИВАНОВА", "date": "2019.08.08", "title": "Мария Николаева, археолог: С интересни резултати приключи проучването на четири жилищни структури на територията на ранносредновековното селище в местността „Петрова нива“"}
{"url": "http://www.focus-news.net/news/2019/08/08/2687904/afp-pakistan-ne-planira-voenna-operatsiya-sreshtu-indiya.html", "text": "Пакистан заяви, че няма да предприеме военни действия срещу Индия във връзка с отнемането на автономията на щата Джаму и Кашмир, въпреки че напрежението между двете страни остава високо, предава  AFP . \r\nИзявлението на министъра на външните работи на Пакистан Шах Махмуд Куреши успокои опасенията от военен сблъсък между двете страни. Индия и Пакситан са водили две от общо трите войни помежду си за хималайския регион.  \r\nКуреши заяви по време на пресконференция в Исламабад, че Пакистан няма да се стреми към на военен конфликт. „По-скоро разглеждаме политически, дипломатически и правни варианти за справяне с преобладаващата ситуация”, каза той. \r\n \r\n Превод и редакция:    Теодор Пенев", "date": "2019.08.08", "title": "AFP: Пакистан не планира военна операция срещу Индия"}
{"url": "http://www.focus-news.net/news/2019/08/08/2687907/gazeta-express-kosovo-kosovo-zaplashva-severna-makedoniya-s-mita-za-vnos.html", "text": "Официална Прищина изпрати писмо до правителството на Северна Македония с искане за премахване на митата на косовските продукти, по-конкретно рибните. Ако те не бъдат отменени, косовските власти обещават да въведат сходни мита за продуктите от Македония, съобщава електронното издание на прищинския вестник  Gazeta Express . \r\nКосовският министър на търговията и промишлеността в оставка, Ендрит Гаши изпрати писмо до министъра на икономиката на Северна Македония, Крешник Бектеши и го заплаши с налагане на мита за внос. В писмото си Гаши настоява Северна Македония да отмени митата за вноса на косовски стоки, свързани с риболов и рибните продукти. \"Ако тарифите не бъдат отменени, ще помислим за въвеждане на реципрочни мерки за вноса от Северна Македония\", пише той в писмото си. \r\n \r\n Превод и редакция:    Теодор Пенев", "date": "2019.08.08", "title": "Gazeta Express (Косово): Косово заплашва Северна Македония с мита за внос"}
{"url": "http://www.focus-news.net/news/2019/08/08/2687905/faz-kriza-v-upravlyavashtata-koalitsiya-v-italiya-liga-spomena-za-izbori-dvizhenie-pet-zvezdi-poiska-obyasnenie.html", "text": "Управляващата коалиция в Италия може да се окаже изправена пред криза. Председателят на „Лига“ и министър на вътрешните работи на страната Матео Салвини спомена провеждането на нови избори като единствената алтернатива на съществуващата коалиция в Рим, съобщава германският национален ежедневник  Die Frankfurter Allgemeine Zeitung . \r\nДвижение „Пет звезди“ поиска обяснение: „Те трябва ясно да заявят какво искат да правят“. Причината за е гласуването на движението в Сената срещу железопътен проект, за който се застъпва партията на Салвини.  \r\n \r\n Тереза Герова", "date": "2019.08.08", "title": "FAZ: Криза в управляващата коалиция в Италия – „Лига“ спомена за избори, Движение „Пет звезди“ поиска обяснение"}
{"url": "http://www.focus-news.net/news/2019/08/08/2687908/junge-welt-priroden-gaz-ot-iztok-ili-severi-sasht-otkriha-alternativa-na-severen-potok-2.html", "text": "Правителството в Атина може и да е ново след изборите на 7 юли, но външната политика, която Гърция следва през последните години, остава без промяна, коментират в редакцията на германския вестник  Junge Welt  в статия, посветена на развитието на формата \"3+1\" в Източното Средиземноморие като алтернатива на „Северен поток-2“.  \r\nСрещата на министрите на енергетиката на Гърция, Кипър, Израел и САЩ, проведена в Атина в сряда, имаше за цел да допринесе за развитието на проекта за газопровода Eastmed, който да доставя гориво от богатите находища в Източното Средиземноморие през Кипър и Гърция към Италия. Новото гръцко правителство потвърждава сближаването си с Израел и предлага на Вашингтон възможността да представи алтернатива на горещо оспорвания газопровод „Северен поток-2\" през Балтийско море.  \r\nМиналата седмица комисията по външни отношения на Сената на САЩ прие законопроект, който ще държи САЩ отговорен за „Защита на европейската енергийна сигурност“. Ключовият въпрос е заплахата от санкции срещу компании от Европа, които полагат тръби за газопроводите „Северен поток-2“ и „Турски поток“. Така правителството на САЩ няма да може просто да забрани вноса на газ от Русия, без да осигури жизнеспособна алтернатива, поне в бъдеще. Вносът на втечнен природен газ от САЩ през планираните терминали във Вилхелмсхафен и Брунсбютел трябваше да осигури тази алтернатива, въпреки че е доказано, че той е много по-скъп от природното гориво, доставяно по газопровода. Eastmed предлага точно тази алтернатива - но едва след 2025 г. \r\nНа първата конференция присъстваха гръцкият министър на енергетиката Костис Хацидакис, както и неговите колеги от Кипър и Израел Йоргиос Лакотрипис и Ювал Щайниц. Поканен беше и Франсис Фанън, помощник-секретар в Бюрото за енергийни ресурси на Държавния департамент на САЩ, който проведе отделна среща с Хацидакис преди конференцията. Според гръцкия всекидневник  Kathimerini  конференцията е „послание към Турция“ за незабавно прекратяване на „незаконните сондажи за газ“ край бреговете на Кипър. Вероятно съобщението не е пристигнало. Едновременно с конференцията Анкара продължи с провокативната си тактика и изпрати трети турски изследователски кораб край бреговете на Кипър. „Явуз\", придружен от турски военни кораби, вече достигна на дълбочина 710 метра в проучванията си, съобщиха в сряда държавната информационна агенция  Anadolu  и CNN Türk. Турция има край Кипър още два кораба.  \r\nОстава да разберем дали Вашингтон ще отговори на заплахата на Анкара. С конкуренцията от Eastmed, САЩ вече планират да приложат санкции срещу участващите в „Северен поток-2“. Те са насочени по-специално към операторите на корабите, които полагат тръбите в Балтийско море. Може да бъде наложена забрана за влизане в САЩ на техните мениджъри и основни акционери, а активите им в страната може да бъдат замразени. Корпорациите, участващи в проекта, може до голяма степен да бъдат изключени от американските финансови пазари. \r\n \r\n Тереза Герова", "date": "2019.08.08", "title": "Junge Welt: Природен газ от Изток или Север? САЩ откриха алтернатива на \"Северен поток-2\""}
{"url": "http://www.focus-news.net/news/2019/08/08/2687910/dimitar-popov-bdzp-gotse-delchev-migratsiyata-na-preletnite-ptitsi-se-ochakva-da-zapochne-mezhdu-15-i-20-avgust.html", "text": "Миграцията на прелетните птици се очаква да започне между 15 и 20 август. Това каза за  Радио „Фокус“-Пирин  Димитър Попов от Българското дружество за защита на птиците - Гоце Делчев. Той уточни, че се очаква пикът на миграцията да бъде между 20 и 30 август. По думите му птиците започват придвижване от север на юг – тоест към Африка или към близките части на Азия. Попов отбеляза, че най-напред започват да прелитат щъркелите заедно с известен брой осояди и блатари, като това става до края на август. Той посочи, че след това септември е характерен за миграцията на грабливите птици като орлите и също така част от черните щъркели може да бъдат видяни в ятата с грабливите птици, когато се образуват т.нар. смесени ята. Димитър Попов каза още, че с тях се придвижват и някои бели щъркели, които са закъснели, тъй като знаем, че малките са в различни етапи на своето развитие и е възможно да мигрират в началото на септември. \r\nНатали СТЕФАНОВА", "date": "2019.08.08", "title": "Димитър Попов, БДЗП-Гоце Делчев: Миграцията на прелетните птици се очаква да започне между 15 и 20 август"}
{"url": "http://www.focus-news.net/news/2019/08/08/2687909/sport-inter-schupi-transferniya-si-rekord-za-lukaku.html", "text": "Ромелу Лукаку вече е футболист на Интер. Новината съобщи самият нападател, който напусна Манчестър Юнайтед след два сезона и парафира за пет години с „нерадзурите“. За целта те счупиха клубния си рекорд за трансфер, тъй като ще платят 73 млн. паунда на Юнайтед за 26-годишния нападател. Именно Лукаку бе и основна цел на треньора Антонио Конте, който самият футболист определи като „един от най-добрите в света“. \r\nБелгиецът пристигна на „Олд Трафорд“ срещу 75 милиона паунда от Евертън, но не успя да оправдае очакванията и в крайна сметка напусна английската Висша лига.", "date": "2019.08.08", "title": "Спорт: Интер счупи трансферния си рекорд за Лукаку"}
{"url": "http://www.focus-news.net/news/2019/08/08/2687913/varna-postaveni-sa-byustove-varhu-pametnika-na-bratya-shkorpil-v-selo-shkorpilovtsi.html", "text": "Бюстовете на братята Карел и Херман Шкорпил бяха поставени официално върху паметника им в Шкорпиловци – селото, което носи тяхното име. Това съобщиха от  Община Долни чифлик . Церемонията бе част от Национална седмица на морето 2019. Гости на събитието бяха Зденка Боевова – почетен генерален консул на Чехия у нас, Франтишек Йераски – кмет на Високе Мито, родния град на братя Шкорпил, Мартин Крейза – зам.-кмет на Високе Мито, Йозеф Румал – чешки общественик и инициатор на изграждането на паметника, както и Андрей Немет – автор на бюстовете. Домакини на откриването на бюстовете бяха кметът на Община Долни чифлик Красимира Анастасова, Асен Асенов – зам.-председател на Общинския съвет и общински съветници. Кметът Красимира Анастасова поздрави присъстващите и отбеляза основни моменти от историята на селото – от заселването на траките в неговите околности до наши дни. Тя припомни, че от 1936 г. селото е преименувано на Шкорпиловци в чест на братята изследователи Карел и Херман Шкорпил. Карел е създател на българската археологическа наука и музейно дело, откривател на първата българска столица Плиска, където е и погребан. Херман е уредник на варненския Археологически музей и председател на Варненското археологическо дружество. В продължение на повече от 50 години двамата развиват изключителна научно-изследователска дейност у нас. През 1917 г. те откриват останки от антична крепост в землището на тогавашното село Фъндъкли, сега Шкорпиловци. „Ето това е основата, на която между Долни чифлик и Високе Мито е сключена спогодба за партньорство през 2001 г.“, каза Красимира Анастасова. „Перспективите за сътрудничество между двете общини са свързани със съвместно участие по програми на Европейския съюз за международно сътрудничество и обмен на групи на културни, туристически и спортни прояви. Поставянето на бюстовете на братя Шкорпил на изградения през 2015 г. паметник е плод на усилията на управата на Високе Мито, на един неуморен общественик – Йозеф Румал, и на твореца Андрей Немет“, подчерта още тя. Посланик Боевова също припомни нещо уникално в историята на европейските народи – след Освобождението от турско робство, в България пристигат над 2000 високообразовани чехи. Целта им е идеална – да повдигнат развитието на един славянски народ на равнището на другите народи в Европа. Част от тези ентусиасти са именно братя Шкорпил. Младото поколение трябва да знае този исторически факт, каза Зденка Боевова. Според нея идеята за изграждането на паметника се заражда преди повече от 13 години, когато г-н Румал си построява къща в Шкорпиловци. Посланик Боевова благодари на Йозеф Румал за вложените сили и средства в изграждането на паметника, и на г-жа Анастасова, че подкрепи идеята за поставяне на бюстовете на Карел и Херман Шкорпил до паметната плоча. Кметът на Високе Мито Франтишек Йераски не скри радостта си, че един от плодовете на сътрудничеството между двете общини, е именно окончателното завършване на паметника на братя Шкорпил с техните два бюста. „Когато дойдох в Шкорпиловци през 2004 г., имах чувството, че някога вече съм бил тук“, каза Йозеф Румал. „Тогава още не знаех, че отдавна преди мен тук са работили братя Шкорпил. Когато се срещнах с тяхната внучка, вече бях убеден, че тук трябва да има техен паметник. Г-жа Херманова дори одобри визията на бюстовете, които вече са поставени“, допълни още той. След приветствията си официалните гости и жителите на Шкорпиловци положиха цветя пред паметника на бележитите чехи, отдали живота си на изграждането на нова България.", "date": "2019.08.08", "title": "Варна: Поставени са бюстове върху паметника на Братя Шкорпил в село Шкорпиловци"}
{"url": "http://www.focus-news.net/news/2019/08/08/2687911/burgas-18-godishno-momche-e-pochinalo-sled-intsident-v-akvapark-v-primorsko.html", "text": "На 8 август около 15.09 ч. в Районно управление – Приморско е получено съобщение за инцидент в аквапарка в града, при който тежко ранени са двама 18-годишни младежи от компания, летувала на квартира в Приморско – единият от младежите е от Стара Загора, а втория от с. Кирилово, обл. Стара Загора. Това съобщи за  Радио „Фокус“-Бургас  Цветелина Рандева, говорител на ОДМВР-Бургас \r\nСвоевременно към мястото на инцидента се отправили полицейски служители, които констатирали, че младежите са пострадали при спускане по атракцията „Цунами“. Единият се спускал с краката напред, а втория с главата, като се срещнали и сблъскали в улея. Откарани са с екип на „Спешна помощ“ в УМБАЛ – Бургас, като 18-годишния младеж от с. Кирилово, въпреки оказаната му медицинска помощ, починал от нараняванията си, а другото момче след преглед в УМБАЛ – Бургас е подписал декларация за отказ от хоспитализация и напуснал болницата. \r\nКъм момента продължава огледа на местопроизшествието. Иззети са видеозаписи от камерите в Аквапарка „Аква Планет“. Разпитват се свидетели на инцидента. Работата по случая продължава от служители на Районно управление – Приморско. \r\n \r\nДеница ДИМИТРОВА", "date": "2019.08.08", "title": "Бургас: 18-годишно момче е починало след инцидент в аквапарк в Приморско"}
{"url": "http://www.focus-news.net/news/2019/08/08/2687914/tass-prezidentat-na-ukrayna-otkaza-da-podpishe-savmestno-izyavlenie-s-patriarh-vartolomey.html", "text": "Президентът на Украйна Владимир Зеленски отказа да подпише съвместно изявление с патриарх Вартоломей, което е било подготвено от представители на църквата заедно с украинското външно министерство, съобщава  ТАСС , като се позовава на информация на телевизионния канал  One Plus One . \r\nСпоред него, изявлението засяга главно екологични проблеми, тъй като Вартоломей е известен с дейността си в тази област, като документът не съдържа политически аспекти. \r\nПресслужбата на президента съобщи за срещата между Зеленски и Вартоломей, но се ограничи до кратко съобщение за пресата, отбелязвайки думите на президента, че няма да се намесва в църковните дела, но ще защитава независимостта на църквата. В същото време Константинополската патриаршия съобщи, че по време на срещата, Вартоломей е гарантирал независимостта на Православната църква на Украйна, която получи признание от Константинопол, но не беше призната от другите местни православни църкви.  \r\n \r\n  Теодор Пенев", "date": "2019.08.08", "title": "ТАСС: Президентът на Украйна отказа да подпише съвместно изявление с патриарх Вартоломей"}
{"url": "http://www.focus-news.net/news/2019/08/08/2687915/dimitar-popov-bdzp-gotse-delchev-nablyudava-se-spad-v-populatsiyata-na-nyakoi-vidove-ptitsi.html", "text": "Наблюдава се спад в популацията на някои видове птици. Това каза за  Радио „Фокус“-Пирин  Димитър Попов от Българското дружество за защита на птиците-Гоце Делчев. Той отбеляза, че едни от тези видове са лястовиците, бързолетите и гълъбите, заради затварянето на голяма част от таванските помещения на блоковете и загиването на птици, които не са успели да излязат, за да си набавят храна. По думите му засега е стабилна популацията на белия щъркел, но е притеснително това, че популацията на някои видове като жълтата стърчиопашка, която също е мигриращ вид, е доста намаляла.Димитър Попов припомни, че това е било констатирано по време на техните проучвания относно мониторинг на широко разпространените видове. Той каза още, че в тази категория попадат и пъдпъдъкът, полската чучулига, качулатата чучулига, дебелоклюната чучулига. Експертът подчерта, че има известен спад в популацията на тези видове и причините за това са комплексни. \r\nНатали СТЕФАНОВА", "date": "2019.08.08", "title": "Димитър Попов, БДЗП-Гоце Делчев: Наблюдава се спад в популацията на някои видове птици"}
{"url": "http://www.focus-news.net/news/2019/08/08/2687901/voa-sasht-obeshtavat-otdelni-chasti-ot-sporazumenieto-za-zona-za-sigurnost-za-severna-siriya-da-badat-izpalneni-barzo.html", "text": "САЩ обещават, че новото споразумение с Турция ще помогне за облекчаването на напрежението и ще отговори на опасенията за сигурността на Анкара в Сирия, въпреки че турските власти обвиняват Вашингтон в забавяне на изпълнението на предишните споразумения, съобщава  Voice of America . \r\nВластите на САЩ и Турция оповестиха сключването на сделката след тридневни преговори в Анкара. \r\nСпоразумението призовава за установяване на съвместен оперативен център в Турция, който след това да координира създаването на \"зона за сигурност\" в североизточната част на Сирия, за която турските власти изразиха нарастваща тревога заради присъствието на кюрдски бойци. \r\nМинистерството на отбраната на САЩ определи споразумението като ключова стъпка, въпреки че трябва да се работи повече. \r\nПреди постигането на споразумението, Анкара заплашваше да изпрати войски в Североизточна Сирия. \r\nРазговорите „постигнаха напредък към създаването на устойчив механизъм за сигурност в Североизточна Сирия, който да се справи с легитимните опасения на нашия съюзник в НАТО Турция“, заяви командир Шон Робъртсън, говорител на Пентагона, в изявление за VOA. \r\n„Механизмът за сигурност ще се прилага на етапи“, добави той. \"САЩ са готови да започнат бързо да изпълняват някои дейности, докато продължаваме дискусиите с Турция.\" \r\nМакар новото споразумение за създаване на зона за сигурност в Североизточна Сирия да отлага предстоящите военни действия от страна на Турция, ключови подробности, като размерът на зоната, остават нерешени.  \r\n \r\n  Теодор Пенев", "date": "2019.08.08", "title": "VOA: САЩ обещават отделни части от споразумението за зона за сигурност за Северна Сирия да бъдат изпълнени „бързо“"}
{"url": "http://www.focus-news.net/news/2019/08/08/2687917/plovdiv-ot-1-septemvri-2019-g-obshtinata-zapochva-naznachavaneto-na-sotsialni-asistenti.html", "text": "От 1 септември 2019 г. Община Пловдив започва назначаването на социални асистенти, които преди това са подали заявления. Това съобщи за  Радио „Фокус“ - Пловдив  заместник-кметът Георги Титюков. Право на тази социална услуга имат децата с увреждания над 50% с чужда помощ, хора с чужда помощ с увреждания над 90% и деца без чужда помощ над 90% увреждания. \r\nОт 1 април в дирекция „Социално подпомагане“, която се намира на бул. „Руски“ № 13, се подават заявления от заинтересованите лица, където се прави индивидуална оценка на потребностите. Те получават и направление колко часа на месец трябва да получават лична помощ, като максимално това са 168 часа. \r\n„Около 2000 човека имат право на чужда помощ. До момента около 200 от тях са подали  за оценки и под 100 са подалите за лични асистенти. Надяваме се с приближаване на крайния срок бройката да се увеличи“, посочи заместник-кметът Георги Титюков. Той уточни, че законът дава право на избор – за децата до 18 г. да получават цялата сума от 930 лв. или да се откажат от 380 лв. от тях, за да получат личен асистент, когато е на 8 часа. Когато часовете са по-малко, по-малка е и сумата, от която да се откажат. Така хората пресмятат в зависимост от оценката за часовете и виждат кое е най-доброто за тях, обясни още заместник-кметът. \r\nЗаедно със заявлението с избран асистент се приема и заявлението на кандидата за асистент. В случаите, когато не е избран такъв, общината трябва да предложи лице. \r\n„Към момента не достигат 4 асистента, но правим всичко възможно да ги осигурим. Община Пловдив е обявила, че търси лични асистенти и в „Бюрото по труда“ и на сайтовете за работа. Възнаграждението е минималната работна заплата, плюс клас прослужено време 0,6 % за всяка година “, заяви Веселина Ботева директор дирекция „Социална политика“. \r\nЛичният асистент се назначава до срока на ТЕЛК решението, след като то бъде подновено, се подновява и договорът на личния асистент. \r\nИзискванията към социалните асистенти е да не за осъждани по закона за домашното насилие и да не са поставени под запрещение, може да са в пенсионна възраст, в над трудоспособна възраст или да бъдат назначени на втори трудов договор. Те може да са близки или роднини на хората, които имат нужда, както и да са външни за семейството.", "date": "2019.08.08", "title": "Пловдив: От 1 септември 2019 г. Общината започва назначаването на социални асистенти"}
{"url": "http://www.focus-news.net/news/2019/08/08/2687918/shumen-v-oblastta-se-pochistvat-voennite-pametnitsi.html", "text": "В област Шумен се почистват военните паметници, съобщиха от  Военното окръжие . Инициативата е част от подготовката за честванията на Денят на Съединението – 6 септември и Денят на независимостта – 22 септември. Почистен и освежен е вече „Паметникът на загиналите във войните за България през 1912 – 1918 г.”. Издигнат е  през 1931 г. по проект на Т. Делирадиев. Необходимите био препарат и водоструйка са били осигурени от  Андрей Андреев,  общинският съветник от гр. Велики Преслав. В почистването се включиха петима доброволци – работници от Общинското предприятие „Трудова заетост”, които изрязаха надвисналите клони и почистиха пространството около паметника. Родолюбивата инициатива се осъществява от Военно окръжие – Шумен и десетте общински администрации в областта. Основно са почистени и  „Паметник в чест на Ангел Димитров Ангелов” в село Янково и „Паметник в чест на Симеон Христов Бъчваров” в село Веселиново в община Смядово) и „Паметник на загиналите в антифашистката и Втората световна война” в село Върбак, в община Хитрино.  С безвъзмездното съдействие на специализирана фирма  от Велико Търново  се почистиха и освежиха още три военни паметника в община Шумен – „Паметник на загиналите във войните дивдядовци” в кв. Дивдядово, „Обелиск на загиналите във войните от с. Касаплар, в с. Дибич и „Обелиск – паметник на загиналите във войните от селото” в с. Овчарово. Предвидено е възстановяване на надписите и консервация на паметниците, изградени от варовиков камък. За част от паметниците в общините Върбица, Смядово, Нови пазар, Венец, Никола Козлево и Хитрино, общинските администрации кандидатстваха за допълнително финансиране от Министерството на отбраната. По време на инициативата бяха открити военни паметници – във военно формирование 22720 – Смядово, гр. Нови пазар и с. Ветрище, които не са включени в регистъра на военните паметници в област Шумен. След почистването на паметниците същите ще бъдат фотографирани от служители на окръжието, а снимките предоставени на Областната комисия с цел актуализация на електронния регистър на военните паметници.", "date": "2019.08.08", "title": "Шумен: В областта се почистват военните паметници"}
{"url": "http://www.focus-news.net/news/2019/08/08/2687916/reuters-datskite-iziskvaniya-za-severen-potok-2-shte-zabavyat-proekta-s-osem-mesetsa-dopalnitelnite-razhodi-shte-sa-660-miliona-evro.html", "text": "Забавянето на газопровода „Северен поток-2“ заради липсата на разрешения от Дания ще отложат изпълнението на проекта с осем месеца, което ще доведе до загуби в размер на 660 млн. евро, става ясно от документ, представен пред  Reuters . \r\nНа изграждането на „Северен поток-2“ се противопостяват няколко източноевропейски, скандинавски и балтийски страни, които се опасяват от нарастващата зависимост на Европа от руския природен газ. \r\nВремето за стартиране на „Северен поток-2“, който „Газпром“ изгражда с подкрепата на западни партньори, е от решаващо значение за по-нататъшното газово сътрудничество между Москва и Киев, тъй като сега Украйна е основната точка за износ на руски газ за Европа. \r\nНастоящият газов договор между Киев и Москва, основният източник на приходи за украинския бюджет, изтича в края на 2019 г. До този момент, според плана на Руската федерация, трябва да бъде стартиран „Северен поток-2“с капацитет от 55 млрд. куб. метра газ годишно.  \r\nВ момента „Газпром“ е положил 70% от новия газопровод, но от април 2017 г. не получава разрешение от датските власти да проложи участъка през територията на страната, което бави въвеждането на „Северен поток-2“ в експлоатация.  \r\nОператорът на проекта Nord Stream 2 AG изпрати две искания до датските власти за изграждането на газопроводa, като първото постъпи в Копенхаген преди повече от две години. През март обаче Датската енергийна агенция поиска екологична оценка за третия вариант за полагане на газопровод. В отговор операторът на проекта заяви, че новото изискване е„умишлен опит за забавяне на завършването на проекта“. \r\nПрез април Nord Stream 2 изпрати писмо до агенцията, в което информира за набъбването на разходите със 100 млн. евро следствие от новото изискване на датските власти. \r\nСпоред писмото, получено от Reuters, работата по третия вариант за полагане на газопровода би довела до забавяне на стартирането на проекта с до осем месеца и допълнителни разходи от още 560 млн. евро. Планираният бюджет на проекта е 9,5 млн. евро. \r\n„Забавянето на проекта ще доведе до значителни финансови загуби за „Северен поток-2“, се казва в писмото до Датската апелативна камара за енергетика с искане да отмени искането на властите за трети маршрут. Nord Stream 2 пояснява, че многократно е искал властите да информират за състоянието на заявленията му, но не е получил отговор. \r\n„Газпром“ финансира половината от разходите по проекта, втората половина е осигурена от германските компании Uniper и BASF, англо-холандската Shell, австрийската OMV и френската Engie. \r\nReuters разполага с писмо от Датската апелативна камара на енергетиката.  В него тя потвърди, че Nord Stream 2 обжалва решението си за третия маршрут на газопровода. Агенцията отказа да предостави подробности. \r\nNord Stream AG 2 отказа да коментира конкретни цифри, добавяйки, че забавяне от няколко месеца ще доведе до разходи от няколкостотин милиона евро. „Закъснението от няколко месеца ще доведе до допълнителни разходи от няколко милиона евро, но не можем да ги оценим напълно, тъй като крайният ефект ще зависи от решенията на съответните органи“, заяви представител на Nord Stream 2. \r\nПрез юни операторът на проекта оттегли заявлението си от 2017 г. за полагане на газопровод през датски териториални води на юг от балтийския остров Бьорнхолм. Копенхаген може да наложи вето върху тази опция. През 2017 г. Дания прие закон, който й позволява да блокира изграждането на съоръжението през своите териториални води от съображения за сигурност. \r\nВ същото време Дания не може да наложи вето, тъй като се предвижда изграждането на газопровода в изключителната икономическа зона, а не в териториални води на страната. \r\nПрез май Nord Stream AG 2 обяви, че проектът ще стартира през 2020 г., а не в края на 2019 г. поради забавянето на получаването на разрешителни от Дания. Министърът на енергетиката Александър Новак заяви миналия месец, че Москва е предложила на Киев да удължи договора за доставка на газ при настоящите условия за срок от още една година. \r\n \r\n Тереза Герова", "date": "2019.08.08", "title": "Reuters: Датските изисквания за „Северен поток-2“ ще забавят проекта с осем месеца, допълнителните разходи ще са 660 милиона евро"}
{"url": "http://www.focus-news.net/news/2019/08/08/2687920/vidin-kmetat-ognyan-tsenkov-na-blagodari-na-dobrovoltsite-za-pomoshtta-im-po-vreme-na-operniya-festival.html", "text": "Общо 11 ученици се включиха като доброволци в третия сезон на фестивала „Летни вечери на операта и балета „Баба Вида“, който се проведе от 2 до 4 август.  Това съобщиха за  Радио „Фокус“ – Видин  от видинската община. Кметът на Общината Огнян Ценков се срещна с тях, за да им изкаже своята благодарност. „Справихте се чудесно, зарадвахте всички нас с вашия всеотдаен труд и ние се гордеем с вас“ – каза той. След което връчи благодарствен адрес на всеки от младите хора. „Вие помогнахте да се реализира едно прекрасно начинание, което бе оценено високо от цялата видинска общественост и гостите на града ни. Продължавайте да работите със същата отдаденост за осъществяването на благородни каузи“ – пише в адреса. \r\nМладите хора помагаха в организационната подготовка на събитието и упътваха зрителите при настаняването им на трибуните по време на трите фестивални вечери. \r\nОгнян Ценков отбеляза още, че е имало много добра комуникация между доброволците и колегите, които пряко са отговаряли за тяхната работа – секретаря на Общината Иванела Андреева, началника на отдел „Хуманитарни дейности“ Емилия Николова и други служители. \r\nОт името на всички доброволци (ученици от ППМГ “Екзарх Антим I”, СУ “Цар Симеон Велики” и СУ “Св. св. Кирил и Методий”) Моника Яворова благодари на кмета и неговия екип за гласуваното доверие, като заяви, че догодина отново ще се включат с желание в подготовката на фестивала. Едно от момичетата – Габриела  Прокопиева, която живее и учи в колеж с изучаване на география и изобразително изкуство в Лондон, нямаше възможност да присъства на срещата. Тя е дошла през лятото в родния Видин, за да даде своя доброволен труд по време на оперния фестивал.", "date": "2019.08.08", "title": "Видин: Кметът Огнян Ценков на благодари на доброволците за помощта им по време на оперния фестивал"}
{"url": "http://www.focus-news.net/news/2019/08/08/2687912/afp-tramp-razkritikuva-frenskiya-prezident-za-izprashtaneto-na-smeseni-signali-kam-iran.html", "text": "Държавният глава на САЩ Доналд Тръмп обвини президента на Франция Еманюел Макрон, че се намесва в политиката на Вашингтон и изпраща „смесени сигнали\" на Иран, предава  AFP . \r\n„Иран е в сериозни финансови проблеми. Той отчаяно иска да говори със САЩ, но му се дават смесени сигнали от всички онези, които искат да ни представляват, включително президента на Франция Макрон\", написа Тръмп в социалната мрежа „Туитър“. \r\nСАЩ наложиха санкции на Иран и се опитаха да разтрогнат международното споразумение за управление на ядрена индустрия на страната, но няколко основни съюзници и други партньори, включително Франция, се противопоставиха на опитите на Вашингтон да изолират близкоизточната република. \r\n \r\n Тереза Герова", "date": "2019.08.08", "title": "AFP: Тръмп разкритикува френския президент за изпращането на „смесени сигнали“ към Иран"}
{"url": "http://www.focus-news.net/news/2019/08/08/2687919/tass-privarzhenitsite-na-bivshiya-prezident-na-kirgiztan-sa-iztlaskani-ot-tsentralniya-ploshtad-v-bishkek.html", "text": "Пристигналите привърженици на задържания бивш президент на Киргизстан Алмазбек Атамбаев са изтласкани от централния площад на Бишкек, съобщава  ТАСС . По първоначални данни на площада са се намирали до 1000 души, подкрепящи бившия държавен глава, които са настоявали за оставката на новия президент Соронбей Женбеков. \r\nКиргизките служители на реда са използвали шокови гранати, за да изтласкат привържениците на Алмазбек Атамбаев от централния площад в столицата. \r\nОтначало полицаите изгониха тълпата до най-близките улици, след което започнаха да използват специални средства, за да прогонят хората от центъра на града. В района все още се чуват изстрели и експлозии на шокови гранати.  \r\n \r\n Превод и редакция:    Теодор Пенев", "date": "2019.08.08", "title": "ТАСС: Привържениците на бившия президент на Киргизтан са изтласкани от централния площад в Бишкек"}
{"url": "http://www.focus-news.net/news/2019/08/08/2687925/sport-ludogorets-bie-s-50-tsska-s-ravenstvo-11-loko-pd-gubi-s-01-sled-cherven-karton.html", "text": "ЦСКА  изигра много силен мач срещу Зоря Луганск в първа среща от третия квалификационен кръг на Лига Европа. Мачът на стадион \"Васил Левски\" завърши наравно 1:1, след като домакините поведоха още в 13-та минута чрез Евандро, но минута преди почивката скандална дузпа донесе на украинците много ценен гол на чужд терен.  \r\nЛудогорец победи с 5:0 The New Saints  от Уелс и очаква Розенборг, който в първия си мач победи като гост Марибор с 3:1. \r\nВ Пловдив португалски рефер и малшанс спряха полета на Локомотив в Европа. Домакините останаха с 10 души още в 10-ата минута и загубиха с 0:1. Реваншите са след седмица.", "date": "2019.08.08", "title": "Спорт: Лудогорец бие с 5:0, ЦСКА с равенство 1:1, Локо Пд губи с 0:1 след червен картон"}
{"url": "http://www.focus-news.net/news/2019/08/08/2687926/gratskiyat-ministar-na-otbranata-izprati-yasno-poslanie-kam-turtsiya-imame-uzhasyavasht-otbranitelen-chadar.html", "text": "Гърция разполага с мощен, „ужасяващ“, отбранителен чадър. Това предупреди министърът на националната отбрана на страната Никос Панагиотопулос от Лариса в централната част на страната, изпращайки ясно послание, насочено към Турция, коментират в редакцията на атинския вестник  Protothema . \r\nМинистърът, който направи за първи път посещение на Първа ва армия в Лариса, отбеляза, че е бил информиран за операцията и потенциала на основополагащото военно формирование, което определи като „гръбнак на отбранителната и възпираща сила на Гърция“. \r\nПанагиотопулос отбеляза, че „трябва да сме напълно наясно къде точно се намираме. Заедно - военното и политическото ръководство на министерството - планират как да продължат напред, за да осигурят силни въоръжени сили, които ще гарантират цялостен, мощен, ужасяващ за онези, които копнеят за нашата родина, отбранителен чадър, който обхваща цяла Гърция от север до нейната най-южна точка\". \r\nМинистърът на националната отбрана на Гърция посети също Националния център за военновъздушните сили (EKAE) и Щаба на тактическите военновъздушни сили, където бе информиран по въпросите на ВВС и бъдещите планове. \r\n \r\n . \r\n \r\n Тереза Герова", "date": "2019.08.08", "title": "Гръцкият министър на отбраната изпрати ясно послание към Турция: Имаме ужасяващ отбранителен чадър"}
{"url": "http://www.focus-news.net/news/2019/08/08/2687928/afp-zadarzhaneto-na-migranti-po-granitsata-s-meksiko-e-padnalo-s-21-protsenta-prez-yuli.html", "text": "Задържанията по южната граница на САЩ на мигранти без документи са паднали с 21% през юли, след като Вашингтон и Мексико подписаха споразумение. Това обяви изпълняващият длъжността секретар по вътрешната сигурност на САЩ Кевин Маклийън, предава  AFP . \r\nПрез миналия месец граничните служители на САЩ са задържали или блокирали 82 000 мигранти на границата с Мексико, което е спад от 104 000 спрямо юни, подчерта Маклийън. \r\nМинистерството на вътрешната сигурност приписва данните на споразумението, подписано с Мексико през юни, за да спре потока на мигранти, пътуващи на север към САЩ от централните американски държави. \r\n \r\n Тереза Герова", "date": "2019.08.08", "title": "AFP: Задържането на мигранти по границата с Мексико е паднало с 21 процента през юли"}
{"url": "http://www.focus-news.net/news/2019/08/08/2687927/the-miror-sled-zemetresenieto-v-turtsiya-saobshtava-se-za-postradali-i-materialni-shteti-edna-dzhamiya-e-ruhnala.html", "text": "След земетресението с магнитуд от 5,8 по скалата на Рихтер, което разлюля Западна Турция, различни медии, сред които и британският таблоид  The Miror  съобщиха за материални щети и пострадали. Нараняванията им обаче не са сериозни. \r\nДве къщи са разрушени в град Бозкурт, провинция Денизили. Според сведения хората са изтичали на улиците и са били призовани да не се връщат в повредените си домове. Съобщава се, че трусът е нанасъл щети на къщи в близкия град Тутлука, въпреки че там никой не е пострадал. Твърди се, че джамия в близкото село Агдан се е сринала в резултат на стихията.  \r\nЗеметресение с магнитуд от 5,8 по скалата на Рихтер бе регистрирано на територията на Западна Турция в 14:25 часа местно време, показа справка на официалната интернет страница на Европейския средиземноморски сеизмологичен център (EMSC). \r\nТрусът е бил с епицентър на 223 км източно от Измир и на шест километра южно от Баклан, с дълбочина от осем километра под земната кора. Усетен е пет провинции в югозападната част на страната – Денизли, Анталия, Мугла, Испарта и Бурдур. \r\nТурция е предразположена към земетресения, тъй като се намира между тектонските плочи на Евразия и Африка/Арабия. През 1999 г. земетресение с магнитуд 7,4 в Турция отне живота на над 17 000 души. \r\n \r\n Тереза Герова", "date": "2019.08.08", "title": "The Miror: След земетресението в Турция – съобщава се за пострадали и материални щети, една джамия е рухнала"}
{"url": "http://www.focus-news.net/news/2019/08/08/2687929/faz-alternativa-za-germaniya-izpolzva-imeto-na-vili-brand-za-predizbornata-si-kampaniya-gsdp-reagira-s-vazmushtenie.html", "text": "В предизборната кампания в Бранденбург „Алтернатива за Германия“ използва плакат с портрета на бившия канцлер от редиците на социалдемократите (ГСДП) Вили Бранд. Надписът гласи „Повече демокрация“ – послание, което предизвика възмущението на ГСДП, отбелязва националният ежедневник  Die Frankfurter Allgemeine Zeitung . \r\n„Вили Бранд щеше да има само едно нещо за десните популисти: безхаберно презрение\", написа външният министър Хайко Маас. Призивът на АдД в трите източногермански провинции предизборни кампании за мирната революция в ГДР също бе посрещнат с остри критики. Генералният секретар на Свободната демократическа партия (СвДП) Линда Тейтберг обвини партията във „фалшифициране на историята\". \r\n \r\n Тереза Герова", "date": "2019.08.08", "title": "FAZ: „Алтернатива за Германия“ използва името на Вили Бранд за предизборната си кампания, ГСДП реагира с възмущение"}
{"url": "http://www.focus-news.net/news/2019/08/08/2687924/govoritel-na-darzhavniya-departament-sasht-schitat-za-sluhovete-tvardeniyata-che-makron-e-pokanil-rouani-na-sreshtata-na-varha-na-g-7.html", "text": "САЩ определят като слухове твърденията, че френският президент Еманюел Макрон е поканил иранския си колега Хасан Роухани на срещата на Г-7 в Биариц, на 24-26 август. Това съобщи говорителят на ведомството Морган Ортегус на редовен брифинг за журналисти, предава  TACC . \r\nТя бе помолена да коментира информацията, че Макрон е поканил Роуани да участва в срещата на върха като почетен гост. „Вчера слухове достигнаха до мен. Не мисля, че това е истина. Трябва да изясним това, но доколкото чух, става въпрос за слухове. Не знам защо би го канил \", подчерта американският дипломат. \r\nОртегус припомни, че американският президент Доналд Тръмп и държавният секретар Майк Помпео многократно са заявявали „готовността си да преговарят с Иран без предварителни условия\". \"Това предложение остава валидно и всеки път, когато [лидерът и духовният лидер на Иран] аятолах [Али Хаменей] и [иранският президент Хасан] Роухани - хора, които всъщност са отговорни за правителството, искат да говорят, ще ги изслушаме\", заключи Ортег. \r\nПо-рано държавният глава на САЩ Доналд Тръмп обвини президента на Франция Еманюел Макрон, че се намесва в политиката на Вашингтон и изпраща „смесени сигнали\" на Иран. \r\n \r\n Тереза Герова", "date": "2019.08.08", "title": "Говорител на Държавния департамент: САЩ считат за слуховете твърденията, че Макрон е поканил Роуани на срещата на върха на Г-7"}
{"url": "http://www.focus-news.net/news/2019/08/08/2687922/rferadio-farda-iranski-ministar-zayavi-che-sasht-sa-propileli-posledniya-si-shans-za-pregovori-s-teheran.html", "text": "Министърът на разузнаването на Иран Махмуд Алави заяви, че чрез оттеглянето си от ядреното споразумение със страната, президентът Доналд Тръмп е загубил последния си шанс да преговаря с Техеран, съобщава  RFE/Radio Farda .  \r\nИранският министър беше цитиран от местни медии, заявявайки, че Тръмп е нанесъл последния удар по опитите за преговори с Техеран.  \r\nАлави добави, че оттеглянето на САЩ от ядреното споразумение от 2015 г., известно като Съвместен всеобхватен план за действие (СВПД), и повторното налагане на санкции е „нарушение на международните ангажименти“ и настоя, че „в крайна сметка победата ще бъде за Иран“.  \r\nВашингтон многократно изрази готовността си за преговори без предварителни условия, преди в крайна сметка да наложат санкции срещу министъра на външните работи на Иран Мохамед Джавад Зариф. Иранските лидери отхвърлиха тези предложения. Върховният лидер Али Хаменей заяви, че преговорите със САЩ са \"двойна отрова\". \r\n \r\n Превод и редакция:    Теодор Пенев", "date": "2019.08.08", "title": "RFE/Radio Farda: Ирански министър заяви, че САЩ са пропилели последния си шанс за преговори с Техеран"}
{"url": "http://www.focus-news.net/news/2019/08/08/2687921/predsedatelyat-na-dlk-isa-mustafa-mitata-za-srabskiya-vnos-nyama-da-badat-premahnati.html", "text": "Председателят на Демократическата лига на Косово (ДЛК) Иса Мустафа увери, че 100-процентовите мита за внос на сръбски стоки в страната няма да бъдат премахнати, докато официален Белград не промени отношението си към най-младата държава на Балканите, съобщава електронното издание на прищинския ежедневник  Gazeta Express \r\nМустафа, който миналата седмица бе презибран за лидер на ДЛК, най-голямата опозиционна партия, заяви, че митата не носят ползи за Косово. „Сърбия не заслужава отмяна на тарифите. Те трябва да бъдат отменени, само ако Сърбия спре кампанията си срещу Косово. Това би създало условия за сядане на масата и за обсъждане. Нямаме причини да отменяме митата, като се има предвид, че Сърбия продължава кампанията си срещу Косово, особено в случаите, когато те принуждават гражданите на Косово да махат табелите на превозните средства на границите или създавайки дълги опашки по гишетата за гражданите на Косово“, които използват Сърбия като транзит за пътуване до Западна Европа. „Митата бяха въведени и ни поставиха в трудна позиция пред нашите партньори, но сега са в сила. Ако спечелим следващите избори и създадем правителството, ще предприемем мерки за реципрочност срещу Сърбия. Ако те се откажат, ние ще направим същото“, каза Мустафа пред вечерно шоу на телевизия Т7. \r\n \r\n Тереза Герова", "date": "2019.08.08", "title": "Председателят на ДЛК Иса Мустафа: Митата за сръбския внос няма да бъдат премахнати"}
{"url": "http://www.focus-news.net/news/2019/08/08/2687923/ria-novosti-v-sasht-obyaviha-gotovnostta-na-tramp-za-pregovori-za-iran.html", "text": "Ако иранските лидери искат преговори със САЩ, тогава американският президент Доналд Тръмп „чака обаждане“ от тях, заяви официалният говорител на Държавния департамент Морган Ортагус пред журналисти, предава  РИА Новости . \r\n„Нашето изискване към аятолаха (Али Хаменей) и  (иранския президент Хасан) Рухани е  внимателно да обмислят за това как тероризират региона и как да спрат този процес. Ако искат да говорят за това как могат да се държат като нормална държава и как могат да бъдат върнати в света и да се отърват от санкциите, те знаят точно на кого трябва да се обадят. Това е президентът Тръмп. И той чака обаждането им\", привежда агенцията думите на Ортагус. \r\n \r\n Тереза Герова", "date": "2019.08.08", "title": "РИА Новости: В САЩ обявиха готовността на Тръмп за преговори за Иран"}
