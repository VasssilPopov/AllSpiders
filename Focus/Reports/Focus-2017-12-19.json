{"url": "http://www.focus-news.net/news/2017/12/19/2469132/reuters-zhan-klod-yunker-izrazi-podkrepata-si-za-koalitsionnoto-sporazumenie-v-avstriya.html", "text": "Председателят на Европейската комисия Жан-Клод Юнкер заяви, че новото коалиционно споразумение в Австрия има неговата подкрепа, съобщава Reuters. Люксембургският политик добави, че ЕС ще съди новите австрийски управляващи според делата им.\r\n„Както и с всички други правителства, ние ще оценим правителството на Австрия по неговите дела“, отбеляза Юнкер по време на прескоференция във вторник след среща с новия канцлер на Австрия Себастиан Курц. Председателят на Европейската комисия добави, че според него коалиционното споразумение показва, че Виена се намира на проевропейски път. \r\n\"Това правителство зае позиция, която е твърдо провреопейска, а това е което има значение за мен\", отбеляза Юнкер. \r\nКурц бе на първа визита зад граница във вторник в Брюксел, след като в понеделник официално встъпи в длъжност като канцлер, на фона на някои опасения, че страната му ще се откаже от европейската си ориентация. : Цанко Цолов", "date": "2017.12.19", "title": "Reuters: Жан-Клод Юнкер изрази подкрепата си за коалиционното споразумение в Австрия"}
{"url": "http://www.focus-news.net/news/2017/12/19/2469100/washington-examiner-sasht-obviniha-severna-koreya-za-kiberataka-osashtestvena-ot-strahlivtsi.html", "text": "Във вторник Белият Дом публично обвини Северна Корея за кибератаката, с използването на вируса „WannaCry”, осъществена на 12 май 2017 година, отбелязвайки, че няколко американски съюзници са стигнали до същото заключение, след като са изследвали фактите внимателно, пише американското издание Washington Examiner.\r\n„Ние не правим такива обвинения за нищо и го правим, представяйки доказателства и данни от партньорите ни“, заяви съветникът на Белия Дом по вътрешната сигурност Том Босърт пред репортери.\r\nКибератаката нанесе щети на САЩ в размер на милиарди долари, като ключови отрасли – като болниците и финансовите компании са оставени без работещи компютри.\r\n„Wannacry е криптирал стотици хиляди компютрим, оставяйки ги неизползваеми. Това беше атака на страхливци, която ни струва много“, написа Босърт в материал за The Wall Street Journal в понеделник.\r\nЗаключенията на администрацията са базирани на сериозни доказателства, събрани от разузнаванията на САЩ и Великобритания, като Канада, Нова Зеландия и Япония са се съгласили, че Пхенян е отговорен за атаката.\r\nПревод и редакция:", "date": "2017.12.19", "title": "Washington Examiner: САЩ обвиниха Северна Корея за кибератака, осъществена от „страхливци“"}
{"url": "http://www.focus-news.net/news/2017/12/19/2469101/sport-otborat-na-harvatiya-obyavi-kontrolnite-si-sreshti-predi-svetovnoto-parvenstvo-v-rusiya.html", "text": "Отборът на Хърватия обяви контролните срещи, които ще изиграе като част от подготовката си преди началото на финалите на Световното първенство по футбол в Русия, предава телевизия \"N1\". На 23 март 2018 г. Хърватия ще играе в Маями срещу Перу, а на 27 март 2018 в Ню Йорк срещу Исландия", "date": "2017.12.19", "title": "Спорт.: Отборът на Хърватия обяви контролните си срещи преди Световното първенство в Русия"}
{"url": "http://www.focus-news.net/news/2017/12/19/2469102/veliko-tarnovo-17-godishno-momiche-e-postradalo-sled-kato-e-blasnato-ot-dzhip-na-peshehodna-pateka-v-tsentara-na-grada.html", "text": "17-годишно момиче е пострадало при пътен инцидент в центъра на Велико Търново. Това съобщи за Радио \"Фокус\"  - Велико Търново говорителят на Областна дирекция на МВР - Велико Търново Марияна Христова. Сигнал за инцидента е подаден около 19.00 часа. По първоначална информация момчето е пресичало на пешеходната пътека малко преди сградата на Община Велико Търново, когато е блъснато от преминаващ джип. То е откарано за преглед във великотърновската болница, състоянието му към момента е стабилно. На мястото на инцидента има полицейски екипи. Случаят е обработен по административния ред.\r\nЛуиза ТРАНЧЕВА", "date": "2017.12.19", "title": "Велико Търново: 17-годишно момиче е пострадало, след като е блъснато от джип на пешеходна пътека в центъра на града"}
{"url": "http://www.focus-news.net/news/2017/12/19/2469103/okolnata-sreda-e-osnoven-prioritet-v-byudzhet-2018-na-stolichna-obshtina-obzor.html", "text": "На 3-дневен семинар кметът на София Йорданка Фандъкова и нейните заместници представиха проектобюджета на СО за 2018 година. На 12 януари той ще бъде внесен за разглеждане по комисии и окончателно гласуване от СОС. Бюджетът е 1, 433 млрд. лева, което е с около 105 млн. лева повече в сравнение с 2017 година. Йорданка Фандъкова заяви, че нивата на местните данъци в София ще се запазят, а приходите ще се повишат. Транспортната инфраструктура остава приоритет и за следващата година. 103 млн. лева от бюджета ще отидат за изграждане и ремонт на големи булеварди и улици. Толкова са и средствата за ремонт на малки улици. Изравняването на средствата за големи и малки улици се случва за първи път. По-голямата част от капиталовата програма на Бюджет 2018, или над 480 млн. лева, е предвидена за околна среда и подобряване на качеството на въздуха. Всички приоритети в бюджета ще бъдат подчинени именно на по-чистата околна среда. СО подготвя и собствена система за мониторинг на въздуха. По време на Българското председателство ще бъде организиран форум по темата за чистотата на въздуха. Ще се проведе и среща между Йорданка Фандъкова и министъра на околната среда и водите Нено Димов, на която ще се обсъдят възможностите за ограничаване на използването на отпадъчни материали за отопление. Строителството на третия лъч на метрото ще бъде най-големият проект за 2018 година. Средствата в бюджета са 327,3 млн. лева. С построяването на третата линия се очаква спестяване на 90 хил. тона вредни емисии годишно.Домакинство на Председателството на Съвета на ЕС:\r\nСофия ще бъде домакин на предстоящото Председателство на Съвета на ЕС през 2018 година. Министър Лиляна Павлова заяви, че на 20 декември на заседание на МС ще бъде приет окончателният Календар на събитията за Председателството. Във финалния вариант на календара събитията се увеличават до 300, при първоначално обявени 230. Министърът подчерта, че Председателството ще се води на български език, а по споразумение със СУ „Климент Охридски“ ще бъде създаден речник за студентите, които се обучават за преводачи в европейските институции. Кметът Йорданка Фандъкова посочи, че домакинството на Председателството е сериозна възможност София да покаже всичките си ресурси, с които привлича инвестиции и туристи. Тя уточни, че гражданите ще бъдат уведомявани от МВР и СО кога и къде ще има затруднения в движението заради Председателството. Транспорт и инфраструктура:\r\nПрез 2018 година ще бъдат доставени 162 нови газови автобуса. Сключен е договор за 13 нови трамвая, които се очаква да пристигнат в края на годината. Ще бъде сключен договор и за доставка на 20 електробуса. През 2018 година ще пристигне първият метровлак за новата линия на метрото. Ще бъде удължена тролейбусна линия №5 от ж.к. „Младост“ 1 до „Младост“2. 37,5 млн. лева са средствата в бюджета за следващата година за реконструкция на стари трамвайни трасета. Ще бъдат реконструирани трасетата по бул. „Граф Игнатиев“, по бул. „Цар Борис Трети“, ул. „Каменоделска“ и бул. „България“. Ще бъдат изградени 2 нови буферни паркинги на метростанциите  „Люлин“ и „Васил Левски“. Предвиждат се 220 нови информационни табла и пилотно монтиране на видеонаблюдение на спирките на градския транспорт. През 2018 година ще бъдат ремонтирани 10 моста в София, като стойността на ремонтите е 2,2 млн. лева. Ще бъдат изградени и около 23 км велоалеи.Образование и култура:\r\n32,2 млн. лева ще бъдат инвестирани в строителство и енергийна ефективност на детски градини и училища през 2018 година. Ще продължи строителството и разширението на 3 нови сгради на детски градини в районите „Красно село“, „Витоша“ и „Младост“ за 16 нови групи с 380 нови места. Ще стартира строителството на 2 нови детски градини в район „Лозенец“, в местността „Кръстова вада“ и Район „Триадица“ , в „Манстирски ливади“, както и разширение на 3 детски градини в Район „Витоша“. Ще се извърши цялостна реконструкция и разширение на 4 детски градини в „Красно село“, „Подуяне“, „Искър“ и „Нови Искър“. Ще се извършват ремонти и цялостна модернизация на 24 детски градини и училища в районите „Красна поляна“, „Надежда“, „Връбница“ и „Илинден“.\r\nВъв връзка с Председателството СО ще разработи програмата SO ART с културни маршрути, както и информационна платформа за събитията в столицата. В бюджета за 2018 година има увеличение на средствата за всички културни институти в София. Увеличава се и бюджетът на Столичната библиотека. През 2018 година ще бъде отбелязана 90-тата годишнина от създаването на Музея за история на София.Градоустройствени проекти:\r\nПрез 2018 година ще се проведат конкурси за архитектурно-градоустройствени проекти за площад „Света Неделя“ и пространството пред Централна гара. Ще стартира и конкурсът за възстановяване на запазените елементи от Мемориала на Първи и Шести пехотни полкове и адаптирането им в пространството около НДК. Ще започнат строителните дейности по Центъра за изкуство и култура „Топлоцентралата“. Ще бъде изготвен проект за обновяване на сградата на Столична библиотека. През 2018 ще започне работата по Параклиса-мавзолей в двора на Военната академия в памет на загиналите воини в Първата световна война. Очакват се законови промени за височината на сградите, преместваемите обекти и рекламата. „София- европейска столица на спорта“\r\nФондация „София- европейска столица на спорта“ ще организира над 90 спортните събития през 2018 година. 15 от тях ще бъдат на Витоша. На 13 януари ще се проведе „Витоша Зимен фест“, който е част от инициативата Световен ден на снега под мотото „Открий, забавлявай се и живей“. На 4 февруари ще бъде второто издание на Зимния семеен празник, а през април баскетболния турнир „В памет на Ваня Войнова“ и „Спортувай в твоя град- Ърбан зона“. През годината ще се проведат „Витоша летен фест“ на поляната на хижа „Момина скала“,  „Витоша рън“, „Екстрийм фест“ и Маратонът София. Спортният празник „Да подкрепим колективните спортове“ ще бъде последното събитие за годината. \r\nБиляна ИВАНОВА", "date": "2017.12.19", "title": "Околната среда е основен приоритет в Бюджет 2018 на Столична община (ОБЗОР)"}
{"url": "http://www.focus-news.net/news/2017/12/19/2469104/shumen-opredeliha-nay-dobrite-sportisti-trenyori-i-otbori-na-obshtinata-za-2017-ta-godina.html", "text": "Определени са 10-те най-добри спортисти и треньори на община Шумен за 2017-та година. Това съобщиха от пресцентъра на Община Шумен. На свое заседание комисия начело с  Васил Христов, председател на постоянна комисия „Младежки дейности  и спорт“ към Общинския съвет в Шумен обобщи резултатите от номинациите и гласуването от спортните клубове и медиите в града. Отличените спортисти са: Диан Минчев – вдигане на тежести, Димитър Димитров – карате,  Енгин Мустафа – карате,  Здравко Димитров – ММА,  Иван Иванов – кик бокс, Иван Славчев – фехтовка, Каан Шукри – карате,  Любомира Николова – карате, Пламен Борисов – кик бокс, Трифон Илиев – лека атлетика.\r\nПрисъждат се награди също е следните категории:\r\n- Треньори: Галин Методиев – СК „Шуменска крепост“,  Димитър Димитров – СК  „Киокушин“,  Мариола Спасова и Снежана Иванова – СКХГ „Ритмик“;\r\n- Отбори: СКВ „Йоан Екзарх Български – Шумен 2005“ ,  СКХГ „Ритмик“,  СКХ „Шумен 98“ – жени;\r\n- Ветеран спортист: Каролина Николова – лека атлетика. \r\nЦеремонията по награждаването ще се състои на 21 декември, четвъртък, от 17.00 часа в Концертната зала на Младежкия дом. Тогава ще стане ясно кой ще бъде отличен като  спортист на годината, треньор на годината и отбор на годината.", "date": "2017.12.19", "title": "Шумен: Определиха най-добрите спортисти, треньори и отбори на общината за 2017-та година"}
{"url": "http://www.focus-news.net/news/2017/12/19/2469105/inzh-zlati-zlatev-gradski-transport-varna-avtobusite-i-troleybusite-sa-v-gotovnost-za-rabota-pri-zimni-usloviya.html", "text": "Автобусите и тролейбусите във Варна са в готовност за работа при зимни условия. Това каза в интервю за Радио „Фокус“ – Варна инж. Злати Златев, изпълнителен директор на „Градски транспорт”. „Вече работя доста години в бранша и още в началото на октомври подготвям заповед до личния състав на дружеството, в която по отдели е описано какво трябва да бъде изпълнено. Имаме осигурен достатъчно антифриз, както и почистваща течност за чистачки. Парното при водачите задължително работи, за да не се изпотяват предните стъкла“, каза още инж. Злати Златев. \r\nТой допълни, че автобусите и тролейбусите са добре отоплени. Установено е, че в два тролея има изгорели нагреватели, но е дадена заявка за подмяна, като това не създава проблеми при отоплението, тъй като в един тролей общо има 36 нагревателя, отбеляза инж. Златев. „Доскоро имахме проблеми с гумите, понеже една част от доставката се беше забавила заради обществената поръчка, която се обжалваше, но днес получаваме още 250 броя зимни гуми. През следващите дни те ще бъдат поставени на останалите 5-6 автобуса“, посочи инж. Злати Златев. \r\nПо думите му проблеми през зимните месеци възникват при заледяване на определени участъци – възвишенията по ул. „Вяра“, до парната централа и към район „Владиславово“. „Когато има сериозни заледявания, съчленените автобуси се пречупват, тъй като са тежки и движението им е невъзможно. При такива ситуации те се извеждат и се пускат само солови автобуси“, припомни инж. Злати Златев.\r\nМарияна ВАЛЕНТИНОВА", "date": "2017.12.19", "title": "Инж. Злати Златев, Градски транспорт – Варна: Автобусите и тролейбусите са в готовност за работа при зимни условия"}
{"url": "http://www.focus-news.net/news/2017/12/19/2469106/the-new-york-times-izborite-v-chili-pokazaha-tvardiya-kurs-na-latinska-amerika-nadyasno.html", "text": "Десните политически сили в Латинска Америка са решаваща победна серия, пише авторитетното американско издание The New York Times.\r\nВ Бразилия, лявата Работническа партия бе свалена от власт миналата година, след импийчмънта на президента Дилма Русеф.\r\nМиналия месец, президента на Аржентина Маурисио Макри изведе дясноцентристката си коалиция до пълна победа на парламентарните избори, като остави някога могъщата Перонистка партия разделена и без посока.\r\nИ накрая, в Чили, в съботната вечер, последната надежда на лявото да спечели властта в една от най-силните икономики в региона, която е и дипломатически фар за Латинска Америка, се изплъзна, след като милиардера Себастиян Пиниера, участвал в изборите с консервативна програма, разгроми конкуренцията и спечели президентското кресло.\r\n„Чили е спасено“, заяви новият президент пред поддръжниците си, обикаляйки победоносно улиците на столицата Сантяго в съботната нощ, докато един от неговите избиратели беше издигнал бюст на диктатора Аугусто Пиночет.\r\nПолитическата промяна в региона започна преди десет години, когато свърши бума на продоволствените стоки и правителствата бяха принудени да орежат разходите, а корупционните скандали донесоха допълнително за уронването на авторитета на лидерите, дошли на власт, обещавайки да разпределят справедливо богатството сред бедните слоеве на народа, в регион определян от стряскащото неравенство между бедни и богати, бели и цветнокожи и др.\r\n„Населението на Латинска Америка изпраща послание след поредните провали и престъпления на лявото, във всички страни, в които то успя да надделее“, заяви Жаир Болсонаро, крайно-десен депутат от бразилския парламент, който, според анкетите, е на второ място по популярност преди президентските избори в страната, визирайки регионална левичарска конференция, която се провежда ежегодно от 1990 година насам. Той добави, че „Дните на форума в Сао Пауло са преброени“.\r\nСред левите политици, които още са на власт, двамата най-прочути лидери са обвинени, че използват недемократични мерки, за да запазят постовете си.\r\nПрезидентът на Венецуела Николас Мадуро стана регионален пария, след като демократично избраното Народно събрание бе разпуснато и заменено през август от нова институция, лоялна на властите, в най-агресивната от стъпките, предприети от неговата социалистическа партия, опитваща се да консолидира властта си, докато в страната бушува икономическа и хуманитарна криза.\r\nПрезидентът на Боливия Ево Моралес, междувременно, получава критики за това, че се стреми към четвърти мандат на поста, кандидатирайки се на президентските избори през 2019 година. Нещо, което му бе забранено чрез референдум, проведен през 2016 година.\r\nПревод и редакция:", "date": "2017.12.19", "title": "The New York Times: Изборите в Чили показаха твърдия курс на Латинска Америка надясно"}
{"url": "http://www.focus-news.net/news/2017/12/19/2469107/spisanie-business-lady-otlichi-iafokus-s-nagrada-za-sahranyavane-na-patriotizma-i-zapazvane-samosaznanieto-na-balgarite.html", "text": "По време на тържественото събитие, на което бяха връчени годишните награди за благотворителност и социална отговорност „Златно сърце“, списание Business Lady отличи Информационна агенция „Фокус“ с награда за „Съхраняване на патриотизма и запазване самосъзнанието на българите“, предаде репортер на Агенция „Фокус“. \r\nОтличието беше връчено от зам.-министъра на труда и социалната политика Росица Димитрова на г-жа Татяна Узунова, която изказа благодарност от свое име, както и от името на Красимир Узунов и от целия екип на Радио и Агенция „Фокус“. „За нас това е важно признание за извършената работа. Споменахме няколко книги, написани от Красимир Узунов като „Каймак-Чалан“, като само с нея направихме над 50 представяния в различни градове на България. А най-важното е, че само няколко от тях бяха по инициатива на „Фокус“. На всички останали ни каниха кметове, обикновени хора – с писма, с обаждания… А това, което се случи после – за първи път след 100 години на Каймак-Чалан се качи официална делегация заедно с гвардейци и хора, които отдавна са искали да отдадат почит на героите. За първи път беше отслужена и заупокойна молитва за душите на българските офицери и войници, загинали на най-високия връх на Нидже планина. И забележете, говоря само за книгата „Каймак-Чалан“, а има още много други книги и други инициативи. Но мисля, че трябва да спра дотук – спомените, възраждането на паметта, не е лека работа, но е духовна и много важна. Още веднъж благодаря за наградата“, каза Татяна Узунова.\r\nЦветилена СИМЕОНОВА", "date": "2017.12.19", "title": "Списание Business Lady отличи ИА„Фокус“ с награда за „Съхраняване на патриотизма и запазване самосъзнанието на българите“"}
{"url": "http://www.focus-news.net/news/2017/12/19/2469108/sport-bivshata-tenisistka-ruskinyata-ana-kurnikova-stana-mayka-na-bliznatsi.html", "text": "Спорт. 22,00 ч.  Бившата тенисистка, рускинята Ана Курникова, стана майка на близнаци, предава електронното издание TMZ. 36-годишната Курникова, която живее с приятеля си испанският певец Енрике Иглесиас, на 16 декември 2017 г. е родила момче и момиче в в Маями. Според изданието щастливите родители са избрали за близнаците имената Люси и Николас.", "date": "2017.12.19", "title": "Спорт: Бившата тенисистка, рускинята Ана Курникова, стана майка на близнаци"}
{"url": "http://www.focus-news.net/news/2017/12/19/2469109/pazardzhik-24-sa-nominiranite-v-nadprevarata-za-sportist-na-2017-godina-v-obshtina-peshtera.html", "text": "Общо 24 са номинираните в надпреварата за Спортист на 2017 година в община Пещера, съобщи за Радио „Фокус“ – Пазарджик Добринка Смилянова, експерт по спортните дейности в Общината. На 20 декември ще се състои церемонията, която ще отличи спортистите с  високи спортни постижения и принос за развитие на спорта в община Пещера. \r\n„През тази година 11 спортни клуба и туристически дружества упражняваха активна дейност на територията на община Пещера.  Най-активните  Клубовете  са по тенис на маса, по волейбол, футбол и бадминтон.  През тази година бяха проведени по график и Общинските ученически игри. Многобройни са изявите на спортните клубове в общината и завоюваните от тях награди, както на регионално, така и на национално ниво“, уточни Смилянова. Тя допълни, че  най-често децата по отношение на спорта се ориентират към футбола, волейбола и тениса на маса.\r\nАлбена ЖИЛЕКОВА", "date": "2017.12.19", "title": "Пазарджик: 24 са номинираните в надпреварата за Спортист на 2017 година в община Пещера"}
{"url": "http://www.focus-news.net/news/2017/12/19/2469110/prokuraturata-se-samosezira-za-tsenata-na-vodata-obzor.html", "text": "Върховната административна прокуратура (ВАП) се самосезира и извършва проверка на законосъобразността на решениeто на Комисията за енергийно и водно регулиране (КЕВР) от 15 декември тази година, с което регулаторът постанови нови цени на водоснабдителните и канализационните услуги за 2018г. ВАП се е самосезирала за решения на Комисията от 30 ноември 2017г. за одобряване на бизнес план на \"Водоснабдяване и канализация\" ЕАД в градовете Бургас, Ямбол и Враца. До решението на прокуратурата се е стигнало след работна среща на омбудсмана Мая Манолова със заместника на главния прокурор и ръководител на ВАП Ася Петрова и завеждащия отдел „Надзор за законност“ Виктор Малинов. На срещата са обсъдени решенията на КЕВР от 30 ноември и от 15 декември и основанията за оспорване тяхната законосъобразност пред съда. Ася Петрова поясни, че прокуратурата е изискала преписките от комисията за цената на водата в областите Бургас, Ямбол и Враца. Според омбудсмана Мая Манолова КЕВР си прави каквото си иска и използва еквилибристики, така че да осигури максимално висока пределна цена, за да могат ВиК дружествата да събират максимално пари от хората и да имат максимални печалби. „Очаквам да коригират цената на водата надолу, така че поне хората от малките населени места, където има много ниски доходи, хората да не усещат толкова силно тази несправедливост“, допълни тя.„Фокус“ припомня, че:Комисията за енергийно и водно регулиране взе решение, с което водата в 14 области от страната ще поскъпне от 1 януари 2018 г. с между 2 и 20%. Готвеното поскъпване предизвика недоволство в много от градовете. Заседанието на енергийния регулатор се проведе на фона на протест, организиран от БСП, в който се включи и лидерът на левицата Корнелия Нинова. По думите ѝ независимата КЕВР е независима само от народа си, но е зависима е от концесионера си и не може да се живее повече така. Нинова заяви, че увеличението на цената на водата не е оправдано на фона на доходите на населението и правителството провежда политики на геноцид. \r\nВ Народното събрание, ПГ на БСП излезе с декларация, в която посочиха, че управляващите от последните 2 мандата „търкалят“ реформата във ВиК сектора някъде, но не и към реална и качествена промяна и подчертаха, че правото на достъп до чиста питейна вода е признато право на ООН, докато в нашата страна все още управляващите си мислят, че водата е просто българска песен на Евровизия. \r\nОт ГЕРБ определиха участието на лидера на БСП Корнелия Нинова в протеста срещу по-високите цени на водата като намеса и опит за натиск в работата на независим регулатор. Министърът на регионалното развитие и благоустройството Николай Нанков заяви, че държавата ще помогне на най-бедните, които не могат да си плащат по-висока цена на водата. „Върволица народни представители от БСП лобират пред кабинета ми за пътни и ВиК проекти. 90% от парламентарните въпроси, които ми се задават, са свързани с пътища и ВиК проекти. Или няма координация, или има едно личностно разделение. Довчера асфалт не се ядеше, а сега изведнъж се прояде“, каза Нанков.", "date": "2017.12.19", "title": "Прокуратурата се самосезира за цената на водата (ОБЗОР)"}
{"url": "http://www.focus-news.net/news/2017/12/19/2469111/spisanie-business-lady-razdade-godishnite-si-nagradi-za-blagotvoritelnost-i-sotsialna-otgovornost-zlatno-sartse.html", "text": "На тържествена церемония в столицата за четвърти пореден път списание Business Lady раздаде своите годишните награди за благотворителност и социална отговорност – „Златно сърце“, предаде репортер на Агенция „Фокус“. \r\nДвадесет и два благотворителни проекта и социални инициативи в общо 10 различни категории получиха официално признание в четвъртото издание на Годишните награди за благотворителност и корпоративна социална отговорност „Златно сърце” на списание Business Lady.\r\nЗа „Цялостна благотворителна дейност и корпоративна социална отговорност” бяха отличени две организации: Credissimo – за кампанията „Credissimo и шампионите на България - Заедно сме първи” и ЛИДЛ България – за мащабния социален проект „Ти и Lidl за по-добър живот“.\r\nПощенска банка получиха за втора поредна година наградата в категория „Зелена планета” за инициатива „Герои в зелено“.\r\nВ категория „Устойчиво развитие” награди получиха dm България и Атоменергоремонт. dm България получи приз и в категория „Информационни кампании за превенция и устойчивост” за „Веселите зъбки 2017”.\r\nFibank бе отличена в категория „Културни проекти” за „Календар 2017 – „Актьори с добри сърца”” в подкрепа на Съюза на артистите в България.\r\nНяколко обществено значими инициативи бяха наградени в категория „Образование, обучение и развитие”. „Национална компания индустриални зони“ получи приз за своя проект за ускорено професионално изграждане на млади специалисти “Fast-tracking Success”. Отличена бе и Стипендиантската програма „Развитие и бизнес знания“ на COTRUGLI Business School (бизнес училище в Югоизточна Европа). ERP Academy - иновативен проект за добавена стойност в образованието също получи награда в категория „Образование, обучение и развитие”. Милен Великов - HR-специалист, лектор, ментор и кариерен консултант, бе отличен за Цялостна социална ангажираност в подкрепа на кариерното развитие в България.\r\nВ категория „Медиите и социалните каузи” тази година бяха отличени пет социални инициативи. Информационна агенция „Фокус” получи приз за съхраняване на патриотизма и запазване на самосъзнанието на българите.\r\nНова телевизия взе награда за „Промяната” - най-голямата социално отговорна инициатива на Нова Броудкастинг Груп, в партньорство с фондация Reach for Change България.\r\nbTV получи отличие за съвместния проект с „Фондацията“ – „Талантът обича всяко дете”. „Прозорец към родината“ – инициатива на БНТ за подкрепа на българските училища зад граница също бе наградена в категория „Медиите и социалните каузи”.\r\nРадио Витоша получи за Активна гражданска позиция и принос в бществено значими каузи.\r\nФондация „Америка за България” получи награда за кампанията „Малките герои” - за преобразяване на детските клиники в УМБАЛСМ „Н.И.Пирогов“.\r\nЗонта клуб „Света София” бе отличен за своята инициатива „Зонта казва НЕ нанасилието над жени и момичета”, а фондация „Майки за донорството” получи отличие за Цялостна социална ангажираност в подкрепа на двойки с репродуктивни проблеми.\r\nСдружение „Маринела” взе награда за своите активности за равен старт на всички деца.\r\nРефан България получи приз в категория „Корпоративен гражданин“ за своята последователна дългогодишна социална политика. Фабрика за майонеза „Краси” и бутилираща компания „Хисар” бяха наградени за ежегодната си подкрепа на фестивала за хора с увреждания „Светът е за всички”.\r\nНа церемонията присъстваха официални лица, политици, дипломати, представители на бизнеса и различни държавни, неправителствени и частни институции и фондации, медии, гости и приятели на списанието.\r\nЦветилена СИМЕОНОВА", "date": "2017.12.19", "title": "Списание Business Lady раздаде годишните си награди за благотворителност и социална отговорност – „Златно сърце“"}
{"url": "http://www.focus-news.net/news/2017/12/19/2469112/meglena-kuneva-sotsialno-obrazovatelnite-vaprosi-tryabva-da-se-prevarnat-v-osnova-na-politikata-u-nas-zashtoto-tova-oznachava-badeshte.html", "text": "Социално-образователните въпроси трябва да се превърнат в основа на политиката у нас, защото това означава бъдеще, коментира пред Радио „Фокус“ Меглена Кунева, заместник министър-председател по координация на европейските политики и институционалните въпроси в периода 2014-2017 година, министър на образованието и науката (2016 – 2017 г.) и бивш европейски комисар. По думите ѝ само преди месец и половина е приет Европейският стълб за социални права, което е изключително важна посока и сигнал за възстановяване и развитие на Европа след финансовата и икономическата криза. \r\nМеглена Кунева увери, че в никакъв случай не се наблюдава отказване от идеята за социална Европа и социална пазарна икономика. Тя каза още, че на Европейския съвет е разгледана на ниво министър-председатели идеята за създаване на най-малко 25 европейски университета до 2025 г. По думите на Кунева по програмата „Еразмус“ студентите ще могат да учат в различни университети и да получат европейска диплома, като целта е всяко европейско дете да изучава два езика от най-ранна възраст, защото това ще има сериозни икономически и социални последици. \r\n„Аз мисля, че е хубаво ние да съсредоточим вниманието си върху тези теми, защото те ще ни дадат формулата на успешната икономика и конкурентоспособност у нас и ще центрират акцента - защо се говори за икономика и производителност на труда. Нищо от това няма значение, ако хората в България и ЕС не се чувстват по-добре подготвени и здрави, с по-защитени социални права и по-добри заплати“, коментира Меглена Кунева. \r\nТя допълни, че в Европа темата за социалните права заема много сериозен превес и това ще бъде видяно в годишната финансова рамка. Меглена Кунева прогнозира, че ако страните като България разберат това като сигнал, ще могат по-бързо да направят съответните планове и да наваксат.", "date": "2017.12.19", "title": "Меглена Кунева: Социално-образователните въпроси трябва да се превърнат в основа на политиката у нас, защото това означава бъдеще"}
{"url": "http://www.focus-news.net/news/2017/12/19/2469113/afp-kongresa-na-sasht-prie-zakonoproekta-za-danachna-reforma-predstoi-glasuvane-v-senata.html", "text": "Контролирания от Републиканската партия Конгрес (долната камара на парламента) на САЩ прие новия данъчен закон във вторник, приближавайки законопроекта до пълното му приемане, което ще отбележи един от големите триумфи на президента на страната Доналд Тръмп, предава AFP. \r\nРепубликанците не получиха подкрепа от Демократическата партия, но все пак успяха да приемат данъчния закон, предвиждащ облекчения за бизнеса и гражданите.\r\nПроектозаконът трябва да бъде приет и в Сената (горната камара на парламента), където разликата между подкрепящите и отхвърлящите закона е значително по-малка. Гласуването най-вероятно ще се проведе по време на вечерната сесия във вторник.\r\nПревод и редакция:", "date": "2017.12.19", "title": "AFP: Конгреса на САЩ прие законопроекта за данъчна реформа, предстои гласуване в Сената"}
{"url": "http://www.focus-news.net/news/2017/12/19/2469114/kyustendil-obshtinski-uchenicheski-igri-po-basketbol-se-provezhdat-v-grada.html", "text": "Общински ученически игри по баскетбол се провеждат в Кюстендил. Това каза пред Радио „Фокус” – Кюстендил Стоян Стоянов, експерт в направление „Младежки дейности” към Община Кюстендил. По думите му ученическите игри по баскетбол са започнали със срещи между отборите на момчетата 5-7 клас, а победител е отборът на Първо основно училище „Св. св. Кирил и Методий” – Кюстендил. Отборът ще представя Кюстендил в областния етап на надпреварата, който ще се проведе в началото на следващата година. В турнира при момчетата във възрастова група 8-10 клас победител е отборът на Езиковата гимназия. Общинските ученически игри по баскетбол продължават до сряда.\r\nВенцеслав ИЛЧЕВ", "date": "2017.12.19", "title": "Кюстендил: Общински ученически игри по баскетбол се провеждат в града"}
{"url": "http://www.focus-news.net/news/2017/12/19/2468728/donald-tramp-predstavi-novata-strategiya-za-natsionalna-sigurnost-na-sasht-pregled-na-temata-v-amerikanskiya-pechat-agentsiya-fokus.html", "text": "Президентът на САЩ Доналд Тръмп разкри своята нова стратегия за национална сигурност като по време на представянето ѝ заяви, че неговият избор на поста е спасение от предишните провалени икономически политики и късогледи преговорни стратегии, пише  Washington Post.\r\n„Вие говорихте ясно и силно. Гласувахте миналата година да направите Америка отново велика. Вие приехте ново водачество и нови стратегии, както и нова надежда“, заяви той. В одобрената от Конгреса стратегия за национална сигурност Китай и Русия са обявени за конкуренти, които искат да наредят глобалната сила в свой интерес, потенциално заплашвайки САЩ.\r\n„Харесва ли ни , или не, ние сме в нова епоха на конкуренция“, заяви Тръмп. Той допълни, че ще се фокусира върху борбата срещу тероризма  и защитата на националните граници. Той също така посочи като успех излизането на страната си от Транс-тихоокеанското споразумение за партньорство и от „скъпото и несправедливо“ Парижко споразумение за климата. \r\n„Тази стратегия засилва това, което наричам принципен реализъм“, заяви американски държавен служител, добавяйки, че балансът на силата по света се е изместил по начин, който не е добър за американските интереси. „Новата стратегия представлява план как САЩ да запазят инерцията си, за да обърнат тези тенденции“, допълни той. \r\nСпоред него новият документ за националната сигурност има четири  принципа: защитата на САЩ, на техния просперитет, запазването на мира чрез сила и засилването на американското влияние по света. \r\n***\r\nПрезидентът на САЩ Доналд Тръмп излага първата си стратегия за националната сигурност на страната, предвиждаща свят, в който Вашингтон ще се съревновава с две „ревизионистки“ сили – Китай и Русия – искащи да променят световното статукво, в посока, вредяща на интересите на САЩ, пише авторитетното американско издание The New York Times.\r\nНо, докато в документа се начертава детайлен план за справяне с глобалните икономически амбиции на Китай, там изобщо не е засегната темата за борбата с кибер и информационните техники, които е използвала Москва по време на президентските избори в САЩ през 2016 година.\r\nСтратегията, изложена в речта на Доналд Тръмп от понеделник следобед, е първото усилие на тази администрация за възприемане на всеобхватен стратегически план за политиката на САЩ на световната арена. Служебни лица от Белия Дом твърдят, че тя е сглобена от речите на Тръмп, дадени по време на предизборната кампания, както и по време на обиколките му в Европа и Азия.\r\nВ нея се описва свят, който е бил на три-десетилетна ваканция от съперничеството между Великите сили и сега отново се връща от нея.\r\n„След като беше отхвърляно като феномен от миналия век, съперничеството между Великите сили се завърна“, се казва в документа. След това, в него се излага възглед за нова външна политика на САЩ, в която се предвижда различна стратегия към държавите, определяни като такива, „със силни лидери“, „слаби“ или „готови да сключат сделка“.\r\n„Китай, Русия и други държави и недържавни актьори разпознават факта, че САЩ често гледа на света с двоични възприятия, определящи страните като такива „в мир“ или „във война“, докато всъщност земята е арена на продължаващо съревнование“, пише още в стратегията.\r\nДокато описания в документа план за търговско противопоставяне срещу Китай е познат от предизборната кампания на Тръмп, твърдението, че Русия представлява предизвикателство за САЩ противоречи на отказа на американския президент да критикува Путин за анексирането на Крим, дестабилизацията на Украйна и нарушенията на ключов ядрен договор със САЩ. Всъщност, документът описва поведението на Русия с доста по-критичен тон, от този, който използва Тръмп.\r\nКитай и Русия, пише в документа, „са решени да направят икономиките по-затворени и по-несправедливи, да развиват военния си потенциал и да контролират информацията и данните, за да репресират своите общества и да разширяват влиянието си“.\r\n„Тези съперничества изискват от САЩ да преосмисли политиката си от последните две десетилетия – политика, базирана на предположението, че диалогът с конкурентите и тяхното включване в международните институции и световната търговия ще ги превърне в партньори, заслужаващи доверие“, заявява се в стратегията. „Като цяло, тези предвиждания се оказаха погрешни“.\r\n***\r\n В националната стратегия за сигурност на президента на САЩ Доналд Тръмп Русия е посочена като водеща „нападателни кибер-дейности, за да повлияе на общественото мнение“ в другите държави. Правителството на САЩ публикува документ от 55 страници, малко преди Тръмп да даде мнението си относно стратегията по време на реч във Вашингтон, пише   The Hill.\r\n„Русия използва информационни операции като част от нападателната си кибер-дейност за повлияване на публичното мнение по света“, пише в документа. „Нейните кампании за влияние смесват тайни разузнавателни операции и фалшиви онлайн-лица с държавно-спонсорирани медии, посредници от трети страни и платени потребители в социалните мрежи – „троли“, пише още там. \r\nМакар и документа за националната сигурност на САЩ да не споменава предполагаемата руска намеса в изборите в изборите за американски президент през 2016 г., на места изглежда, че в него се споменават руските усилия. Документът също така подчертава руските опити да се „намесва“ във вътрешните политически дела на другите страни и да „подкопава легитимността на демокрациите“. \r\n„Трябва да развием начини за справяне с тези, които използват нови места като кибер-пространството и социалните медии, за да атакуват нашата нация и да заплашват нашето обшество“, заяви Тръмп по време на речта си. \r\nВ новата стратегия за национална сигурност се изляга планът на правителството да защитава важната инфраструктура и федералните мрежи от кибер-атаки, включително и засилвайки сигурността на правителствените системи, идентифицирането и поставянето на приоритет върху рисковете за инфраструктурата и налагането на „бързи и скъпи последствия“ за актьорите, които атакуват САЩ с по този начин. \r\n„Зловредни държавни и недържавни актьори използват кибер-атаки за изнудване, информационна война, дезинформация и т.н.“, пише в стратегията. „Подобни атаки имат способността да навредят на голям брой хора и институции със сравнително малка инвестиция и с притесняващата възможност за отричане. Тези атаки могат да подкопаят вярата и увереността в демократичните институции и в световната икономическа система“, пише още в нея.  \r\n***\r\nАко, както заяви президентът на Русия Владимир Путин в неделя, Централното разузнавателно управление (ЦРУ) на САЩ е снабдило Русия с разузнавателни данни за предстоящо нападение на „Ислямска държава“ в Санкт Петербург, администрацията на Доналд Тръмп няма от какво да се срамува. По-скоро тя трябва да е горда от страхотната работа на агенцията, пише в свой заглавен материал американското издание Washington Examiner, известно с близостта си към Републиканската партия.\r\nИзглежда, че данните са позволили на руските служби, Федералната служба за сигурност (ФСБ), да арестува седем предполагаеми членове на терористична клетка на „Ислямска държава“. Терористите са планирали да използват експлозиви и огнестрелни оръжия, за да избиват цивилни граждани в района на  различни туристически атракции в Санкт Петербург, родният град на Путин.\r\nТръмп, според изданието, е бил прав да предостави информация, която е помогнала за спасяването на множество животи на невинни граждани.\r\nНе ме разбирайте погрешно, пише автора, аз знам, че Русия е решителен чуждестранен противник на Съединените американски щати. Сенчестите дела на руското разузнаване, характеризирани от заразяването на жертвите си с плутоний, продължават да имат за цел подкопаването на американските интереси. Такъв е случаят в Европа, Близкия Изток и Америка, но е най-очевидно в Москва, където ФСБ редовно тормози и понякога атакува предполагаеми служители на ЦРУ.\r\n***", "date": "2017.12.19", "title": "Доналд Тръмп представи новата стратегия за национална сигурност на САЩ - преглед на темата в американския печат (Агенция \"Фокус\")"}
{"url": "http://www.focus-news.net/news/2017/12/19/2468729/predstoyashti-sabitiya-v-stranata-za-19-dekemvri-agentsiya-fokus.html", "text": "Министър-председалят Бойко Борисов ще се срещне с главния преговарящ за излизането на Великобритания от ЕС Мишел Барние. След срещата са предвидени изявления за медиите. \r\n***\r\nОт 17.00 часа председателят на Народното събрание Цвета Караянчева ще връчи наградата „Студент на годината за 2017”. Официалната церемония, на която ще бъдат обявени носителите на Националния приз „Студент на годината” на Националното представителство на студентските съвети, ще бъде в Народния театър „Иван Вазов”.\r\n***\r\nОт 11.15 часа в заседателната зала на МВР ще се състои официално заседание за сключването на Колективния трудов договор между министъра на вътрешните работи Валентин Радев и представители на синдикалните организации в МВР.\r\n***\r\nОт 13.00 часа в министърът за Българското председателство на Съвета на ЕС 2018 Лиляна Павлова и главният изпълнителен директор на МЕТРО България Атила Йенисен ще открият логистичен център за доставка на над 2000 хранителни продукта и напитки, които чрез направени онлайн поръчки бързо, лесно и навреме ще бъдат доставяни до самите хотели и ресторанти в София. Новият логистичен център за доставки, наречен FSD платформа (Food Service Delivery platform) се намира на бул. „Ботевградско шосе“ 247.\r\n***\r\nОт 15.00 часа министърът на туризма Николина Ангелкова и проф. д.ик.н. Стати Статев, ректор на Университета за национално и световно стопанство (УНСС), ще подпишат споразумение за сътрудничество в заседателната зала на Ректората на УНСС.\r\n***\r\nОт 09.30 часа в Университета по библиотекознание и информационни технологии ще се проведе Шестата научна конференция по организация, управление и защита на културно-историческото наследство на тема „Реплики – Копия - Фалшификати”.\r\n***\r\nОт 09.30 часа 15-и състав на Специализирания наказателен съд ще заседава по делото срещу Антон С., Генчо Р. и Добрин С., на които са повдигнати обвинения за организиране и ръководене на организирана престъпна група с цел разпространение на наркотични вещества.\r\n***\r\nОт 09.30 часа 8-и състав на Специализирания наказателен съд ще заседава по делото срещу Иван Д., Катерина Д. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа в „Милениум център“ ще бъдат представени плановете за развитието на Интерлийз, част от KBC Груп.  \r\n***\r\nОт 09.30 часа ще започне заседанието на Съдийската колегия към Висшия съдебен съвет.\r\n***\r\nОт 10.00 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.\r\n***\r\nОт 10.30 часа в голямата конферентна зала на Университета за национално и световно стопанство ще се проведе откриваща конференция за представяне на проекта Повишаване на изследователския потенциал на УНСС и подобряване на условията за провеждане на научни изследвания – инвестиция с много измерения“.\r\n***\r\nОт 10.30 часа в зала „Еспланада“ на хотел „Експо“ ЧЕЗ Разпределение България ще обяви началото на проект, в рамките на който, ще изпълни различни дейности по обезопасяване на мрежата, за да съхрани живота на птиците - „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”.\r\n***\r\nОт 11.00 часа  в Националната галерия „Двореца“ ще се състои церемонията по връчване на наградите Спортен Икар 2017.\r\n***\r\nОт 11.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 17-и състав на Специализирания наказателен съд ще заседава по делото срещу Даниел И. и Иван П., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 3-ти състав на Специализирания наказателен съд ще заседава по делото срещу Мелиад Фарах и Хасан Ел Хадж Хасан, на които са повдигнати обвинения за тероризъм.\r\n***\r\nОт 14.00 часа в наблюдаваното жилище на БЧК – „Шарената къща” ще се проведе коледно парти.\r\n***\r\nОт 14.00 часа в зала 3 в Източното крило на Народното събрание ще се проведе среща на Комисията по външна политика и на Комисията по европейски въпроси и контрол на европейските фондове с главния преговарящ за излизане на Великобритания от структурите на ЕС Мишел Барние.\r\n***\r\nОт 14.00 часа 11-и състав на Специализирания наказателен съд ще заседава по делото срещу Христо Г., на когото е повдигнато обвинение за изнудване.\r\n***\r\nОт 15.00 часа 9-и състав на Специализирания наказателен съд ще заседава по делото срещу Димитър Д., Румен Д. и др., на които са повдигнати обвинения за организиране и ръководене на организирана престъпна група.\r\n***\r\nОт 17.30 часа на Женския пазар (ъгъла на ул. „Св. св. Кирил и Методий“ и ул. „Стефан Стамболов“) ще бъдат запалени светлините на коледната елха на Женския пазар.\r\n***\r\nОт 18.00 часа в галерия „Средец“ ще бъде открита изложба живопис на художника Кеазим Исинов.\r\n***\r\nОт 18.30 часа в ателие-книжарница „Къща за птици“ ще се проведе дискусия от поредицата \"Православие и съвремие\" на тема „Добродетел ли е бедността“.\r\n***\r\nОт 19.00 часа на 5 различни локации в столицата ще започне протест под надслов \"Заедно срещу лошият въздух!\". Локациите са:  кръстовището на бул. „Никола Мушанов” и ул. „Добротич”; кръстовището на бул. „Президент Линкълн” и ул. „Монтевидео”; кръстовището на бул. „Александър Стамболийски” и бул. „Вардар”,  парка пред сградата на районната администрация „Младост“ и на бул. „Янко Сакъзов“ срещу бившето кино „Левски“. \r\n***\r\nОт 19.00 часа в Gotham club ще се проведе благотворителен търг търг „Живот за Иво“, в който ще вземат участие десетки български знаменитости.\r\n***\r\nОт 19.00 часа  в Rock IT ще се състои благотворителен концерт за събиране на средства за спешна операция по отстраняване на тумор в мозъка на Станислава Пирчева – Ава, което е дългогодишен репортер и водещ на програма „Нощен Хоризонт“ в БНР.\r\n***\r\nОт 19.00 часа, в клуб Carrusel, Пощенска кутия за приказки и TELUS International Europe ще представят специално издание, част от кампанията „Мога там, Искам тук“.\r\n***\r\nОт 19.00 часа в зала „България“ ще се проведе концерт на детски хор „ПИМ-ПАМ“ „Отново е Коледа“.\r\n***\r\nОт 19.30 часа в хотел Маринела ще се проведе четвъртото издание на Годишните награди за благотворителност и корпоративна социална отговорност на списание Business Lady – „Златно сърце”.\r\n***\r\nОт 20.30 часа в  зала Рейнбоу Плаза ще се проведе 60-ото юбилейно издание на церемонията по връчване на най-престижните спортни награди „Спортист на годината на България“. \r\n***\r\nОт 15.00 часа в Посетителския информационен център ще се проведе заключителна пресконференция по проект „Независим живот в община Банско”.\r\n***\r\nОт 17.00 часа в квартал „Вароша“ ще бъде открита изложба на школата по керамика към Център за личностно и творческо развитие на децата на Благоевград.\r\n***\r\nОт 17.00 часа в Регионален исторически музей – Благоевград ще бъде открита изложба, посветена на Златю Бояджиев.\r\n***\r\nОт 17.30 часа в Младежки дом ще се проведе концерт на ФТА „Пиринче“.\r\n***\r\nОт 19.00 часа в зала „Скаптопара“ ще се проведе церемония по награждаване спортист на годината.\r\n***\r\nОт 11.00 часа в голямата зала на първия етаж в сградата на Областна администрация Бургас ще се проведе заключителна пресконференция за постигнатите резултати по проект МИКЦ – Бургас: Открий своя път! към Министерството на младежта и спорта.\r\n***\r\nОт 11.00 часа в Магазия 1 на Пристанище „Бургас“ рибарите от Ченгене скеле ще отбележат Никулден по стар стил. \r\n***\r\nОт 17.30 часа Посолството на Република Индонезия у нас, в сътрудничество с бургаската школа по батик с ръководител Златка Бобева към читалище \"Асен Златаров\", организират екзотична изложба в Магазия 1, Пристанище Бургас.\r\n***\r\nОт 18.00 часа в Дома на писателя, ул. „Вола“ №1 ще се проведе литературно четене на стихове „Коледно настроение“.\r\n***\r\nОт 10.00 часа в зала Панорама 13 на Swiss Belhotel Dimyat ще се проведе работна среща по проекта на Института по океанология към БАН – „Подводни туристически културни маршрути в Западната част на Черно море”.\r\n***\r\nОт 11.00 часа в административната сграда на „Пристанище Варна“ ЕАД ще бъде проведен кратък брифинг за представяне на експлоатационните и финансовите резултати на дружеството.\r\n*** \r\nОт 12.00 часа в Стара Варна на ул. \"Цар Калоян\" №5  ще бъде представен новия календар СТАРА ВАРНА- Варна-Морската столица на Европа. \r\n***\r\nОт 14.00 часа общинският съветник от ПП ГЕРБ ще се срещне с граждани в офиса на партията на ул. „Георги Бенковски” №1.\r\n*** \r\nОт 10.30 часа в пресклуба на БТА ще се състои пресконференция на Бюрото по труда.\r\n*** \r\nОт 14.00 часа в голяма зала на Община Велико Търново ще се проведе Коледен концерт на СУ „Емилиян Станев“.\r\n*** \r\nОт  15.00 часа в камерен салон на читалище \"Искра\" ръководството и младите театрали на Езикова гимназия ще представи  благотворителни спектакли - подарък за децата в неравностойно положение от Велико Търново. Гостите от социалните институции и ученици от гимназията ще празнуват заедно.\r\n*** \r\nОт 17.30 часа в РНБ „П. Р. Славейков“ ще се проведе Юбилейна вечер по повод 70-годишната на проф. д-р Пенка Радева и представяне на юбилейния сборник „Език свещен“.\r\n***\r\nОт 13.00 часа кметът на Община Видин Огнян Ценков и директорът на ГПЧЕ „Йордан Радичков“ Любомир Георгиев ще дадат съвместна пресконференция във връзка с отпуснатите от правителството средства в размер на 1 милион лв. за проектиране, упражняване на авторски надзор и изпълнение на строително-монтажни работи на сградата на гимназията. Пресконференцията ще се проведе в Евроклуба, на 1 ет. в сградата на ГПЧЕ.\r\n***\r\nОт 17.00 часа в залата на Общински съвет-Враца, евродепутатът Ангел Джамбазки ще представи проекта за общоевропейски референдум за изравняване на базовите доходи в ЕС.\r\n*** \r\nОт 16.00 часа в Камерна зала на НЧ „Съединение-1888“  в село Драганово  ще се проведе инициативата „Филмова Коледа“ - прожекция на коледни филми.\r\n*** \r\nОт 17.30 часа в ХГ „Недялко Каранешев“ ще се проведе Коледен концерт на Детска вокално- драматична студия „Mamma Mia“.\r\n*** \r\nОт 19.00 часа в НЧ „Напредък-1869“  Продуцентска къща  „Вагабонти“ - гр. София  представя моноспектакъл на Иван Юруков „Пилето, което казва КУ\". Режисьор Иван Юруков, сценарий Александър Урумов.\r\n***\r\nОт 09.30 часа в Детска градина № 8 и от 15.30 часа в Детска градина № 23 Държавен куклен театър „Дора Габе“ организира куклени спектакли  „Коледата е за всички“.\r\n***\r\nОт 18.00 часа в Младежки център – Добрич ще се състои концерт „Коледни ноти“ на Вокална група „Златно зрънце“ при Музикална школа „Доминанта“ с ръководител Мария Димитрова.\r\n***\r\nОт 19.00 часа в Концертна зала „Добрич“ ще се състои концерт на Български камерен оркестър – Добрич с диригент Алексей Измирлиев.\r\n***\r\nОт 14.00 часа заместник-министърът на вътрешните работи Красимир Ципов ще присъства на откриването на обновената сграда на районно управление в Елхово.\r\n***\r\nОт 18.00 часа в читалище „Братство” ще бъде представен концертът „Шедьоври на класическата музика”.  \r\n***\r\nОт 11.00 часа заместник-министрите на вътрешните работи Красимир Ципов  и на регионалното развитие и благоустройството Деница Николова ще присъства на откриването на обновената сграда на районно управление в Нова Загора. Събитието ще се проведе в присъствието на кмета на Община Нова Загора Николай Грозев, областния управител Чавдар Божурски, директора на ОДМВР - Сливен старши комисар Димитър Величков,  зам.-председателят на ПП ГЕРБ Цветан Цветанов, както и представители на местната власт. \r\n***\r\nОт 17.30 часа в залата на Военния клуб ще започне тържествено честване по повод 240-годишния юбилей на град Ставропол, Русия, с който Пазарджик е побратимен. \r\n***\r\nОт 10.30 часа в изложбената зала на Център за подкрепа за личностно развитие Общински детски комплекс ще бъде представена изложба от картички и коледни сувенири „Коледно антре“.\r\n***\r\nОт 14.00 часа в Регионален исторически музей ще се проведе музейно ателие „С коледно настроение“.\r\n***\r\nОт 16.00 часа в кметство „Изток”  ще се проведе коледен празник под надслов \r\n„Коледен благослов\".\r\n***\r\nОт 18.00 часа в НЧ „Елин Пелин-1903” ще се проведе среща- разговор „Бъдник за бъднини”.\r\n***\r\nОт 18.30 часа в галерия “Любен Гайдаров” ще се проведе  концерт на Вокален ансамбъл „Агапе“.\r\n***\r\nОт 10.30 часа в Аулата на Аграрния университет – Пловдив ще се проведе тържествената промоция на абсолвентите бакалаври и магистри от Випуск 2017.\r\n***\r\nОт 11.30 часа в залата на Областен информационен център – Пловдив ще се проведе \r\nинформационна среща, в рамките на която ще бъдат представени данни за усвоените европейски средства през 2017 г. на областно и национално ниво, добри практики в сферата на социалните иновации (опит от Португалия), реализирани консултации от ОИЦ през 2017, функциониране на Центъра през 2018 г. \r\n***\r\nОт 12.00 часа в Регионалния пресклуб на БТА ще се проведе пресконференция на Фондация „Джендър алтернативи“, по време на която ще бъдат представени резултати по проект „Програми за превенция и преодоляване на домашното насилие”.\r\n***\r\nОт 16.00 часа общинският съветник от ПП ГЕРБ Иван Вичков ще приема граждани в офиса на партията в район „Тракия”в блок 91.\r\n***\r\nОт 10.00 часа в РИУ Правец ще започне последният ден от семинара на тема\r\n„Проект за бюджет на Столична община за 2018 година“, в рамките на който ще ес проведе среща с министъра за Българското председателство Лиляна Павлова.\r\n***\r\nОт 11.00 часа във фоайето на 7 етаж на Областна администрация ще се проведе церемонията по награждаване на най-добрите спортисти на област Разград.\r\n***\r\nОт 11.00 часа в Община Русе ще се проведе пресконференция с участието на кмета Пламен Стоилов и скулпторите, които ще се включат в Русе Айс Фест 2017. \r\n***\r\nОт 13.00 часа в зала 1 на Областна администрация, Младежки информационно-консултантски център - Русе ще проведе заключителна пресконференция във връзка с приключване на проект по програма МИКЦ.\r\n*** \r\nОт 10.45 часа в отдел „Изкуство“ на Градска библиотека ще се проведе „КОЛЕДА ПО СВЕТА“ - Музикална екскурзия с участието на ученици от V клас на ОУ „Филип Сакелариевич“.\r\n*** \r\nОт 18.00 часа в салона на Читалището ще се проведе „ЗАЕДНО НА РОЖДЕСТВО“ - Коледен концерт с участието на читалищни състави и гости.\r\n***\r\nОт 11.00 часа в къща-музей „Дан Колов“ главният изпълнителен директор на „Български пощи“ ЕАД Деян Дънешки ще валидира марка,  посветена на 125 годишнината от рождението на един от най-успешните български спортисти за всички времена Дан Колов. В официалната церемония ще вземат участие  кметът на Севлиево д-р Иван Иванов,  областният управител на Габрово Невена Петкова и роднини на Дан Колов.\r\n***\r\nОт 17.30 часа в зала 247 на общинска администрация - Смолян ще бъде проведена информационна среща  във връзка с подготовката на проект „Енергийна ефективност на многофамилни жилищни сгради в град Смолян“.\r\n***\r\nОт 14.00 часа в Центъра за подкрепа за личностно развитие на ул. Захарий Княжески“ 71 ще се проведе общински конкурс за рисунка и сурвачка „Сурва, весела година“.\r\n***\r\nОт 17.30 часа във фоайето на Община Стара Загора ще се проведе традиционен коледен базар на Школата по изобразителни изкуства при НЧ „ Родина – 1860“.\r\n***\r\nОт 18.00 часа в Къщата на Архитекта ще бъде представена книгата Мистични разходки из България за не/обикновени пътешественици“ с автор Боряна Кръстева.\r\n***\r\nОт 18.30 часа в Регионална библиотека „Захарий Княжески“ ще се проведе Коледен концерт на Кристина Йоргова – пиано.\r\n***\r\nОт 10.00 часа кметът на Община Хасково Добри Беливанов  ще посети ДГ \"Вихрогонче\",  която е реновирана със средства от бюджета на общината. \r\n***\r\nОт 11.00 часа главният прокурор Сотир Цацаров и заместникът му и директор на Национална следствена служба Борислав Сарафов ще открият новата сграда на Районна прокуратура – Чирпан (бул. „Георги Димитров“ № 59).\r\n***\r\nОт 10.00 часа в зала 203 на общината ще се проведе брифинг.\r\n***\r\nОт 11.30 часа в зала 304 на общината ще заседава Икономическа комисия.\r\n***\r\nОт 17.30 часа в ХГ „Елена Карамихайлова“ще бъде открита традиционна изложба на Дружеството на шуменските художници и СБХ – представителство Шумен.", "date": "2017.12.19", "title": "Предстоящи събития в страната за 19 декември (Агенция „Фокус“)"}
{"url": "http://www.focus-news.net/news/2017/12/19/2468730/regnum-spored-palestinskata-avtonomiya-sasht-gi-ochakva-mezhdunarodna-izolatsiya-sled-nalozhenoto-v-oon-veto.html", "text": "Според прес-секретаря на правителството на палестинската автономия Набил Абу Рденех гласуването в Съвета за сигурност на ООН по резолюцията за статута на Ерусалим „доказва растящата международна изолация на САЩ“, предава  Regnum.\r\nСпоред палестинското правителство ветото на САЩ срещу резолюцията „няма да допринесе за мира в региона“. \r\nПо-рано Съветът за сигурност гласува резолюция, осъждаща „едностранното решение“ на САЩ да признаят Ерусалим за столица на Израел. 14 от страните от Съвета гласуваха за резолюцията, искаща решението да бъде оттеглено, но САЩ наложи вето. Виктор Турмаков", "date": "2017.12.19", "title": "Regnum: Според Палестинската автономия САЩ ги очаква международна изолация след наложеното в ООН вето"}
{"url": "http://www.focus-news.net/news/2017/12/19/2468731/washington-post-polski-iztrebitel-se-e-razbil-pilotat-e-otselyal.html", "text": "Заместник-министърът на отбраната на Полша Бартош Ковняцки съобщи, че по-рано изчезнал от радарите изтребител МиГ-29 на националната авиация, е открит разбил се, но пилотът му е оцелял, пише   Washington Post.\r\nСпоред заместник-министъра пилотът е успял да се катапултира и изтребителят е открит край  град Минск Мазовецки в централната част на страната, където има въздушна база. \r\nПолската авиация  използва предимно оборудване на НАТО и американски изтребители Ф-16, но все още има на въоръжение и руско оборудване, включително и самолети МиГ-29.  Виктор Турмаков", "date": "2017.12.19", "title": "Washington Post: Полски изтребител се е разбил, пилотът е оцелял"}
{"url": "http://www.focus-news.net/news/2017/12/19/2468732/tass-prezidentite-na-sarbiya-i-na-rusiya-shte-obsadyat-dvustrannoto-satrudnichestvo-i-mezhdunarodnoto-polozhenie.html", "text": "Президентът на Русия Владимир Путин ще проведе в Москва преговори със сръбския си колега Александър Вучич, който ще бъде на работно посещение в Русия до 20 декември. Двамата ще обсъдят въпросите около руско-сръбското стратегическо партньорство в политическата, търговско-икономическата и културно-хуманитарните сфери, а също така и актуалните теми от международното положение, предава  ТАСС.\r\nВучич заяви, че по време на посещението ще бъдат подписани редица споразумения и договори в сферата на енергетиката, селското стопанско, иновациите и за закупуване на въоръжение. Според него Сърбия възнамерява да закупи от Русия не по-малко от шест военно-транспортни хеликоптери, както и ПВО системи. \r\nЕдна от основните теми ще стане обсъждането на актуалните събития по света, а в частност въпроса за Каталуния и в тази светлина Косово и Босна и Херцеговина. Очаква се двамата да обсъдят и взаимодействието в ООН, ЮНЕСКО и Интерпол. Вучич обеща да потвърди по време на разговорите позицията на Белград по въпроса за военния неутралитет и отказа за влизане в НАТО, а също така да отбележи и принципната позиция на Сърбия за това да не се присъединява към антируските санкции, въпреки натиска на Запада. \r\nВучич пристигна в Русия с делегация, включваща и външния министър Ивица Дачич, министъра на отбраната Александър Вулин, на икономиката Горан Кнежевич, на труда и социалното развитие Зоран Джорджевич, на енергетиката Александър Антич и на технологиите Ненад Попович.  Виктор Турмаков", "date": "2017.12.19", "title": "ТАСС: Президентите на Сърбия и на Русия ще обсъдят двустранното сътрудничество и международното положение"}
{"url": "http://www.focus-news.net/news/2017/12/19/2468733/reks-tilarsan-predpolozheniyata-che-shte-podam-ostavka-sa-nelepi.html", "text": "Държавният секретар на САЩ Рекс Тилърсън заяви, че е „нелепо“ да се смята, че е подал оставка, която ще влезе в сила след месец, пише The Hill.\r\n„Това е нелеп въпрос“, отговори Тилърсън на репортер. По-рано някои американски медии съобщиха, че правителството на САЩ планира да го отстрани от поста и да го замени с настоящия директор на ЦРУ Майк Помпео. Според Тилърсън подобни новини са „смехотворни“ и призова журналистите „да си намерят по-добри източници“. \r\nСамият президент Тръмп по-рано заяви, че „Тилърсън не напуска“ и заяви , че новините, твърдящи обратното, са „фалшиви“. Виктор Турмаков", "date": "2017.12.19", "title": "Рекс Тилърсън: Предположенията, че ще подам оставка, са нелепи"}
{"url": "http://www.focus-news.net/news/2017/12/19/2468734/dobrich-blizo-97-ot-glasuvalite-na-referenduma-v-general-toshevo-se-obyaviha-protiv-dobiva-na-gaz-obzor.html", "text": "Близо 97% от гласувалите на референдума в Генерал Тошево са против добива на газ. От публикуваните окончателни резултати стана ясно, че пред урните за гласуване са се явили 6671 души, или 52.72% от имащите право на глас. 96.9% от тях са отговорили с \"Не\" на поставения на местния референдум въпрос: „Против ли сте Община Генерал Тошево чрез Общински съвет или Кмета на Общината да одобрява устройствени планове, определящи териториите за проучване, добив, преработка на следните подземни богатства: нефт, природен газ, твърди горива, минни отпадъци?”. 172 души или 2,58% от гласувалите са отговорили на въпроса с \"Не\". 15 са недействителните бюлетини и празни пликове, а 19 са бюлетините без отбелязан отговор, с отбелязани и двата отговора на въпроса или бюлетини, в които не може еднозначно да бъде определен отговора на въпроса.\r\nТъй като избирателната активност на референдума е над 40%, резултатът от допитването е валиден.\r\nРезултатите от местния референдум в Генерал Тошево предизвикаха и множество коментари. Според кмета на общината Валентин Димитров гражданите са били категорични във вота си и държавата трябва да се съобрази с него. По думите му основателни са и притесненията на гражданите, че евентуални сондажи ще повлияят на качеството на водата и почвата в района. \r\n„Официалното предложение беше за добиване на природен газ по конвенционалния метод на дълбочина 2100-2700 м, макар че проучвателният сондаж, който е направен в Рогозина, стига до дълбочина 5610 м. По написаното в доклада шистовите скали се намират над 4000 м и този метод – хидравлично разбиване, е за добива на шистов газ, за който има мораториум от 18.01.2012 г., приет от Народното събрание, но хората се притесняват, че може да падне по всяко време“, аргументира се Валентин Димитров и допълни, че ще се настоява за среща с премиера Бойко Борисов, за да бъде чут гласът на жителите на общината. \r\nЛидерът на БСП Корнелия Нинова коментира резултатите в социалната мрежа „Фейсбук“, където написа: Респект и уважение към всички, които гласуваха против добива на природен газ на референдума в Генерал Тошево. Преди месец и половина, на протеста им заявих, че Добруджа е национална кауза. Днес те защитиха българската земя“. \r\nВ интервю за Агенция „Фокус“ омбудсманът Мая Манолова заяви, че за нея резултатът от референдума е очакван, а основание за това са нейните многобройни срещи с жителите на населеното място, при които те са се обявявали категорично против добиването на газ. „Числата са достатъчно красноречиви – смазващ резултат в полза на тези, които не искат добив на природен газ в Добруджа“, подчерта обществения защитник. Тя призова институциите да се съобразят с гласа на хората и подчерта, че е подготвила предложения за законодателни промени, които да направят невъзможно започването на проучване и добив на нефт, газ и минни отпадъци във високопродуктивни и плодородни земи. Омбудсманът поясни, че работата по предложението за нормативни промени е започнала по-рано, но те не са били подлагани на обсъждане, за да не повлияе дискусията на резултатите от проведеното допитване.", "date": "2017.12.19", "title": "Добрич: Близо 97% от гласувалите на референдума в Генерал Тошево се обявиха против добива на газ (ОБЗОР)"}
{"url": "http://www.focus-news.net/news/2017/12/19/2468735/sasht-nalozhiha-veto-sreshtu-rezolyutsiya-na-oon-prizovavashta-gi-da-otmenyat-reshenieto-si-za-erusalim-obzor.html", "text": "Съветът за сигурност на ООН гласува проекторезолюция за отхвърлянето на решението на американския президент Доналд Тръмп да признае Ерусалим за столица на Израел, внесена от Египет. Както се очакваше САЩ наложиха вето на проекторезолюцията, въпреки че всички други 14 члена на СС подкрепиха мярката. Самото вето, наложено от постоянният представител на САЩ в ООН Ники Хейли, демонстрира изолацията на Вашингтон по въпроса за Ерусалим, разгневило мюсюлманския свят и най-вече палестинците, искащи Източен Ерусалим за столица на своя бъдеща държава. \r\n“Това, на което станахме свидетели днес в Съвета за сигурност, е обида. Тя няма да бъде забравена“, заяви постоянният представител на САЩ в Световната организация Ники Хейли и описа мярката като „още един пример за това, че ООН нанася повече вреди, отколкото ползи на израелско-палестинския мирен процес“.\r\nМеждународната реакция не закъсня:\r\nМинистър-председателят на Израел Бенямин Нетаняху приветства решението. „Благодаря ви, посланик Хейли“, написа Нетаняху на официалния си профил в социалната мрежа „Туитър“. „Истината побеждава лъжите. Благодаря ви, президент Тръмп. Благодаря ви, Ники Хейли“, допълни той.\r\nСпоред официално заявление на турското МВнР страната е „шокирана“ от наложеното вето, което \"демонстрира за пореден път, че Вашингтон е загубил обективността си и че не е приемливо Съветът за сигурност да бъде оставян неефективен с подобно действие\". \r\n„Палестинските власти осъждат ветото на САЩ като надсмиване и издевателство над международната общност, разглеждайки го като поддръжка за израелската окупация и агресия“, отбеляза представителят на президента на Палестинската автономия Набил абу Рудейн . „Тези провокационни действия по отношение на международната общност ще доведат само до допълнителната изолация на САЩ, а ние ще продължим да действаме в защита на правата на нашия народ в рамките на ООН и във всички международни структури“.", "date": "2017.12.19", "title": "САЩ наложиха вето срещу резолюция на ООН, призоваваща ги да отменят решението си за Ерусалим (ОБЗОР)"}
{"url": "http://www.focus-news.net/news/2017/12/19/2468736/the-indipendent-tereza-mey-zayavi-che-shte-se-opita-da-sklyuchi-novi-targovski-sporazumeniya-predi-prehodniya-period-sled-brekzit.html", "text": "Британският министър-председател Тереза Мей заяви, че ще се опита да сключи нови търговски споразумения по време на преходния период след Брекзит, по този начин поемайки път за сблъсък с Брюксел. Тя заяви пред парламента, че ще се опита да сключи споразумения „където е възможно“ въпреки сигналите на ЕС, че това няма да бъде възможно според предлаганите от него условия за въпросния период, пише  The Indipendent.\r\nМинистър-председателят прави това, за да успокои положението заради условията, които ще бъдат приложени по време на двугодишния период, през който Великобритания се отплита от системите на ЕС. По-рано тя се срещна с министрите си, за да обсъди какви търговски споразумения иска страната ѝ с Европа след преходния период, който ще продължи между 2019 до 2021 г. \r\n„Ще се подготвим за бъдещата си независима търговска политика с договаряне, а при възможност и със сключване на търговски споразумения с трети страни, които да влязат в сила след края на преходния период“, заяви Тереза Мей. Според официални лица от ЕС макар и Великобритания да може да води преговори в периода, нищо не трябва да бъде подписвано, защото това би нарушило целостта на митническия съюз, в който страната ще бъде член до 2021 г.  Виктор Турмаков", "date": "2017.12.19", "title": "The Indipendent: Тереза Мей заяви, че ще се опита да сключи нови търговски споразумения преди преходния период след Брекзит"}
{"url": "http://www.focus-news.net/news/2017/12/19/2468737/regnum-irakski-kyurdistan-obvinyava-bagdad-che-gotvi-napadenie.html", "text": "Регионалното правителство на Иракски Кюрдистан заяви, че армията на Ирак подготвя военна операция срещу пешмергата, предава  Regnum.\r\nСъгласно заявление на Съвета за сигурност на Иракски Кюрдистан „тревогата“ у регионалното правителство е предизвикана от концентрацията на иракски военни в град Махмор, разположен югозападно от Ербил. \r\nВъоръжените сили на Багдад на свой ред отричат подготовката на каквито и да е бойни действия срещу силите на Иракски Кюрдистан.  Агенция „Фокус“ припомня  :\r\nНа 25 септември 2017 г. в Иракски Кюрдистан бе проведен референдум за независимост, подкрепен от 93% от жителите му. В отговор иракската армия започна бойни действия срещу кюрдските сили за самоотбрана, завършили с поемането на контрол над град Киркук от централните власти в Багдад.  Виктор Турмаков", "date": "2017.12.19", "title": "Regnum: Иракски Кюрдистан обвинява Багдад, че готви нападение"}
{"url": "http://www.focus-news.net/news/2017/12/19/2468738/the-guardian-tereza-mey-zayavi-na-voennovremennoto-si-pravitelstvo-che-velikobritaniya-tryabva-da-se-tseli-visoko-v-targovskite-pregovori.html", "text": "Министър-председателят на Великобритания Тереза Мей заяви по време на среща със своето „военновременно Брекзит –правителство“ , че то трябва да се цели високо по време на следващата фаза на преговорите с ЕС. Тя повтори призива си за „амбициозно“ търговско споразумение, въпреки думите на водещия преговарящ на ЕС Мишел Барние, че подобен избор не е на лице, пише  The Guardian.\r\nСпоред Тереза Мей Великобритания трябва да мисли по-малко за придържането към европейските стандарти и повече за международните, когато започнат дискусиите около бъдещите търговски отношения. \r\nЗапознати източници от британското правителство съобщи, че събралите се на срещата министри като този на финансите Филип Хамънд, вътрешният Амбър Рууд, външния Борис Джонсън, са били единни в позициите си за целта на преговорите.  Те са на мнение, че Великобритания трябва да сключи търговски споразумения „канадски тип“ , но допълнени с елементи, особено важни за страната , като услугите. \r\nСъщевременно Рууд и Хамънд са спорили с колегите си, заявявайки, че бъдещите близки отношения с регулациите на ЕС са необходими за икономиката.  На свой ред Джонсън, както и министърът на отбраната Гавин Уилямсън смятат, че дългосрочни ползи могат да се извлекат, при отдалечаване от европейската икономика, за да може по-лесно да се сключват споразумения с трети страни.  Позицията на министър-председателя по въпроса все още не е ясна.  Виктор Турмаков", "date": "2017.12.19", "title": "The Guardian: Тереза Мей заяви на „военновременното си правителство“, че Великобритания трябва да се цели високо в търговските преговори"}
{"url": "http://www.focus-news.net/news/2017/12/19/2468739/politico-pier-moskovisi-otpravi-preduprezhdenie-otnosno-novoto-kraynodyasno-avstriysko-pravitelstvo.html", "text": "Европейския комисар за финансите и икономиката Пиер Московиси заяви, че трябва да се запази бдителност заради формирането на управляваща коалиция в Австрия, включваща крайнодесни партии, предава  Politico.\r\n„Демократите, които вярват в европейските ценности, трябва да запазят бдителност заради коалицията, която в момента е на власт в Австрия“, заяви Московиси, коментирайки коалицията между Народната партия и крайнодясната Партия на свободата. Според него ситуацията „без съмнение се различава“ от 2000 г., когато Партията на свободата се присъедини към австрийската коалиция и ЕС въведе дипломатически санкции спрямо Виена заради това. \r\n„Но присъствието на крайнодясна партия на власт никога не е маловажно“, допълни той. Виктор Турмаков", "date": "2017.12.19", "title": "Politico: Пиер Московиси отправи предупреждение относно новото крайнодясно австрийско правителство"}
{"url": "http://www.focus-news.net/news/2017/12/19/2468740/the-daily-express-tereza-mey-prizova-ministrite-si-da-se-tselyat-visoko-pri-sklyuchvaneto-na-targovski-sporazumeniya-sled-brekzit.html", "text": "Британският министър-председател призова министрите си „да се целят високо“ , при постигането на споразумението за Брекзит. Тя очаква от тях да работят здраво по време на преговорите с ЕС относно бъдещото търговско споразумение между страната и Съюза, пише  The Daily Express.\r\nГрупата, която се нарича „военновременно Брекзит правителство“ включа министъра на финансите Филип Хамънд, външния министър Борис Джонсън, министъра на околната среда Майкъл Гоув, започна обсъждане на възможностите пред бъдещите отношения между Великобритания и ЕС по време на заседание в \"Даунинг Стрийт\", продължило повече от час и половина. Министрите бяха разделени по въпроса как да се водят преговорите за отношенията след Брекзит.\r\nГоув, Джонсън, както и министрите на търговията Лиъм Фокс и на отбраната Гавин Уилямсън искат Великобритания да се отдалечи от правилата на ЕС, което да ѝ помогне да изгради нови търговски споразумения с останалия свят. От другата страна на дебата са министърът на вътрешните работи Амбър Рууд и Хамънд, които са повече за близки връзки с ЕС. \r\nСпоред източник от британското правителство първата група министри „бе доволна от срещата“. „Мнозинството от присъстващите бяха за отдалечаване от ЕС“, допълни той. \r\nСрещата на „военновременното правителство“ се случва малко преди Мей да се обърне към депутатите в парламента за първи път, след като лидерите на оставащите в ЕС държави се съгласиха, че е постигнат достатъчен прогрес в преговорите за Брекзит, те да се насочат към бъдещите отношения между Съюза и Великобритания.  Виктор Турмаков", "date": "2017.12.19", "title": "The Daily Express: Тереза Мей призова министрите си „да се целят високо“ при сключването на търговски споразумения след Брекзит"}
{"url": "http://www.focus-news.net/news/2017/12/19/2468741/predstaviha-remontiranite-zali-na-ndk-v-koito-shte-se-provezhdat-sabitiyata-i-sreshtite-ot-kalendara-na-balgarskoto-predsedatelstvoto-obzor.html", "text": "Пленарната зала в НДК за европредседателството е уникална и няма аналог. Това стана ясно след като министърът на културата Боил Банов и министърът на Българското председателство на Съвета на ЕС 2018 г. Лиляна Павлова представиха ремонтираните зали на НДК, където се очаква да се провеждат събитията и срещите от календара на председателството. Зала 3 е предвидена и ремонтирана за пленарните заседания. В зали 7, 8 и 9 ще се провеждат останалите заседания, а зала 10 е предвидена за обяд. Зала 6 е предназначена за международен пресцентър, като за целта са осигурени необходимите трибуни и микрофони, както и 260 седящи места за представителите на медиите. Зала 4 също ще бъде предвидена за медиите, като в нея са осигурени допълнителни 40 работни места за писане, 4 телевизионни кабини и 8 радиокабини. Акредитационна система е модерна и има тясна връзка с инсталираната в НДК глобална система за сигурност, а баджовете ще имат цветово оформление и в зависимост показват правото на достъп на един или друг делегат в една или друга зала. Вход А - 6 на НДК ще бъде официалният вход за всички вип делегации, които ще посещават сградата на европредседателството, а първото ръкостискане на официалните гости ще се случва в брандираната стена след влизане през входа. Стана ясно, че вторият поток гости ще влиза през А- 4. Министърът на културата Боил Банов поясни, че ремонта струва 45 млн. лв., а 12 млн. лв. са изхарчени за системата за сигурност за европредседателството, която според него е една от най-добрите в Европа. Министър Банов изтъкна, че няма по-добро място в Европа от НДК, предвид и произведенията на изкуството, които са реновирани. Министърът на културата поясни още, че предстои и почистване на НДК, което ще се случи по празниците. Министърът на Българското председателство Лиляна Павлова поясни, че в сряда (20 декември 2017 г.) внася в Министерски съвет окончателния вариант на събитията за европредседателството, които вече са над 270. „Благодаря лично на министър Банов и на цялото ръководство на НДК за денонощните усилия, за да могат да завършат всички дейности и да ни дадат възможност от първата седмица на януари да започнем с всички събития в нашата сграда“, каза министър Павлова. Тя уточни, че на 6 януари 2018 г., ще бъде направена репетиция с деца-таланти, а първата среща на най-високо ниво ще бъде на 11 и 12 януари 2018 г. \r\nДеница КИТАНОВА", "date": "2017.12.19", "title": "Представиха ремонтираните зали на НДК, в които ще се провеждат събитията и срещите от календара на Българското председателството (ОБЗОР)"}
{"url": "http://www.focus-news.net/news/2017/12/19/2468742/ria-novosti-palestinskata-avtonomiya-poiska-provezhdaneto-na-spetsialna-sesiya-na-obshtoto-sabranie-na-oon-otnosno-erusalim.html", "text": "Палестинската автономия поиска провеждането на специална сесия на Общото събрание на ООН относно статута на Ерусалим. Тя ще се състои тази седмица. Постоянният представител на палестинците в ООН Рияд Мансур и представителите на няколко арабски държави проведоха среща с председателя на Общото събрание Мирослав Лайчак малко след като САЩ наложиха вето върху резолюцията на Съвета за сигурност на Световната организация, призоваваща те да отменят решението си да признаят града за столица на Израел, предава РИА Новости.\r\n„Изразихме желание да проведем срещата колкото се може по-скоро“, заяви Мансур. Става дума за извънредно заседание по формулата „единство в полза на мира“, при която Общото събрание може да препоръча на членовете на ООН да предприемат колективни мерки за подкрепа и възстановяване на международния мир и сигурност.\r\nЗа разглеждане на Общото събрание на ООН ще бъде представена проекторезолюция, която според Мансур „ще бъде почти същата, като блокираната проекторезолюция за Съвета за сигурност“. „Надявам се, че документът ще бъде подкрепен от повечето страни членки. Това би означавало, че Общото събрание, без да се опасява от вето, ще заяви, че международната общност отказва да признае едностранната позиция на САЩ и нарушаването на международното право и резолюциите на Съвета за сигурност и на Общото събрание на ООН“, убеден е той.  Виктор Турмаков", "date": "2017.12.19", "title": "РИА Новости: Палестинската автономия поиска провеждането на специална сесия на Общото събрание на ООН относно Ерусалим"}
{"url": "http://www.focus-news.net/news/2017/12/19/2468743/the-daily-telegraph-boris-dzhonsan-i-maykal-gouv-smyatat-che-pechelyat-bitkata-za-otdelyaneto-ot-es.html", "text": "Министърът на външните работи на Великобритания и този на околната среда Борис Джонсън и Майкъл Гоув смятат, че печелят битката за отделяне от правилата на ЕС, при излизането на страната от Съюза, пише  The Daily Telegraph.\r\nСпоред министър-председателя Тереза Мей правителството „трябва да се цели високо“ при изготвянето на най-доброто възможно споразумение, вместо да приема това, което в момента Съюзът се готви да предложи.\r\nКъм Джонсън и Гоув се присъединяват и министъра на търговията Лиъм Фокс и на отбраната Гавин Уилямсън в призива Великобритания да се отдели от правилата и регулациите на ЕС, за да може да сключва търговски споразумения с трети страни и да се освободи от влиянието на Съюза. \r\nМинистърът на финансите Филип Хамънд и вътрешният Амбър Рууд смятат, че отдалечаването от европейските регулации ще има лошо влияние върху Северна Ирландия, която трябва да бъде по-близка до ЕС, за да се избегне „твърда граница“ на острова.   Виктор Турмаков", "date": "2017.12.19", "title": "The Daily Telegraph: Борис Джонсън и Майкъл Гоув смятат, че печелят битката за отделянето от ЕС"}
{"url": "http://www.focus-news.net/news/2017/12/19/2468744/reuters-vitseprezidentat-na-sasht-shte-otlozhi-poseshtenieto-si-v-egipet-i-izrael.html", "text": "Според източници от Белия дом вицепрезидентът на САЩ Майк Пенс ще отложи посещението си в Египет и в Израел тази седмица, за да остане във Вашингтон за гласуването в конгреса на данъчните реформи, предложени от президента Доналд Тръмп, предава  Reuters.\r\n„Пенс трябваше да замине днес в Кайро, но датата е променена за 14 януари 2017 година“, съобщи източникът от Белия дом. „Гласуването в Конгреса ще се проведе в наша полза, но трябва да сме сигурни“, допълни той.  Виктор Турмаков", "date": "2017.12.19", "title": "Reuters: Вицепрезидентът на САЩ ще отложи посещението си в Египет и Израел"}
{"url": "http://www.focus-news.net/news/2017/12/19/2468745/politico-italiya-razkritikuva-ideyata-na-avstriya-da-predava-pasporti-na-zhitelite-na-yuzhen-tirol.html", "text": "Италианското правителство разкритикува плановете на Австрия да предлага паспорти на говорещите немски  език италиански граждани, предава  Politico.\r\n„Дори и това да се прави с кадифената ръкавица на европеанизма, решението е железен юмрук на етнонационализма“, смята заместник-министърът на външните работи на Италия Бенедето Дела Ведова.  Той посочи предизборното обещание на крайнодясната Партия на свободата в Австрия да предоставя паспорти,  подкрепено от опозиционните партии в италианската провинция Южен Тирол, в която по-голямата част от населението говори на немски език. \r\n„Основаването на гражданството върху етническа основа може да има сериозни последствия“ смята Дела Ведова. Според него това ще подкопае „съвместното съжителство в държавите в ЕС, характеризирано от присъствието на граждани от няколко култури“. \r\nНовото правителство на Австрия – коалиция между консервативната Австрийска народна партия и Партията на свободата обеща, че ще бъде „проевропейско“.  Виктор Турмаков", "date": "2017.12.19", "title": "Politico: Италия разкритикува идеята на Австрия да предава паспорти на жителите на Южен Тирол"}
{"url": "http://www.focus-news.net/news/2017/12/19/2468746/britanskite-ministri-sa-razdeleni-otnosno-tova-kakvi-da-sa-badeshtite-otnosheniya-s-es-pregled-na-temata-v-britanskiya-pechat-agentsiya-fokus.html", "text": "Британският министър-председател призова министрите си „да се целят високо“ , при постигането на споразумението за Брекзит. Тя очаква от тях да работят здраво по време на преговорите с ЕС относно бъдещото търговско споразумение между страната и Съюза, пише  The Daily Express.\r\nГрупата, която се нарича „военновременно Брекзит правителство“ включа министъра на финансите Филип Хамънд, външния министър Борис Джонсън, министъра на околната среда Майкъл Гоув, започна обсъждане на възможностите пред бъдещите отношения между Великобритания и ЕС по време на заседание в \"Даунинг Стрийт\", продължило повече от час и половина. Министрите бяха разделени по въпроса как да се водят преговорите за отношенията след Брекзит.\r\nГоув, Джонсън, както и министрите на търговията Лиъм Фокс и на отбраната Гавин Уилямсън искат Великобритания да се отдалечи от правилата на ЕС, което да ѝ помогне да изгради нови търговски споразумения с останалия свят. От другата страна на дебата са министърът на вътрешните работи Амбър Рууд и Хамънд, които са повече за близки връзки с ЕС. \r\nСпоред източник от британското правителство първата група министри „бе доволна от срещата“. „Мнозинството от присъстващите бяха за отдалечаване от ЕС“, допълни той. \r\nСрещата на „военновременното правителство“ се случва малко преди Мей да се обърне към депутатите в парламента за първи път, след като лидерите на оставащите в ЕС държави се съгласиха, че е постигнат достатъчен прогрес в преговорите за Брекзит, те да се насочат към бъдещите отношения между Съюза и Великобритания. \r\n***\r\nМинистърът на външните работи на Великобритания и този на околната среда Борис Джонсън и Майкъл Гоув смятат, че печелят битката за отделяне от правилата на ЕС, при излизането на страната от Съюза, пише  The Daily Telegraph.\r\nСпоред министър-председателя Тереза Мей правителството „трябва да се цели високо“ при изготвянето на най-доброто възможно споразумение, вместо да приема това, което в момента Съюзът се готви да предложи.\r\nКъм Джонсън и Гоув се присъединяват и министъра на търговията Лиъм Фокс и на отбраната Гавин Уилямсън в призива Великобритания да се отдели от правилата и регулациите на ЕС, за да може да сключва търговски споразумения с трети страни и да се освободи от влиянието на Съюза. \r\nМинистърът на финансите Филип Хамънд и вътрешният Амбър Рууд смятат, че отдалечаването от европейските регулации ще има лошо влияние върху Северна Ирландия, която трябва да бъде по-близка до ЕС, за да се избегне „твърда граница“ на острова.  \r\n***\r\nМинистър-председателят на Великобритания Тереза Мей заяви по време на среща със своето „военновременно Брекзит –правителство“ , че то трябва да се цели високо по време на следващата фаза на преговорите с ЕС. Тя повтори призива си за „амбициозно“ търговско споразумение, въпреки думите на водещия преговарящ на ЕС Мишел Барние, че подобен избор не е на лице, пише  The Guardian.\r\nСпоред Тереза Мей Великобритания трябва да мисли по-малко за придържането към европейските стандарти и повече за международните, когато започнат дискусиите около бъдещите търговски отношения. \r\nЗапознати източници от британското правителство съобщи, че събралите се на срещата министри като този на финансите Филип Хамънд, вътрешният Амбър Рууд, външния Борис Джонсън, са били единни в позициите си за целта на преговорите.  Те са на мнение, че Великобритания трябва да сключи търговски споразумения „канадски тип“ , но допълнени с елементи, особено важни за страната , като услугите. \r\nСъщевременно Рууд и Хамънд са спорили с колегите си, заявявайки, че бъдещите близки отношения с регулациите на ЕС са необходими за икономиката.  На свой ред Джонсън, както и министърът на отбраната Гавин Уилямсън смятат, че дългосрочни ползи могат да се извлекат, при отдалечаване от европейската икономика, за да може по-лесно да се сключват споразумения с трети страни.  Позицията на министър-председателя по въпроса все още не е ясна. \r\n***\r\nБританският министър-председател Тереза Мей заяви, че ще се опита да сключи нови търговски споразумения по време на преходния период след Брекзит, по този начин поемайки път за сблъсък с Брюксел. Тя заяви пред парламента, че ще се опита да сключи споразумения „където е възможно“ въпреки сигналите на ЕС, че това няма да бъде възможно според предлаганите от него условия за въпросния период, пише  The Indipendent.\r\nМинистър-председателят прави това, за да успокои положението заради условията, които ще бъдат приложени по време на двугодишния период, през който Великобритания се отплита от системите на ЕС. По-рано тя се срещна с министрите си, за да обсъди какви търговски споразумения иска страната ѝ с Европа след преходния период, който ще продължи между 2019 до 2021 г. \r\n„Ще се подготвим за бъдещата си независима търговска политика с договаряне, а при възможност и със сключване на търговски споразумения с трети страни, които да влязат в сила след края на преходния период“, заяви Тереза Мей. Според официални лица от ЕС макар и Великобритания да може да води преговори в периода, нищо не трябва да бъде подписвано, защото това би нарушило целостта на митническия съюз, в който страната ще бъде член до 2021 г. \r\n***", "date": "2017.12.19", "title": "Британските министри са разделени относно това какви да са бъдещите отношения с ЕС - преглед на темата в британския печат (Агенция \"Фокус\")"}
{"url": "http://www.focus-news.net/news/2017/12/19/2468747/rossiyskaya-gazeta-ruskite-sapyori-se-zavrashtat-ot-siriya.html", "text": "В Подмосковието се завърна втората група специалисти от Международния противоминен център на въоръжените сили на Русия. Част от техните колеги се върнаха в родината си още предишната седмица. А тези войници и офицери трябваше да се забавят, пише  Российская газета.\r\nВ  пристанището Тартус те трябваше да натоварят на кораби инженерната техника на отряда – бронетранспортьори БТР-82АМ, бронирани коли „Тайфун“ и „Рис“, роботехнически комплекси „Уран-6“ и друга техника, използвана в Сирия за търсене и унищожаване на взривоопасни предмети. След товаренето на корабите сапьорите са закарани в родината си с военно-транспортни самолети. \r\nВ центъра военните бяха посрещнати като герои с оркестър, цветя и награди. По данни на министерството на отбраната на Русия по време на операциите в Сирия специалистите са разминирали повече от 650 хектара земя, 1500 пътища, повече от 17 хил. сгради и съоръжения. Те са обезвредили и унищожили повече от 105 хил. взривоопасни предмети, в т.ч. повече от 30 хил. самоделни взривни устройство.  Виктор Турмаков", "date": "2017.12.19", "title": "Российская газета: Руските сапьори се завръщат от Сирия"}
{"url": "http://www.focus-news.net/news/2017/12/19/2468748/voice-of-america-reks-tilarsan-i-kanadskiya-vanshen-ministar-shte-obsadyat-granichnata-sigurnost-i-drugi-vaprosi.html", "text": "Държавният секретар на САЩ Рекс Тилърсън ще проведе среща с канадския министър на външните работи Кристия Фрийланд, за да обсъдят граничната сигурност и други въпроси, предава  Voice of America.\r\n„Двамата ще се срещнат в Отава, за да обсъдят американско-канадското координиране по редица глобални и регионални теми“, пише в официално заявление на Държавния департамент на САЩ. Очаква се те да обсъдят положението в  Северна Корея, Украйна и Венецуела. Най-вероятно ще се водят и дискусии относно искането на президента на САЩ Доналд Тръмп да извърши изменения в договора за НАФТА. \r\n„Срещата цели измислянето на по-добри идеи за облекчаването на напрежението заради севернокорейските изпитания“, смятат канадски длъжностни лица.  Виктор Турмаков", "date": "2017.12.19", "title": "Voice of America: Рекс Тилърсън и канадския външен министър ще обсъдят граничната сигурност и други въпроси"}
{"url": "http://www.focus-news.net/news/2017/12/19/2468749/nezavisimaya-gazeta-moldova-otzova-poslanika-si-v-rusiya-za-neopredelen-srok.html", "text": "Външното министерство на Молдова отзова посланика на страната в Русия Андрей Негуц за неопределен срок, пише  Независимая газета.\r\nВ официално заявление на министерството пише, че решението е взето „във връзка с преследването и заплашването от страна на руските власти на официални физически лица и политически дейци от Молдова“. Посочено е и „отсъствието на реакция от страна на руските власти при официалните искания за разяснение от страна на властите на Молдова при подобни случаи“.  Виктор Турмаков", "date": "2017.12.19", "title": "Независимая газета: Молдова отзова посланика си в Русия за неопределен срок"}
{"url": "http://www.focus-news.net/news/2017/12/19/2468750/danachen-sluzhitel-be-prostrelyan-na-pat-za-rabota-v-stolitsata-lekarite-se-boryat-za-zhivota-mu-obzor.html", "text": "Служител на Национална агенция по приходите бе прострелян в столицата на път за работа. Инцидентът е станал сутринта в 08.40 часа в района на ул. „Дунав“. Пострадалият мъж е на 43 години и е с рана в дясната раменна част, като са засегнати големи кръвоносни съдове. Той е приет за операция във Военномедицинската академия (ВМА), а от лечебното заведение информираха, че той е в критично състояние и с реална опасност за живота. Има поражения в десния бял дроб и големите кръвоносни съдове в областта. Пациентът все още е в хеморагичен шок, въпреки прелетите 16 сака кръв и още толкова плазма.\r\nПред журналисти главният прокурор Сотир Цацаров даде подробности по случая, като уточни, че простреляният мъж е бивш полицейски служител, а след това е започнал работа в НАП. По думите му мъжът е прострелян при шофиране на личния си автомобил към работното си място. „Управлявал е автомобила с бавна скорост по по-тясна улица. Такова място е избрано. Два са изстрелите, които са проникнали през предното стъкло. Две са нараняванията и в момента се борят за живота на жертвата. Работи се изключително интензивно с огледи, с изземване на веществени доказателства“, заяви Цацаров.", "date": "2017.12.19", "title": "Данъчен служител бе прострелян на път за работа в столицата, лекарите се борят за живота му (ОБЗОР)"}
{"url": "http://www.focus-news.net/news/2017/12/19/2468751/afp-bashar-asad-obvini-frantsiya-che-podkrepya-terorizma.html", "text": "Президентът на Сирия Башар Асад разкритикува Франция, обвинявайки я, че подкрепя тероризма и че „няма право да говори за мир“, предава  AFP.\r\n„Франция е знаменосец в подкрепата за тероризма в Сирия още в началото на конфликта“, заяви Асад, коментирайки подкрепата на Париж за бунтовниците, борещи се срещу режима от 2011 г. насам. „Тя няма позиция да обсъжда мирния процес. Който подкрепя тероризма, няма право да говори за мир или да се меси в сирийските дела“, убеден е той. \r\nПо-рано френският външен министър Жан-Ив льо Дриан посочи френската роля в борбата срещу „Ислямска държава“. „Асад не е в позиция да заема политически позиции, след като е зависим от Иран и Русия“, убеден е той.  „Дамаск няма уроци, които да преподава на Париж“, допълни той. \r\nПо-рано френското правителство обвини режима на Асад, че е провалило последния кръг на междусирийските въпроси. Президентът  на Франция Еманюел Макрон заяви, че Асад е „враг на сирийския народ, който трябва да отговаря за престъпленията си пред международния съд“. Виктор Турмаков", "date": "2017.12.19", "title": "AFP: Башар Асад обвини Франция, че подкрепя тероризма"}
{"url": "http://www.focus-news.net/news/2017/12/19/2468752/izvestiya-rusiya-shte-uvelichi-broya-na-kosmicheskite-poleti-prez-sledvashtata-godina.html", "text": "През 2018 г. Русия ще увеличи броя на гражданските космически изстрелвания с повече от 50%. Според плановете за изстрелванията през 2018 г. се предвижда общо по поръчка на „Роскосмос“ и на търговски поръчители да се извършат 23 старта, пише  Известия.\r\nНай-очаквано стартиране през следващата седмица ще бъде това на Многоцелевия лабораторен модул към Международната космичмеска станция през четвъртото тримесечие. Модулът ще достигне до орбита с ракета-носител „Протон-М“. В него ще бъдат разположени близо осем тона най-различна научна  апаратура. \r\nГолямо значение ще има и извеждането в орбита на спътника от ново поколение „Глонасс-К1“, планирано за края на 2018 г. Това е начало на обновяването на спътниковия флот на руската навигационна система ГЛОНАСС, което ще се провежда в течение на четири години. Виктор Турмаков", "date": "2017.12.19", "title": "Известия: Русия ще увеличи броя на космическите полети през следващата година"}
{"url": "http://www.focus-news.net/news/2017/12/19/2468753/tass-spored-ruski-senator-novata-strategiya-za-natsionalna-sigurnost-na-sasht-pokazva-che-te-ne-sa-dovolni-ot-promenite-po-sveta.html", "text": "Според председателя на Съвета на руската федерация по международните въпроси Константин Косачев обнародваната стратегия за национална сигурност на САЩ свидетелства, че Вашингтон не е доволен от промените, случващи се през последните години по света, предава   ТАСС.\r\n„Тонът в документа не оставя съмнения, че САЩ не са доволни от промените в света през последните години и те възнамеряват да ги преобърнат, връщайки „Pax Americana“ (Американския свят) като уж справедлив световен ред“, написа Косачев на страницата си в социалната мрежа „Фейсбук“. Според него обнародваната стратегия за национална сигурност заслужава изучаване в Русия „най-малко защото ще разкрие логиката на външната политика на Доналд Тръмп“. \r\nСпоред него САЩ залагат на власт във всички области - от икономиката до отбраната, а лозунгът на Тръмп „Америка на първо място“ ще означава, че  \"Америка е по-силна от всички, така че е права\".\r\nКосачев припомни, че по време на Студената война страните са се  страхували от опити за прекъсване на баланса на силата. \" А сега светът се обърна: американците виждат ревизионизъм в опитите на Русия да възстановят равновесието \", смята сенаторът. Виктор Турмаков", "date": "2017.12.19", "title": "ТАСС: Според руски сенатор новата стратегия за национална сигурност на САЩ показва, че те не са доволни от промените по света"}
{"url": "http://www.focus-news.net/news/2017/12/19/2468754/rbk-deyli-rusnakat-i-kitaetsat-revizionisti-zavinagi.html", "text": "В новата стратегия на националната сигурност на САЩ Русия и Китай се появяват като конкуренти на Съединените щати и Руската ядрения арсенал се нарича \"екзистенциална заплаха“, пише  РБК „Дейли“.\t\r\nОтделна част от новата стратегия е посветена на Русия и Китай, които се смятат за \"ревизионистични страни\", които се стремят да подкопаят благосъстоянието на Америка. \"Китай и Русия разработват модерни оръжия и съоръжения, които могат да увредят нашата критична инфраструктура и командна архитектура\", се посочва в документа.\r\nВ преамбюла авторите наричат новата политика за гарантиране на националната сигурност \"принципен реализъм\". Три са основните видове предизвикателства пред Съединените щати: \"ревизионистите\" като Китай и Русия, \"бандитските страна\" като Иран и Северна Корея, както и \"опасните\" транснационални организации, като например терористични джихадистки групи. Думата \"Русия\" се споменава 25 пъти в документа, \"Китай\" - 38 пъти, \"Иран\" и \"Северна Корея\" - 17 и 16 пъти съответно.\r\nСпоред визията на администрацията на Тръмп, Китай и Русия искат да формират свят, който противоречи на американските ценности и интереси. Китай се стреми да измести САЩ от района на Индо-тихоокеанския регион, да разшири обхвата на своя икономически модел. Русия се стреми да възстанови статута си на велика сила и да установи сфери на влияние близо до границите си.\r\nОсобено внимание в стратегията се отделя на необходимостта да се защити американската инфраструктура от кибератаки. Според доктрината, играчите като Русия, които използват информационни инструменти, за да подкопае легитимността на демокрацията, включително и с помощта на \"троли\". \"Нашите противници атакуват медиите, политическите процеси, финансовите мрежи и личните данни\", се посочва в документа. Руските действия са насочени към отслабване на американското влияние и въвеждане на разминаване между съюзниците и партньорите на Вашингтон, обобщава стратегията. Виктор Турмаков", "date": "2017.12.19", "title": "РБК „Дейли“ : Руснакът и китаецът – ревизионисти завинаги"}
{"url": "http://www.focus-news.net/news/2017/12/19/2468755/afp-trima-sa-zaginali-100-sa-raneni-pri-zhelezopatnata-katastrofa-v-zapadnata-chast-na-sasht.html", "text": "По данни на полицията най-малко трима са загиналите, а близо 100 са ранените след дерайлирането на пътнически влак  западния американски щат Вашингтон, предаде  AFP.\r\n„Има много критично ранени, затова и не знаем дали ще има нови загинали. Чакаме нови данни от болниците“, съобщи прес-секретарят на щатската полиция Брук Бова. \r\nВлакът дерайлира в град Дюпон по средата на маршрута си между град Такома и щатската столица Олимпия по време на завой. Всичките 14 вагона са излезли от релсите, а след това са паднали на магистрала, където са били ударени от няколко превозни средства.  Виктор Турмаков", "date": "2017.12.19", "title": "AFP: Трима са загинали, 100 са ранени при железопътната катастрофа в западната част на САЩ"}
{"url": "http://www.focus-news.net/news/2017/12/19/2468756/borislav-sarafov-vstapi-v-dlazhnost-kato-direktor-na-natsionalnata-sledstvena-sluzhba-vazlagat-mu-nyakoi-ot-nay-tezhkite-kriminalni-dela-obzor.html", "text": "На официална церемония в зала 15 „Тържествена“ в Съдебната палата, Борислав Сарафов встъпи в длъжност като директор на Национална следствена служба. Главният прокурор Сотир Цацаров заяви, че до 31 декември на Службата за разследване да бъдат възложени с негови постановления едни от най-тежките и значими дела, които са криминални. „Такива, които отговарят на капацитета и функциите на Службата. Поне 10 дела ще ви бъдат възложени – такива, които са познати в общественото пространство и за които стриктно е необходим вашия професионализъм още до края на годината“, заяви Цацаров, като по-късно пред журналисти уточни, че има визия кои ще са тези дела, но едва когато бъдат възложени, тогава ще станат ясни. \r\nСотир Цацаров пожела на Борислав Сарафов здрави нерви и да пази Службата. „Подкрепете я и направете така, че на нея да не се гледа като на нещо, което е малко встрани от системата на прокуратурата. Тя трябва да бъде в началото. Когато влязох в кабинета на главен прокурор, вие ми подарихте една книга. Тогава, когато сме я чели, тя беше нещо като символ за управляването на тази професия – подарихте ми „Записки на следователя“ на Лев Шейнин. Ще ви върна подаръка, но не със същото, а с оригиналното издание на книгата, а на втората страница съм ви написал само две думи „Продължаваме напред“, заяви главният прокурор.\r\nОт своя страна Борислав Сарафов сподели, че е изключително трогнат от този подарък. По думите му това е една от книгите, която най-много го е впечатлила в неговото детство. „Препрочитайки я няколко пъти като юноша, аз избрах професията на свободата, към която се насочих в началото. Сега наистина се връщам към нея“, добави Сарафов. \r\nГлавният прокурор изрази пълната си подкрепа към Борислав Сарафов и благодари на предишното ръководство на Националното следствие. Според него Службата ще трябва да докаже необходимостта от себе си и своето значение, което не е малко. По думите му практиката Службата да бъде заливана с многобройни дела ще трябва да бъде редуцирана. Той препоръча на Сарафов едно от първите му действия да бъде свикването на общото събрание на всички следователи на службата. \r\nСарафов изрази увереност, че ще успее да възстанови имиджа и мястото на Националната следствена служба. Той допълни, че в сряда в 14.00 часа ще свика общо събрание, на което да се запознаят и да обсъдят приоритетите в работата си. Той уточни, че на него ще представи своите нови заместници, с които ще работят 5 години - Магдален Маринов и Юлиана Петкова от Върховна касационна прокуратура и Ивелина Христова, която и в момента е следовател в Националната следствена служба. Според него това са хора, които ще предложи на прокурорската колегия от ВСС. По думите му те са хора, с които е работил и се славят със своя безупречен, професионален и личен авторитет и безрезервен интегритет към службата, в която работят. Пред журналисти той коментира, че би могло делата за корупция да бъдат поети за разследване от следователи от Националната следствена служба. „След 5 години, когато си тръгна, се надявам службата да е възстановила своя заслужен имидж и да заема своето достойно място в рамките на съдебните институции в страната. Това е въпрос на работа, организация от страна на всички, които работят в Националната следствена служба“, заяви Сарафов. По думите му би могло да се мисли за организационни мерки и за законодателна промяна. „Би могло делата за корупция да бъдат поети за разследване от следователи – било от Националната следствена служба, било от компетентни териториални следствени отдели. Тоест една законодателна промяна в посока натоварване на Националната следствена служба с дела, считам за изключително полезна и ценна“, посочи Сарафов. \r\nГлавният прокурор Сотир Цацаров допълни, че корупционните престъпления принципно трябва да бъдат разследвани от следователи на Следствения отдел на Специализираната прокуратура, а не пречи да бъдат възлагани и на следователи от Националното следствие. \r\nКой е Борислав Сарафов?\r\nБорислав Сарафов има над 22 години общ юридически стаж, от който 21 години в органите на съдебната власт като следовател и прокурор. Професионалната му кариера започва като стажант – съдия в Софийски градски съд. В периода ноември 1994 г. – януари 1996 г. е инспектор в Главна дирекция „Изпълнение на наказанията“ към Министерство на правосъдието, след което до 18 февруари 2001 г. е следовател в Окръжен следствен отдел – София. От 19 февруари 2001 г. до 31 март 2001 г. е заместник районен прокурор в Районна прокуратура – Сливница. Бил е прокурор в Окръжна прокуратура – София от 1 юни 2001 г. до 5 ноември 2016 г., като в периода 6ноември 2006 г. - 1 март 2007 г. е командирован във Върховна административна прокуратура, след което до 17 декември 2009 г. е командирован във Върховна касационна прокуратура. От 17 декември 2009 г. до 22 декември 2010 г. е заместник административен ръководител, заместник апелативен прокурор на Апелативна прокуратура – София, командирован във ВКП. От 30 юни 2011 г. до 17 януари 2013 г. е административен ръководител на Апелативна специализирана прокуратура. От 18 януари 2013 г. до избирането си за директор на НСлС Борислав Сарафов е заместник на главния прокурор при Върховна касационна прокуратура. \r\nНаграждаван е през 2002 г. от ВСС със служебна благодарност и грамота за високи професионални и нравствени качества и три пъти от главния прокурор на Република България съответно през 2009 г., 2012 г. и 2014 г. \r\nЛюба АЛЕКСИЕВА", "date": "2017.12.19", "title": "Борислав Сарафов встъпи в длъжност като директор на Националната следствена служба, възлагат му някои от най-тежките криминални дела (ОБЗОР)"}
{"url": "http://www.focus-news.net/news/2017/12/19/2468757/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В Подмосковието се завърна втората група специалисти от Международния противоминен център на въоръжените сили на Русия. Част от техните колеги се върнаха в родината си още предишната седмица. А тези войници и офицери трябваше да се забавят, пише  Российская газета.\r\nВ  пристанището Тартус те трябваше да натоварят на кораби инженерната техника на отряда – бронетранспортьори БТР-82АМ, бронирани коли „Тайфун“ и „Рис“, роботехнически комплекси „Уран-6“ и друга техника, използвана в Сирия за търсене и унищожаване на взривоопасни предмети. След товаренето на корабите сапьорите са закарани в родината си с военно-транспортни самолети. \r\nВ центъра военните бяха посрещнати като герои с оркестър, цветя и награди. По данни на министерството на отбраната на Русия по време на операциите в Сирия специалистите са разминирали повече от 650 хектара земя, 1500 пътища, повече от 17 хил. сгради и съоръжения. Те са обезвредили и унищожили повече от 105 хил. взривоопасни предмети, в т.ч. повече от 30 хил. самоделни взривни устройство. \r\n***\r\n В новата стратегия на националната сигурност на САЩ Русия и Китай се появяват като конкуренти на Съединените щати и Руската ядрения арсенал се нарича \"екзистенциална заплаха“, пише  РБК „Дейли“.\t\r\nОтделна част от новата стратегия е посветена на Русия и Китай, които се смятат за \"ревизионистични страни\", които се стремят да подкопаят благосъстоянието на Америка. \"Китай и Русия разработват модерни оръжия и съоръжения, които могат да увредят нашата критична инфраструктура и командна архитектура\", се посочва в документа.\r\nВ преамбюла авторите наричат новата политика за гарантиране на националната сигурност \"принципен реализъм\". Три са основните видове предизвикателства пред Съединените щати: \"ревизионистите\" като Китай и Русия, \"бандитските страна\" като Иран и Северна Корея, както и \"опасните\" транснационални организации, като например терористични джихадистки групи. Думата \"Русия\" се споменава 25 пъти в документа, \"Китай\" - 38 пъти, \"Иран\" и \"Северна Корея\" - 17 и 16 пъти съответно.\r\nСпоред визията на администрацията на Тръмп, Китай и Русия искат да формират свят, който противоречи на американските ценности и интереси. Китай се стреми да измести САЩ от района на Индо-тихоокеанския регион, да разшири обхвата на своя икономически модел. Русия се стреми да възстанови статута си на велика сила и да установи сфери на влияние близо до границите си.\r\nОсобено внимание в стратегията се отделя на необходимостта да се защити американската инфраструктура от кибератаки. Според доктрината, играчите като Русия, които използват информационни инструменти, за да подкопае легитимността на демокрацията, включително и с помощта на \"троли\". \"Нашите противници атакуват медиите, политическите процеси, финансовите мрежи и личните данни\", се посочва в документа. Руските действия са насочени към отслабване на американското влияние и въвеждане на разминаване между съюзниците и партньорите на Вашингтон, обобщава стратегията.\r\n***\r\nПрез 2018 г. Русия ще увеличи броя на гражданските космически изстрелвания с повече от 50%. Според плановете за изстрелванията през 2018 г. се предвижда общо по поръчка на „Роскосмос“ и на търговски поръчители да се извършат 23 старта, пише  Известия.\r\nНай-очаквано стартиране през следващата седмица ще бъде това на Многоцелевия лабораторен модул към Международната космичмеска станция през четвъртото тримесечие. Модулът ще достигне до орбита с ракета-носител „Протон-М“. В него ще бъдат разположени близо осем тона най-различна научна  апаратура. \r\nГолямо значение ще има и извеждането в орбита на спътника от ново поколение „Глонасс-К1“, планирано за края на 2018 г. Това е начало на обновяването на спътниковия флот на руската навигационна система ГЛОНАСС, което ще се провежда в течение на четири години.\r\n***\r\nВъншното министерство на Молдова отзова посланика на страната в Русия Андрей Негуц за неопределен срок, пише  Независимая газета.\r\nВ официално заявление на министерството пише, че решението е взето „във връзка с преследването и заплашването от страна на руските власти на официални физически лица и политически дейци от Молдова“. Посочено е и „отсъствието на реакция от страна на руските власти при официалните искания за разяснение от страна на властите на Молдова при подобни случаи“. \r\n***", "date": "2017.12.19", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/12/19/2468758/ria-novosti-po-vreme-na-protestite-v-arzhentina-sreshtu-pensionnata-reforma-sa-raneni-poveche-ot-80-dushi.html", "text": "Повече от 80 души са ранени при сблъсъци между полицията и протестиращите в Буенос Айрес, предизвикани от плановете на аржентинското правителство да проведе пенсионна реформа, предава РИА Новости, позовавайки се на местни медии.\r\nПо време на сблъсъците в един от основните булеварди на столицата са ранени 81 души, а други 48 са задържани. Демонстрантите са хвърляли камъни, бутилки и димки срещу силите на реда, докато полицията в отговор е използвала сълзотворен газ и гумени куршуми. Сред ранените има 48 сътрудници на полицията. \r\nПравителството на Аржентина, оглавявано от президент Маурисио Макри, планира да проведе пенсионна реформа, за да намали бюджетния дефицит. Според протестиращите това ще намали пенсиите. В момента съответният законопроект се разглежда от долната камара на парламента на страната.  Виктор Турмаков", "date": "2017.12.19", "title": "РИА Новости: По време на протестите в Аржентина срещу пенсионната реформа са ранени повече от 80 души"}
{"url": "http://www.focus-news.net/news/2017/12/19/2468759/defense-world-lokhiyd-martin-poluchi-dogovor-za-izgotvyaneto-na-nova-krilata-raketa.html", "text": "Корпорацията „Локхийд Мартин“ получи договор в размер на 110 млн. долара за разработката на крилатата ракета „Грей Улф“ (Сив Вълк), предава  Defense World.\r\n„Договорът предвижда дизайна, развитието, производството и изпитването на прототип на крилати ракети, за да се засилят възможностите за борба срещу интегрираната противовъздушна отбрана на противника“, пише в официално заявление на Пентагона. Работата трябва да бъде приключена до декември 2022 г. \r\nЦелта на проучването е да се изгради нова и достъпна тактическа крилата ракета, която да може да побеждава интегрираното ПВО на противника при силно оспорвана бойна обстановка.  Виктор Турмаков", "date": "2017.12.19", "title": "Defense World: „Локхийд Мартин“ получи договор за изготвянето на нова крилата ракета"}
{"url": "http://www.focus-news.net/news/2017/12/19/2468760/cbs-news-sasht-obviniha-severna-koreya-che-e-vinovna-za-kiberatakata-s-virusa-iskash-li-da-plachesh.html", "text": "Според съветника за национална сигурност към Белия дом Том Босърт Северна Корея стои зад кибератаката с вируса „Искаш ли да плачеш?“ (WannaCry), поразил няколко компании по-рано тази година. Според него Пхенян е пряко отговорен за „широкоразпространената атака, струвала милиарди“, предава  CBS News.\r\n„Вирусът направи неизползваеми стотици хиляди компютри. Жертвите получиха искания за откуп, но плащането не отключи компютрите им. Това е страхливо и безотговорно“, заяви Босърт. Той допълни, че обвиненията срещу Северна Корея са направени, основани на доказателства. \r\n„Другите правителства и частните компании са съгласни за това. Великобритания обвинява Северна Кория и „Майкрософт“ проследи атаките до там“, допълни той. „Зловредното поведение на страната става все по-нечувано. Докато правим САЩ по-сигурен, ще продължим да държим отговорни тези, които ни заплашват. Хакерите трябва да бъдат в затвора, а тоталитарните правителства трябва да си платят за действията“, смята Босърт.  Виктор Турмаков", "date": "2017.12.19", "title": "CBS News : САЩ обвиниха Северна Корея, че е виновна за кибератаката с вируса „Искаш ли да плачеш“"}
{"url": "http://www.focus-news.net/news/2017/12/19/2468761/pregled-na-mezhdunarodnite-novini-do-6-chasa-agentsiya-fokus.html", "text": "Европейския комисар за финансите и икономиката Пиер Московиси заяви, че трябва да се запази бдителност заради формирането на управляваща коалиция в Австрия, включваща крайнодесни партии.\r\n„Демократите, които вярват в европейските ценности, трябва да запазят бдителност заради коалицията, която в момента е на власт в Австрия“, заяви Московиси, коментирайки коалицията между Народната партия и крайнодясната Партия на свободата. Според него ситуацията „без съмнение се различава“ от 2000 г., когато Партията на свободата се присъедини към австрийската коалиция и ЕС въведе дипломатически санкции спрямо Виена заради това. \r\n„Но присъствието на крайнодясна партия на власт никога не е маловажно“, допълни той.\r\n*** Ръководителят на службата на ООН за човешките права заяви в понеделник, че крайно-десният уклон на новата управляваща коалиция в Австрия е „опасно развитие“ и предупреди срещу “използването на страха“  в европейската политика.\r\n„Много съм загрижен“, заяви Върховният комисар на ООН за правата на човека Зеид Раад ал Хюсеин в интервю пред AFP и предупреди, че решението на новия австрийски канцлер Себастиян Курц да възприеме крайно-десни позиции по теми като миграцията, за да спечели поддръжката на избирателите е отбелязало „опасно развитие... в политическия живот на Европа“.\r\n*** Президентът на Сирия Башар Асад разкритикува Франция, обвинявайки я, че подкрепя тероризма и че „няма право да говори за мир“.\r\n„Франция е знаменосец в подкрепата за тероризма в Сирия още в началото на конфликта“, заяви Асад, коментирайки подкрепата на Париж за бунтовниците, борещи се срещу режима от 2011 г. насам. „Тя няма позиция да обсъжда мирния процес. Който подкрепя тероризма, няма право да говори за мир или да се меси в сирийските дела“, убеден е той. \r\nПо-рано френският външен министър Жан-Ив льо Дриан посочи френската роля в борбата срещу „Ислямска държава“. „Асад не е в позиция да заема политически позиции, след като е зависим от Иран и Русия“, убеден е той.  „Дамаск няма уроци, които да преподава на Париж“, допълни той. \r\nПо-рано френското правителство обвини режима на Асад, че е провалило последния кръг на междусирийските въпроси. Президентът  на Франция Еманюел Макрон заяви, че Асад е „враг на сирийския народ, който трябва да отговаря за престъпленията си пред международния съд“.\r\n*** Американското вето на резолюцията в Съвета за сигурност на ООН против признаването на Ерусалим за столица на Израел – това е надсмиване над международната общност. Това заяви представителят на президента на Палестинската автономия Набил абу Рудейн.\r\n„Палестинските власти осъждат ветото на САЩ като надсмиване и издевателство над международната общност, разглеждайки го като поддръжка за израелската окупация и агресия“, отбеляза той. „Тези провокационни действия по отношение на международната общност ще доведат само до допълнителната изолация на САЩ, а ние ще продължим да действаме в защита на правата на нашия народ в рамките на ООН и във всички международни структури“. САЩ наложиха вето на проекторезолюцията в Съвета за сигурност на ООН, отхвърляща решението на американския президент Доналд Тръмп да признае официално Ерусалим за столица на Израел, след като всички други 14 члена на СС подкрепиха мярката.\r\nСамотното вето, наложено от постоянният представител на САЩ пред ООН Ники Хейли, демонстрира изолацията на Вашингтон по въпроса за Ерусалим, разгневило мюсюлманския свят и най-вече палестинците, искащи Източен Ерусалим за столица на своя бъдеща държава.\r\n***  Президентът на САЩ Доналд Тръмп заяви, че скорошното споделяне на информация от ЦРУ за готвен терористичен акт, е спасило живота на „хиляди“ в Русия и добави, че това е пример какво може да се случи, когато Москва и Вашингтон работят заедно.\r\nДен след като Кремъл благодари на Тръмп за предупреждението за готвеното нападение в Санкт Петербург, Тръмп използва случая, за да започне своята реч за националната сигурност в САЩ, за да подкрепи изграждането на по-близки връзки.\r\n„Жертвите можеха да са хиляди“, заяви Тръмп. „Те бяха способни да задържат терористите преди случката без загуба на човешки живот, а това е хубаво нещо и така трябва да се работи“, допълни той. \r\n*** Междуградски пътнически влак дерайлира рано сутринта в понеделник (в България  - вечер) в американския щат Вашингтон, в близост до град Такома, като единия от вагоните на композицията се е стоварил върху натоварена междущатска магистрала.\r\nЗасега няма информация за пострадали от инцидента. Снимки от мястото на събитието показват, че дълъг пътнически вагон  е паднал върху натоварена магистрала, минаваща под влаковия надлез, а още няколко вагона лежат около релсите.\r\nОт американската компания „Амтрак“, занимаваща се с междущатските пътнически железопътни превози, заявиха, че са „запознати с инцидента“, но не дадоха повече информация по случая.\r\n***", "date": "2017.12.19", "title": "Преглед на международните новини до 6  часа /Агенция “Фокус”/"}
{"url": "http://www.focus-news.net/news/2017/12/19/2468762/regnum-oon-izchisli-che-migrantite-po-tseliya-svyata-sa-258-miliona.html", "text": "По данни на отдела за икономическите и социалните въпроси на ООН общо 3,4% от населението на земята са мигранти, предава  Regnum.\r\nДокладът на отдела е основан на данни на националните статистики на различните страни. Общо мигрантите по света възлизат на 58 млн. Съществен ръст от 49% се бележи през последните 17 години.\r\nОсновно хората са напуснали родните си страни, за да пристигнат в САЩ, Саудитска Арабия, Германия, Русия и Великобритания . При това на САЩ се падат 19% от мигрантите от целия свят или 49,8 млн. души. Трите следващи държави – Саудитска Арабия, Германия и Русия си делят второ място като дестинация за мигрантите – 12 млн. Великобритания има девет милиона мигранти.  Виктор Турмаков", "date": "2017.12.19", "title": "Regnum: ООН изчисли, че мигрантите по целия свята са 258 милиона"}
{"url": "http://www.focus-news.net/news/2017/12/19/2468763/omer-chelik-ministar-na-evropeyskite-vaprosi-na-turtsiya-otnosheniyata-mezhdu-turtsiya-i-es-sa-v-polza-i-na-dvete-strani.html", "text": "Турският министър на европейските въпроси Омер Челик заяви, че отношенията между страната му и ЕС „не са отношения от нужда, а такива, от които и двете страни извличат полза“, предава Anadolu Agency.\r\nСпоред Челик в парламента на Турция има консенсус относно членството на страната в ЕС. Според него страната ще продължи процеса си за присъединяване към Съюза „в наш национален интерес, за засилването на икономиката ни“. „Пълноправното членство в ЕС не е отношение, дошло от нужда, а такова от което и двете страни извличат полза“, убеден е той. Виктор Турмаков", "date": "2017.12.19", "title": "Омер Челик, министър на европейските въпроси на Турция: Отношенията между Турция и ЕС са в полза и на двете страни"}
{"url": "http://www.focus-news.net/news/2017/12/19/2468764/the-new-york-times-egipet-e-uzhasen-sayuznik-za-sasht.html", "text": "Когато вицепрезидентът на САЩ Майк Пенс пристигне в Египет, той ще последна стъпките на безбройните длъжностни лица от страната, спрели се в Кайро, за да приветстват \"стратегическото партньорство\" между САЩ и Египет, пише в статия на The New York Times.\r\nТова е превръща в ужасна и много старомодна отправна точка за преговори - от която САЩ са си теглили. Пенс не трябва да я следва.\r\nАмериканските и египетските интереси се раздалечават все повече и отношенията им в момента имат значително по-малко общи цели от преди. Пенс трябва да даде на египетския президент Абдел Фатах ас Сиси ясно да разбере, че двете страни имат нужда от рестартиране на отношенията, започващи със значително намаляване на американската военна помощ.\r\nВ допълнение към спестяването на пари на американските данъкоплатци, това ще изпрати важно послание към другите получатели на американска помощ, че тази подкрепа не е безусловна. Това също ще помогне да се обуздаят условията, изкривили египетско-американските отношения. \r\nСъмненията, че Египет вече не е стратегически партньор на САЩ са елиминирани със скорошното предварително споразумение между африканската държава и Кайро да се предостави взаимен достъп до въздушните бази на двете страни. Но това е просто най-скорошният пример за дълбоко неприятелското отношение на приеманата за приятел страна. В Либия Египет постоянно дава военна подкрепа на ген. Халифа Хафтар, чиято Либийска национална армия се сблъсква със силите, лоялни на международно признатото и подкрепяно от САЩ правителство. В Съвета за сигурност на ООН, Египет реши заедно с Русия да се опълчва на САЩ по въпроси, вариращи от Сирия до Израел. Тази година бе разкрито, че египетската армия си сътрудничи със Северна Корея. \r\nДори и където американските и египетските цели съвпадат, Египет не се справя с тях ефективно. Вашингтон все още не е осмислил новата реалност: заради своето вътрешно разложение, Египет вече не е тежка категория играч, който да е котва за американската близкоизточна политика. \r\nПравителството на Сиси е допринесло шокиращо малко за кампанията срещу \"Ислямска държава\" в Сирия и Ирак. Кайро постоянно игнорира американските предложения да тренира египетските сили в антитерористична доктрина и тактика, които да му помогнат да победи екстремистите в Синай. Важността на американския достъп до египетското въздушно пространство е намаляла и американските привилегии в Суецкия канал са силно преувеличени. Против общото мнение, Флотът на САЩ не получава привилегии, при които корабите им могат да изпреварват другите съдове.\r\nНякога и двете страни извличаха важни взаимни ползи, включително подкрепата на Египет за американските интереси в Близкия изток, на която можеше да се разчита. През последното десетилетие САЩ са налели повече от 13 млрд. долара помощ на Египет, която е се заключва в не повече от повече работни места за отбранителната индустрия, изнасящи стоки, които са неподходящи за нуждите на Египет в сигурността и които позволяват на египетската армия да поддържа система на патронаж, която изкривява икономиката и подхранва корупцията. \r\nТвърде дълго САЩ позволяваха на египетското правителство да се отнася към помощта като привилегия, извираща от сключения с Израел мир. САЩ не държаха Египет отговорен за начина, по който изразходва средствата и дали те служат за по-широките цели на Вашингтон в Египет, давайки на Египет да се възползва от американската щедрост. Правителството на Барак Обама предприе първоначални крачки да направи военната помощ по-нещедра и да ограничи вида на оръжейните системи, които Египет да купува с американските фондове. Правителството на Тръмп от своя страна задържа или пренасочи повече от 200 млн. долара във военна помощ.\r\nТова е добро начало, но трябва да се направи повече. \r\nНа фона на намаляващата стратегическа важност на Египет и неговото проблемно поведение, Вашингтон трябва драстично да намали годишната си военна помощ с между 500 и 800 млн. долара, за да сведе ресурсите си със своите приоритети. Намаляване на помощта към Египет може да освободи необходими средства. И решение което да започне намаляването на помощта към Египет до нива, които съответстват с реалните ползи, които САЩ извличат от тези отношения ще бъде популярно в Конгреса, който все повече се дразни на Кайро. \r\nРисковете са ограничени. Египет едва ли ще промени поведението си заради намалената помощ. Той няма, например, да отмени мирния си договор с Израел или да прекрати антитерористичното си сътрудничество със САЩ. Той също така, разбира се, ще продължи да се бори срещу местните джихадисти. \r\nПривържениците на по-близките отношения с Египет ще посочат, че намаляването на военната помощ ще направи Кайро по-малко склонно да приема американското военно обучение, но има оскъдно доказателство, че годините щедра подкрепа са изградили желание в Египет за допълнителни възможности за обучение в критичните сфери като борбата срещу тероризма. По-скоро, убеждаването на Кайро, че помощта не му се пада по право, ще помогне на Вашингтон да възстанови възможността си да извлича отстъпки от него. И макар нестабилността в Египет да е реална грижа, САЩ се самозаблуждават, мислейки си, че американската помощ прави разликата между реда и хаоса. \r\nВместо да признае, че важността на Египет е намаляла, президентът Тръмп заложи на отношенията, обещавайки да бъде \"лоялен приятел\" на Египет и отрупвайки Ас Сиси с похвали. Белият дом остана тих пред грубите нарушения на човешките права в страната, които подклаждат радикализация, засилват глобалната заплаха от тероризма. Близкото обвързване на САЩ с правителството на Ас Сиси и неговите потиснически практики, правителството прави така, че милиони маргинализирани египетски младежи ще гледат враждебно на САЩ.\r\nАмерика получава лоша сделка с Египет. Това е иронично за президент, който се самоопределя като преговарящ. Посещението на Пенс е възможност да се обърне нова страница в отношенията с Египет и ще направи ангажиментите на САЩ към страната измерими с това, което Вашингтон получава в замяна. Ако правителството на Тръмп направи така, то ще направи малка, но важна крачка към възстановяването на разбитата репутация и възможност да се разчита на САЩ в региона.  Виктор Турмаков", "date": "2017.12.19", "title": "The New York Times: Египет е ужасен съюзник за САЩ"}
{"url": "http://www.focus-news.net/news/2017/12/19/2468765/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки в страната са мокри, заснежени, а по усойните и планински райони – частично заледени и обработени. Намалена видимост поради мъгла или снеговалеж до 100 м има в района на Българене (обл. Плевен), а до 150 м в района на прохода Шипка.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Превала” – забранен за МПС над 12 т с ремаркета и полуремаркета;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково - Рибарица от км 13+100 до 32+800 е ограничено за МПС над 12 т, поради снегопочистване. Срок до 20.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът II-84: Временно движението по път II-84 Велинград – Юндола – Аврамови колиби е ограничено за МПС над 12 т с ремаркета и полуремаркета, поради снегопочистване.\r\nПът III-842: Временно движението по път III-842 Белово – Юндола е ограничено за МПС над 12 т с ремаркета и полуремаркета, поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.19", "title": "Актуална пътна обстановка"}
{"url": "http://www.focus-news.net/news/2017/12/19/2468766/predstoyashti-sabitiya-v-stranata-za-19-dekemvri-agentsiya-fokus.html", "text": "***\r\nМинистър-председалят Бойко Борисов ще се срещне с главния преговарящ за излизането на Великобритания от ЕС Мишел Барние. След срещата са предвидени изявления за медиите. \r\n***\r\nОт 17.00 часа председателят на Народното събрание Цвета Караянчева ще връчи наградата „Студент на годината за 2017”. Официалната церемония, на която ще бъдат обявени носителите на Националния приз „Студент на годината” на Националното представителство на студентските съвети, ще бъде в Народния театър „Иван Вазов”.\r\n***\r\nОт 11.15 часа в заседателната зала на МВР ще се състои официално заседание за сключването на Колективния трудов договор между министъра на вътрешните работи Валентин Радев и представители на синдикалните организации в МВР.\r\n***\r\nОт 13.00 часа в министърът за Българското председателство на Съвета на ЕС 2018 Лиляна Павлова и главният изпълнителен директор на МЕТРО България Атила Йенисен ще открият логистичен център за доставка на над 2000 хранителни продукта и напитки, които чрез направени онлайн поръчки бързо, лесно и навреме ще бъдат доставяни до самите хотели и ресторанти в София. Новият логистичен център за доставки, наречен FSD платформа (Food Service Delivery platform) се намира на бул. „Ботевградско шосе“ 247.\r\n***\r\nОт 15.00 часа министърът на туризма Николина Ангелкова и проф. д.ик.н. Стати Статев, ректор на Университета за национално и световно стопанство (УНСС), ще подпишат споразумение за сътрудничество в заседателната зала на Ректората на УНСС.\r\n***\r\nОт 09.30 часа в Университета по библиотекознание и информационни технологии ще се проведе Шестата научна конференция по организация, управление и защита на културно-историческото наследство на тема „Реплики – Копия - Фалшификати”.\r\n***\r\nОт 09.30 часа 15-и състав на Специализирания наказателен съд ще заседава по делото срещу Антон С., Генчо Р. и Добрин С., на които са повдигнати обвинения за организиране и ръководене на организирана престъпна група с цел разпространение на наркотични вещества.\r\n***\r\nОт 09.30 часа 8-и състав на Специализирания наказателен съд ще заседава по делото срещу Иван Д., Катерина Д. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа в „Милениум център“ ще бъдат представени плановете за развитието на Интерлийз, част от KBC Груп.  \r\n***\r\nОт 09.30 часа ще започне заседанието на Съдийската колегия към Висшия съдебен съвет.\r\n***\r\nОт 10.00 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.\r\n***\r\nОт 10.30 часа в голямата конферентна зала на Университета за национално и световно стопанство ще се проведе откриваща конференция за представяне на проекта Повишаване на изследователския потенциал на УНСС и подобряване на условията за провеждане на научни изследвания – инвестиция с много измерения“.\r\n***\r\nОт 10.30 часа в зала „Еспланада“ на хотел „Експо“ ЧЕЗ Разпределение България ще обяви началото на проект, в рамките на който ще изпълни различни дейности по обезопасяване на мрежата, за да съхрани живота на птиците - „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”.\r\n***\r\nОт 11.00 часа  в Националната галерия „Двореца“ ще се състои церемонията по връчване на наградите Спортен Икар 2017.\r\n***\r\nОт 11.00 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 17-и състав на Специализирания наказателен съд ще заседава по делото срещу Даниел И. и Иван П., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 3-ти състав на Специализирания наказателен съд ще заседава по делото срещу Мелиад Фарах и Хасан Ел Хадж Хасан, на които са повдигнати обвинения за тероризъм.\r\n***\r\nОт 14.00 часа в наблюдаваното жилище на БЧК – „Шарената къща” ще се проведе коледно парти.\r\n***\r\nОт 14.00 часа в зала 3 в Източното крило на Народното събрание ще се проведе среща на Комисията по външна политика и на Комисията по европейски въпроси и контрол на европейските фондове с главния преговарящ за излизане на Великобритания от структурите на ЕС Мишел Барние.\r\n***\r\nОт 14.00 часа 11-и състав на Специализирания наказателен съд ще заседава по делото срещу Христо Г., на когото е повдигнато обвинение за изнудване.\r\n***\r\nОт 15.00 часа 9-и състав на Специализирания наказателен съд ще заседава по делото срещу Димитър Д., Румен Д. и др., на които са повдигнати обвинения за организиране и ръководене на организирана престъпна група.\r\n***\r\nОт 17.30 часа на Женския пазар (ъгъла на ул. „Св. св. Кирил и Методий“ и ул. „Стефан Стамболов“) ще бъдат запалени светлините на коледната елха на Женския пазар.\r\n***\r\nОт 18.00 часа в галерия „Средец“ ще бъде открита изложба живопис на художника Кеазим Исинов.\r\n***\r\nОт 18.30 часа в ателие-книжарница „Къща за птици“ ще се проведе дискусия от поредицата \"Православие и съвремие\" на тема „Добродетел ли е бедността“.\r\n***\r\nОт 19.00 часа на 5 различни локации в столицата ще започне протест под надслов \"Заедно срещу лошият въздух!\". Локациите са: кръстовището на бул. „Никола Мушанов” и ул. „Добротич”; кръстовището на бул. „Президент Линкълн” и ул. „Монтевидео”; кръстовището на бул. „Александър Стамболийски” и бул. „Вардар”, парка пред сградата на районната администрация „Младост“ и на бул. „Янко Сакъзов“ срещу бившето кино „Левски“. \r\n***\r\nОт 19.00 часа в Gotham club ще се проведе благотворителен търг търг „Живот за Иво“, в който ще вземат участие десетки български знаменитости.\r\n***\r\nОт 19.00 часа в Rock IT ще се състои благотворителен концерт за събиране на средства за спешна операция по отстраняване на тумор в мозъка на Станислава Пирчева – Ава, което е дългогодишен репортер и водещ на програма „Нощен Хоризонт“ в БНР.\r\n***\r\nОт 19.00 часа, в клуб Carrusel, Пощенска кутия за приказки и TELUS International Europe ще представят специално издание, част от кампанията „Мога там, Искам тук“.\r\n***\r\nОт 19.00 часа в зала „България“ ще се проведе концерт на детски хор „ПИМ-ПАМ“ „Отново е Коледа“.\r\n***\r\nОт 19.30 часа в хотел Маринела ще се проведе четвъртото издание на Годишните награди за благотворителност и корпоративна социална отговорност на списание Business Lady – „Златно сърце”.\r\n***\r\nОт 20.30 часа в зала Рейнбоу Плаза ще се проведе 60-ото юбилейно издание на церемонията по връчване на най-престижните спортни награди „Спортист на годината на България“. \r\n***\r\nОт 15.00 часа в Посетителския информационен център ще се проведе заключителна пресконференция по проект „Независим живот в община Банско”.\r\n***\r\nОт 17.00 часа в квартал „Вароша“ ще бъде открита изложба на школата по керамика към Център за личностно и творческо развитие на децата на Благоевград.\r\n***\r\nОт 17.00 часа в Регионален исторически музей – Благоевград ще бъде открита изложба, посветена на Златю Бояджиев.\r\n***\r\nОт 17.30 часа в Младежки дом ще се проведе концерт на ФТА „Пиринче“.\r\n***\r\nОт 19.00 часа в зала „Скаптопара“ ще се проведе церемония по награждаване спортист на годината.\r\n***\r\nОт 11.00 часа в голямата зала на първия етаж в сградата на Областна администрация Бургас ще се проведе заключителна пресконференция за постигнатите резултати по проект МИКЦ – Бургас: Открий своя път! към Министерството на младежта и спорта.\r\n***\r\nОт 11.00 часа в Магазия 1 на Пристанище „Бургас“ рибарите от Ченгене скеле ще отбележат Никулден по стар стил. \r\n***\r\nОт 17.30 часа Посолството на Република Индонезия у нас, в сътрудничество с бургаската школа по батик с ръководител Златка Бобева към читалище \"Асен Златаров\", организират екзотична изложба в Магазия 1, Пристанище \"Бургас\".\r\n***\r\nОт 18.00 часа в Дома на писателя на ул. „Вола“ 1 ще се проведе литературно четене на стихове „Коледно настроение“.\r\n***\r\nОт 10.00 часа в зала Панорама 13 на Swiss Belhotel Dimyat ще се проведе работна среща по проекта на Института по океанология към БАН – „Подводни туристически културни маршрути в Западната част на Черно море”.\r\n***\r\nОт 11.00 часа в административната сграда на „Пристанище Варна“ ЕАД ще бъде проведен кратък брифинг за представяне на експлоатационните и финансовите резултати на дружеството.\r\n*** \r\nОт 12.00 часа в Стара Варна на ул. \"Цар Калоян\" 5 ще бъде представен новия календар СТАРА ВАРНА - Варна - Морската столица на Европа. \r\n***\r\nОт 14.00 часа общинският съветник от ПП ГЕРБ ще се срещне с граждани в офиса на партията на ул. „Георги Бенковски” 1.\r\n*** \r\nОт 10.30 часа в пресклуба на БТА ще се състои пресконференция на Бюрото по труда.\r\n*** \r\nОт 14.00 часа в голяма зала на Община Велико Търново ще се проведе Коледен концерт на СУ „Емилиян Станев“.\r\n*** \r\nОт 15.00 часа в камерен салон на читалище \"Искра\" ръководството и младите театрали на Езикова гимназия ще представи благотворителни спектакли - подарък за децата в неравностойно положение от Велико Търново. Гостите от социалните институции и ученици от гимназията ще празнуват заедно.\r\n*** \r\nОт 17.30 часа в РНБ „П. Р. Славейков“ ще се проведе Юбилейна вечер по повод 70-годишната на проф. д-р Пенка Радева и представяне на юбилейния сборник „Език свещен“.\r\n***\r\nОт 13.00 часа кметът на Община Видин Огнян Ценков и директорът на ГПЧЕ „Йордан Радичков“ Любомир Георгиев ще дадат съвместна пресконференция във връзка с отпуснатите от правителството средства в размер на 1 милион лв. за проектиране, упражняване на авторски надзор и изпълнение на строително-монтажни работи на сградата на гимназията.   Пресконференцията ще се проведе в Евроклуба, на 1 ет. в сградата на ГПЧЕ.\r\n***\r\nОт 17.00 часа в залата на Общински съвет-Враца, евродепутатът Ангел Джамбазки ще представи проекта за общоевропейски референдум за изравняване на базовите доходи в ЕС.\r\n*** \r\nОт 16.00 часа в Камерна зала на НЧ „Съединение-1888“ в село Драганово ще се проведе инициативата „Филмова Коледа“ - прожекция на коледни филми.\r\n*** \r\nОт 17.30 часа в ХГ „Недялко Каранешев“ ще се проведе Коледен концерт на Детска вокално- драматична студия „Mamma Mia“.\r\n*** \r\nОт 19.00 часа в НЧ „Напредък-1869“  Продуцентска къща  „Вагабонти“ - гр. София представя моноспектакъл на Иван Юруков „Пилето, което казва КУ\". Режисьор Иван Юруков, сценарий Александър Урумов.\r\n***\r\nОт 09.30 часа в Детска градина №8 и от 15.30 часа в Детска градина №23 Държавен куклен театър „Дора Габе“ организира куклени спектакли „Коледата е за всички“.\r\n***\r\nОт 18.00 часа в Младежки център – Добрич ще се състои концерт „Коледни ноти“ на Вокална група „Златно зрънце“ при Музикална школа „Доминанта“ с ръководител Мария Димитрова.\r\n***\r\nОт 19.00 часа в Концертна зала „Добрич“ ще се състои концерт на Български камерен оркестър – Добрич с диригент Алексей Измирлиев.\r\n***\r\nОт 14.00 часа заместник-министърът на вътрешните работи Красимир Ципов ще присъства на откриването на обновената сграда на районно управление в Елхово.\r\n***\r\nОт 18.00 часа в читалище „Братство” ще бъде представен концертът „Шедьоври на класическата музика”.  \r\n***\r\nОт 11.00 часа заместник-министрите на вътрешните работи Красимир Ципов и на регионалното развитие и благоустройството Деница Николова ще присъства на откриването на обновената сграда на районно управление в Нова Загора. Събитието ще се проведе в присъствието на кмета на Община Нова Загора Николай Грозев, областния управител Чавдар Божурски, директора на ОДМВР - Сливен старши комисар Димитър Величков, зам.-председателят на ПП ГЕРБ Цветан Цветанов, както и представители на местната власт. \r\n***\r\nОт 17.30 часа в залата на Военния клуб ще започне тържествено честване по повод 240-годишния юбилей на град Ставропол, Русия, с който Пазарджик е побратимен. \r\n***\r\nОт 10.30 часа в изложбената зала на Център за подкрепа за личностно развитие Общински детски комплекс ще бъде представена изложба от картички и коледни сувенири „Коледно антре“.\r\n***\r\nОт 14.00 часа в Регионален исторически музей ще се проведе музейно ателие „С коледно настроение“.\r\n***\r\nОт 16.00 часа в кметство „Изток” ще се проведе коледен празник под надслов \r\n„Коледен благослов\".\r\n***\r\nОт 18.00 часа в НЧ „Елин Пелин-1903” ще се проведе среща-разговор „Бъдник за бъднини”.\r\n***\r\nОт 18.30 часа в галерия “Любен Гайдаров” ще се проведе концерт на Вокален ансамбъл „Агапе“.\r\n***\r\nОт 10.30 часа в Аулата на Аграрния университет – Пловдив ще се проведе тържествената промоция на абсолвентите бакалаври и магистри от Випуск 2017.\r\n***\r\nОт 11.30 часа в залата на Областен информационен център – Пловдив ще се проведе \r\nинформационна среща, в рамките на която ще бъдат представени данни за усвоените европейски средства през 2017 г. на областно и национално ниво, добри практики в сферата на социалните иновации (опит от Португалия), реализирани консултации от ОИЦ през 2017, функциониране на Центъра през 2018 г. \r\n***\r\nОт 12.00 часа в Регионалния пресклуб на БТА ще се проведе пресконференция на Фондация „Джендър алтернативи“, по време на която ще бъдат представени резултати по проект „Програми за превенция и преодоляване на домашното насилие”.\r\n***\r\nОт 16.00 часа общинският съветник от ПП ГЕРБ Иван Вичков ще приема граждани в офиса на партията в район „Тракия” в блок 91.\r\n***\r\nОт 10.00 часа в РИУ - Правец ще започне последният ден от семинара на тема\r\n„Проект за бюджет на Столична община за 2018 година“, в рамките на който ще се проведе среща с министъра за Българското председателство Лиляна Павлова.\r\n***\r\nОт 11.00 часа във фоайето на 7 етаж на Областна администрация ще се проведе церемонията по награждаване на най-добрите спортисти на област Разград.\r\n***\r\nОт 11.00 часа в Община Русе ще се проведе пресконференция с участието на кмета Пламен Стоилов и скулпторите, които ще се включат в Русе Айс Фест 2017. \r\n***\r\nОт 13.00 часа в зала 1 на Областна администрация, Младежки информационно-консултантски център - Русе ще проведе заключителна пресконференция във връзка с приключване на проект по програма МИКЦ.\r\n*** \r\nОт 10.45 часа в отдел „Изкуство“ на Градска библиотека ще се проведе „КОЛЕДА ПО СВЕТА“ - Музикална екскурзия с участието на ученици от V клас на ОУ „Филип Сакелариевич“.\r\n*** \r\nОт 18.00 часа в салона на Читалището ще се проведе „ЗАЕДНО НА РОЖДЕСТВО“ - Коледен концерт с участието на читалищни състави и гости.\r\n***\r\nОт 11.00 часа в къща музей „Дан Колов“ главният изпълнителен директор на „Български пощи“ ЕАД Деян Дънешки ще валидира марка, посветена на 125 години от рождението на един от най-успешните български спортисти за всички времена Дан Колов. В официалната церемония ще вземат участие кметът на Севлиево д-р Иван Иванов, областният управител на Габрово Невена Петкова и роднини на Дан Колов.\r\n***\r\nОт 17.30 часа в зала 247 на общинска администрация - Смолян ще бъде проведена информационна среща във връзка с подготовката на проект „Енергийна ефективност на многофамилни жилищни сгради в град Смолян“.\r\n***\r\nОт 14.00 часа в Центъра за подкрепа за личностно развитие на ул. \"Захарий Княжески“ 71 ще се проведе общински конкурс за рисунка и сурвачка „Сурва, весела година“.\r\n***\r\nОт 17.30 часа във фоайето на Община Стара Загора ще се проведе традиционен коледен базар на Школата по изобразителни изкуства при НЧ „Родина – 1860“.\r\n***\r\nОт 18.00 часа в Къщата на Архитекта ще бъде представена книгата Мистични разходки из България за не/обикновени пътешественици“ с автор Боряна Кръстева.\r\n***\r\nОт 18.30 часа в Регионална библиотека „Захарий Княжески“ ще се проведе Коледен концерт на Кристина Йоргова – пиано.\r\n***\r\nОт 10.00 часа кметът на Община Хасково Добри Беливанов ще посети ДГ \"Вихрогонче\", която е реновирана със средства от бюджета на Общината. \r\n***\r\nОт 11.00 часа главният прокурор Сотир Цацаров и заместникът му и директор на Национална следствена служба Борислав Сарафов ще открият новата сграда на Районна прокуратура – Чирпан (бул. „Георги Димитров“ 59).\r\n***\r\nОт 10.00 часа в зала 203 на Общината ще се проведе брифинг.\r\n***\r\nОт 11.30 часа в зала 304 на Общината ще заседава Икономическа комисия.\r\n***\r\nОт 17.30 часа в ХГ „Елена Карамихайлова“ ще бъде открита традиционна изложба на Дружеството на шуменските художници и СБХ – представителство Шумен.", "date": "2017.12.19", "title": "Предстоящи събития в страната за 19 декември (Агенция „Фокус“)"}
{"url": "http://www.focus-news.net/news/2017/12/19/2468767/predstoyashti-mezhdunarodni-sabitiya-za-19-dekemvri-agentsiya-fokus.html", "text": "*** Германия си спомня за жертвите от миналогодишния атентат в берлински коледен базар, в резултат от който загинаха 12 души, а още 70 бяха ранени. Църковната церемония, на която ще присъстват президента Франк-Валтер Щайнмайер и канцлера Ангела Меркел, ще се проведе в 11 часа местно време, след което ще бъде открит мемориал на жертвите от атентата.\r\n***Последният ден от предизборната кампания преди регионалните избори в Каталуния, предстоящи в четвъртък, 21 декември. \r\n***Очаква се правителството на Великобритания да обсъди бъдещите  търговски отношения между Лондон и Брюксел за периода след излизането на Обединеното кралство от ЕС.\r\n***Новият канцлер на Австрия Себастиян Курц ще се срещне с председателят на Европейския съвет Доналд Туск и председателят на Европейската комисия Жан-Клод Юнкер.\r\n***Президентът на Франция Еманюел Макрон ще се срещне с краля на Йордания Абдула II и Генералния секретар на НАТО Йенс Столтенберг, които са на визита във френската столица\r\n***", "date": "2017.12.19", "title": "Предстоящи международни събития за 19 декември ( Агенция „Фокус“ )"}
{"url": "http://www.focus-news.net/news/2017/12/19/2468768/nimh-dnes-na-mnogo-mesta-shte-vali-snyag-maksimalnite-temperaturi-shte-badat-mezhdu-1-i-4.html", "text": "Днес валежите ще се активизират и усилят, главно в южната половина от страната. Ще бъде предимно облачно. На много места ще вали сняг, само в крайните югоизточни райони – валежа ще е от дъжд, но по-късно и там ще премине в сняг. Ще се образува снежна покривка, по-значителна в планинските райони. Още преди обяд в югозападните райони валежите ще спират и облачността ще се разкъса. Ще духа слаб до умерен вятър от север-северозапад и с него ще продължи да прониква студен въздух. Максималните температури ще бъдат между минус 1° и 4°. Това съобщи за Агенция „Фокус” дежурният синоптик  Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще бъде облачно с валежи от сняг. Дъжд ще вали по Южното Черноморие, но по-късно и там ще премине в сняг. Ще духа до умерен вятър от север-северозапад. Максимални температури на въздуха: 3-5°. Температурата на морската вода е 11°. Вълнението на морето ще бъде 2-3 бала.\r\nВ планините ще бъде облачно с валежи от сняг, по-значителни в Рило-Родопската област и в Предблакана. Снежната покривка ще продължи да се увеличава. Ще духа слаб до умерен вятър от север-северозапад. Максимална температура на височина 1200 метра около минус 5°, на 2000 метра – около минус 10°.\r\nАтмосферното налягане ще продължи да се повишава и ще бъде значително по-високо от средното за декември.", "date": "2017.12.19", "title": "НИМХ: Днес на много места ще вали сняг, максималните температури  ще бъдат между -1° и 4°"}
{"url": "http://www.focus-news.net/news/2017/12/19/2468769/ministar-predsedatelyat-boyko-borisov-shte-se-sreshtne-s-glavniya-pregovaryasht-za-izlizaneto-na-velikobritaniya-ot-es-mishel-barnie.html", "text": "Министър-председателят Бойко Борисов ще се срещне днес с главния преговарящ за излизането на Великобритания от ЕС Мишел Барние в Министерски съвет. Това съобщиха от правителствената информационна служба.", "date": "2017.12.19", "title": "Министър-председателят Бойко Борисов ще се срещне с главния преговарящ за излизането на Великобритания от ЕС Мишел Барние"}
{"url": "http://www.focus-news.net/news/2017/12/19/2468770/ministerstvoto-na-turizma-i-universitetat-za-natsionalno-i-svetovno-stopanstvo-shte-podpishat-sporazumenie-za-satrudnichestvo.html", "text": "Министърът на туризма Николина Ангелкова и проф. д.ик.н. Стати Статев, ректор на Университета за национално и световно стопанство (УНСС), ще подпишат споразумение за сътрудничество. Това съобщиха от пресцентъра на Министерството на туризма. На събитието ще присъства и Ректорският съвет на висшето училище. Церемонията ще се състои от 15.00 часа днес в заседателната зала на Ректората на УНСС.", "date": "2017.12.19", "title": "Министерството на туризма и Университетът за национално и световно стопанство ще подпишат споразумение за сътрудничество"}
{"url": "http://www.focus-news.net/news/2017/12/19/2468771/politico-spored-angela-merkel-nova-golyama-koalitsiya-e-edinstvenata-vazmozhnost-za-novo-pravitelstvo.html", "text": "Германският канцлер Ангела Меркел заяви, че единствената възможност за ново правителство е да се сключи нова „голяма коалиция“ със Социалдемократическата партия, предава  Politico.\r\n„Коалиционните преговори ще бъдат установени с цел да се изгради стабилно правителство“, заяви Меркел. Тя допълни, че ръководството на нейния  Християн-демократически съюз „е напълно съгласно“ с нея по въпроса и че „голямата коалиция“ ще бъде „добра и важна за Германия“. „Всичко друго, според ХДС,  ще бъде неуспешно“, убедена е тя. \r\nДумите на Меркел са отправени, след като ръководството на ГСДП реши да влезе в преговори с нея. Председателят на социалдемократите Мартин Шулц заяви, че е съгласен, че цел трябва да \r\nбъде „стабилно“ правителство, но и че има „различни модели как то да се изгради“.  Виктор Турмаков", "date": "2017.12.19", "title": "Politico: Според Ангела Меркел нова „голяма коалиция“ е единствената възможност за ново правителство"}
{"url": "http://www.focus-news.net/news/2017/12/19/2468772/ministar-lilyana-pavlova-shte-otkrie-logistichen-tsentar-za-dostavki-na-nad-2000-hranitelni-produkta.html", "text": "Министърът за Българското председателство на Съвета на ЕС 2018 Лиляна Павлова и главният изпълнителен директор на МЕТРО България Атила Йенисен ще открият логистичен център за доставка на над 2000 хранителни продукта и напитки, които чрез направени онлайн поръчки бързо, лесно и навреме ще бъдат доставяни до самите хотели и ресторанти в София. Това съобщиха от пресцентъра на Министерство за Българското председателство на Съвета на ЕС 2018.\r\nНовият логистичен център за доставки на МЕТРО България, наречен FSD платформа (Food Service Delivery platform), ще бъде открит в 13.00 часа днес и се намира на бул. „Ботевградско шосе“ 247.\r\nЕдна от целите на Българското председателство е да представи пред гостите страната ни чрез нейната богата култура, история, традиции, обичаи, включително и националната ни кухня.", "date": "2017.12.19", "title": "Министър Лиляна Павлова ще открие логистичен център за доставки на над 2000 хранителни продукта"}
{"url": "http://www.focus-news.net/news/2017/12/19/2468773/ministar-tsetska-tsacheva-svikva-redovno-zasedanie-na-saveta-po-prilagane-na-aktualiziranata-strategiya-za-prodalzhavane-na-reformata-v-sadebnata-sistema.html", "text": "Министърът на правосъдието Цецка Цачева свиква редовно заседание на Съвета по прилагане на Актуализираната стратегия за продължаване на реформата в съдебната система. Това съобщиха от пресцентъра на Министерство на правосъдието. По време на заседанието, което ще се проведе днес, ще бъде представен и обсъден проектът на Закона за изменение и допълнение на Закона за съдебната власт. Членовете на съвета ще дискутират по проекта на Закона за отклоняване от наказателно производство и налагане на възпитателни мерки на непълнолетни лица, популярен като Закона за детското правосъдие. Ще бъде представен отчетът за изпълнението на Актуализираната стратегия за продължаване на реформата в съдебната система и Пътната карта към нея към 30 ноември 2017 г., както и проектът на отчет за изпълнението на Плана за действие за 2017 г. за изпълнението на препоръките от доклада на ЕК по МСО от 25 януари 2017 г. (към 30 ноември 2017 г.)\r\nСлед края на заседанието резултатите и протоколите от него ще бъдат публикувани на сайта на Министерство на правосъдието.", "date": "2017.12.19", "title": "Министър Цецка Цачева свиква редовно заседание на Съвета по прилагане на Актуализираната стратегия за продължаване на реформата в съдебната система"}
{"url": "http://www.focus-news.net/news/2017/12/19/2468774/glavniyat-pregovaryasht-otgovoren-za-provezhdaneto-na-pregovorite-s-obedinenoto-kralstvo-mishel-barnie-e-na-rabotno-poseshtenie-v-balgariya.html", "text": "Главният преговарящ, отговорен за провеждането на преговорите с Обединеното кралство, Мишел Барние е на работно посещение в България днес. Това съобщиха от пресцентъра на Представителството на ЕК в България. Програмата му включва срещи с министър-председателя Бойко Борисов, със заместник министър-председателя по правосъдната реформа и министър на външните работи Екатерина Захариева и с министъра за Българското председателство на Съвета на ЕС 2018 Лиляна Павлова. Предвидени са също разговори с народни представители от две парламентарни комисии в Народното събрание, както и с представители на социалните партньори.", "date": "2017.12.19", "title": "Главният преговарящ, отговорен за провеждането на преговорите с Обединеното кралство, Мишел Барние е на работно посещение в България"}
{"url": "http://www.focus-news.net/news/2017/12/19/2468776/kitayskoto-posolstvo-v-sasht-satrudnichestvoto-mezhdu-pekin-i-sasht-shte-dovede-do-polzi-i-za-dvete-strani.html", "text": "Според официално заявление, публикувано на интернет страницата на китайското посолство в САЩ, сътрудничеството между двете страни ще доведе до ситуация на взаимна изгода, докато конфронтацията ще доведе до взаимни загуби, предава  Reuters.\r\n„Китайското правителство изразява надежда, че САЩ ще изоставят своя стар начин за мислене, че положението е игра на нулева сума и че ще започнат да издирват общи позиции, докато уважаваме различията помежду ни“, пише в официалното заявление на посолството. Според него САЩ трябва да приемат развитието на Китай. \r\nПо-рано Китай бе обявен от държава-съперник в новата Стратегия за национална сигурност на САЩ.  Виктор Турмаков", "date": "2017.12.19", "title": "Китайското посолство в САЩ: Сътрудничеството между Пекин и САЩ ще доведе до ползи и за двете страни"}
{"url": "http://www.focus-news.net/news/2017/12/19/2468777/zam-predsedatelyat-na-gerb-tsvetan-tsvetanov-shte-prisastva-na-otkrivaneto-na-obnovenata-sgrada-na-rayonno-upravlenie-politsiya-v-nova-zagora.html", "text": "Председателят на парламентарната Комисия по вътрешна сигурност и обществен ред и председател на ПГ на ГЕРБ Цветан Цветанов ще присъства на откриването на обновената сграда на Районно управление „Полиция“ в Нова Загора, съобщиха от пресцентъра на партията. Събитието ще се състои днес от 11.00 часа.\r\nПолицейското управление е ремонтирано със средства по ОП „Региони в растеж“ 2014-2020 г. На церемонията ще присъстват още народният представител от ГЕРБ - Сливен Галя Захариева и кметът на Нова Загора Николай Грозев.", "date": "2017.12.19", "title": "Зам.-председателят на ГЕРБ Цветан Цветанов ще присъства на откриването на обновената сграда на Районно управление „Полиция” в Нова Загора"}
{"url": "http://www.focus-news.net/news/2017/12/19/2468778/zam-ministar-denitsa-nikolova-shte-otkrie-obnovena-sgrada-na-rayonno-upravlenie-na-mvr-v-nova-zagora.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие обновената сграда на Районно управление „Полиция“ в Нова Загора. Това съобщиха от пресцентъра на Министерство на регионалното развитие и благоустройството. Събитието ще се състои от 11.00 часа днес на площад „Свобода“, пред сградата на РУ - Полиция. Обектът е реновиран по Оперативна програма „Региони в растеж“ 2014-2020 г.", "date": "2017.12.19", "title": "Зам.-министър Деница Николова ще открие обновена сграда на Районно управление на МВР в Нова Загора"}
{"url": "http://www.focus-news.net/news/2017/12/19/2468779/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП \"Капитан Андреево\" и ГКПП \"Лесово\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2017.12.19", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2017/12/19/2468780/denyat-19-dekemvri-v-balgarskata-istoriya.html", "text": "През 1878 година в Пловдив в длъжност встъпва първият избран кмет - Костаки Пеев, останал на този пост до 1880 година. На тази дата е съставено правителството на Димитър Попов. Кабинетът на безпартийния юрист има за цел да извърши монетарната част от икономическата реформа и да проведе първите демократични избори. По тази причина правителството получава името “правителство на надеждата”, а неговият премиер става най-известен с крилатата фраза “За Бога братя, не купувайте”, произнесена след либерализацията на цените. \r\n2014 г.\r\nЕдин човек загина, а други четирима бяха ранени при взрив на цех за пиротехника в Мъглиж. Загиналият е 45-годишен мъж. Работникът е пресовал барут при заготовка за патрони.  Други две жени бяха транспортирани в „Пирогов”. Едната от пострадалите – жена на 51-години получи 70% изгаряния, а друга жена, приета в лечебното заведение бе с 30% изгаряния. Ранени са още двама мъже. В момента на инцидента в завода е имало 15 души. \r\n2014 г.\r\nСАС постанови осъдителна присъда за „Майчин дом” заради инцидента с асансьор, при който пострадаха 12 души. Решението на съда постанови една от бременните жени Лидия Димитрова  да получи 90 хил. обезщетение. В решението на съда се посочва още, че единствената причина асансьорът да пропадне от 12-тия етаж е неизправност в системата. При разследването бе установено, че липсва документация за поддръжката на асансьора.\r\n2001 г.\r\nТридесет и деветото Народно събрание взема решение ракетите СС-23 да бъдат свалени от въоръжение и да бъдат унищожени до октомври 2002 г.\r\n1990 г.\r\nСъставено е коалиционно правителство с представители на основните политически сили, оглавено от безпартийния юрист Димитър Попов. Това правителство е обявено за програмно със задачата да извърши монетарния етап от икономическата реформа и да проведе новите избори (“правителство на надеждата”). Междупартийната договореност включва задължението правителството да не бъде атакувано в парламента.\r\nДимитър Попов е юрист и държавен деец. Роден е на 25 юни 1927 г. в гр. Кула. Завършва право в Софийския университет \"Св. Кл. Охридски\", след което работи като юрисконсулт и съдия. През 1990 г. е назначен за секретар на Централната избирателна комисия. Министър-председател е на България в периода 1990-1991 г. След това учредява и ръководи собствена правна кантора и фирма за консултантски услуги.\r\n1989 г.\r\nВъзстановява се Демократическата партия.\r\nДемократическата партия е политическа партия, създадена от каравелисткото течение в старата Либерална партия през 1896 г. Пръв лидер на партията е Петко Каравелов. След неговата смърт (януари 1903 г.) начело застава Александър Малинов. Други по-известни дейци на партията са М. Такев, Андрей Ляпчев, Никола Мушанов и пр.\r\nKогато става очевидна националната катастрофа, надвиснала над България в резултат на пораженията на хитлеристка Германия на Източния фронт, Демократическата партия решава да се намеси в управлението на страната, като дава свои представители в кабинета на К. Муравиев, съставен в началото на септември 1944 г. Демократическата партия не одобрява политическата промяна на 9 септември същата година и минава в опозиция на отечественофронтовската власт. През 1947 г. е подложена на силен удар и разтурена. Важна роля в ръководството на партията след края на Втората световна война играе д-р Ал. Гиргинов.\r\nДемократическата партия е възстановена на 19 декември 1989 г. и е регистрирана през април 1990 г. Пръв председател на партията е Борис Кюркчиев. От октомври 1990 г. председател на партията е Стефан Савов. След смъртта на последния през януари 2000 г. за нов лидер е издигнат Александър Праматарски, а за председател на Върховния партиен съвет е избран Веселин Методиев. Печатни органи на Демократическата партия са: вестник \"Знаме\" (1896-1898 г.), \"Пряпорец\" (1898-1932 г.), \"Знаме\" (1924-1934 г. и 1945-1946 г.). След възобновяването й през 1989 г. – отново вестник \"Знаме\".\r\n1915 г.\r\nВ хода на Първата световна война започва интерниране на сърбите от Македония и Моравско във вътрешността на България.\r\n1913 г.\r\nОткрива се ХVІ-то Народно събрание с председател Димитър Вачов (либерал). Нито Либералната коалиция, нито опозиционният блок имат мнозинство. Групата на Българска работническа социалдемократическа партия (тесни социалисти) (БРСДП (т. с.) не подкрепя кабинета, но и отказва да му гласува недоверие. На 31 декември същата година Народното събрание е разпуснато.\r\n1913 г.\r\nСветият синод издава окръжно послание против петмесечната агитация на Националния съюз за сключване на уния на Българската екзархия с Католическата църква.\r\nУнията е обединение на Православната и Католическата църкви и признаване първенството на римския папа при запазване на православните обреди и богослужение. Унията също така е течение в Източноправославната църква, проявяващо се като форма на икуменизма, смятан за ерес.\r\n1879 г.\r\nМакедонските българи в Цариград изпращат мемоар до посланиците на Великите сили за създаване на български вилает от епархиите на Българската екзархия в Македония.\r\n1878 г.\r\nВстъпва в длъжност първият изборен кмет на Пловдив - Костаки (Константин) Пеев. Костаки (Константин) Пеев е български общественик и участник в националнореволюционното движение. Роден е през 1843 г. Занимава се с търговия и кожухарство. Заподозрян в революционна дейност, по време на Априлското въстание (1876 г.), е арестуван от турските власти. След Освобождението (1878 г.) е първия изборен кмет на Пловдив (19 декември 1878 г. – 12 септември 1880 г.). Избиран е за общински съветник и 2 пъти за народен представител. През 1884 г. е един от основателите на първата българска фабрика за производство на сапун, която е в Пловдив. След Съединението на Източна Румелия с Княжество България (1885 г.) е включен в състава на Временното правителство. По-късно дълги години възглавява Пловдивската търговско-индустриална камара.На тази дата са родени:\r\n1937 г.\r\nРоден е Милчо Левиев (Милчо Исак Леви) – български композитор, пианист, джазмузикант. Завършва Българската държавна консерватория (1960 г.) и е назначен в Пловдивския театър (до 1962 г.). Работи в Естрадния оркестър на Българското национално радио; автор е на филмова музика. През 1964 г. основава група (наречена години по-късно \"Джаз-фокус’65\"), с която озвучава телевизионното хумористично-сатирично предаване \"Фокус\" на Радой Ралин. През 1968 г. започва кореспонденция с Дон Елис, с когото поддържа връзка до 1970 г. Поканен от Дон Елис да свири в неговия състав, напуска България през Германия. Изнася концерти с \"Дон Елис Бенд\" по цял свят. Преподава джаз композиция и импровизация в Южнокалифорнийския университет. За първи път след напускането на България посещава родината си през 1980 г. След 10 ноември 1989 г. идва нееднократно в България, прави записи с флейтиста Т. Спасов, \"Акустична версия\" и др., участва в джем-сешъни. Издава албуми съвместно с Дж. Уилсън, Дон Елис, Дж. Клемър, Аирто, Л. Субраманиам, Джилберто, Ал Жеро, Еди Харис, Рой Хейнс, Джек Шилън и Арт Пейпър, Бърт Бакарачи, Чик Кърия. Реализира много солови проекти, в които е аранжор, композитор, водещ изпълнител и продуцент. \"Доктор хонорис кауза\" е на Нов български университет (1999 г.). Член е на Съюза на българските композитори до 1968 г. и от 1989 г.; на Фондация за подпомагане на българската култура (САЩ, 1989 г.); почетен член е на \"Екофорум за мир\" (1993 г.), на американската национална конвенция за джаз педагози. Носител е на следните награди: II-ра награда и сребърен медал от световния младежки фестивал \"Токатина за пиано\" (Виена, Австралия, 1959 г.); Награда на критиката и на пресата на I-ви международен джазфест (Монтрьо, Швейцария, 1967 г.); номинация за \"Грами\" за най-добър вокален аранжимент за версията на \"Потвърждение\" от Ч. Паркър, изпълнена от \"Манхатън трансфер\" (САЩ, 1981 г.); награда за най-добър диригент в САЩ (1982 г.); награда за драматичен театър за най-добър музикален диригент (САЩ, 1987 г.); награда \"Пловдив\" за цялостно творчество (1990 г.); Диплом и златен медал за музика (Лос Анджелис, САЩ, 1992 г.); доктор хонорис кауза на АМТИ (Пловдив, 1997 г.); почетната награда на Международната академия за изкуства (Париж, 1995 г.); орден \"Стара планина\" I-ва степен (1997 г.); награда на слушателите на Българското национално радио за цялостно творчество (1998 г). Известни композиции на Милчо Левиев: \"Соната за цигулка и пиано\" (1957 г.); \"Струнен квартет\" (1959 г.); Сюита от 7 миниатюри \"Един детски ден\", инструментирана за арфа, вибрафон, бас-кларинет и виола, и др. Албуми: \"Blue Lewis\" (1980 г.), \"What’s New\" (1980 г.), \"Music for Big Ben and Symphony Orchestra\" (1988 г.), \"Lingua Franca\" (1989 г.), \"Destination\" (1989 г.), \"Easter Parade\" (1989 г.), \"E. B. Blues\" (1995 г.), \"Basel Blues\" (1996 г.), \"Jive Sambas\" (1997 г.), \"Forbidden Songs\" (1998 г.).\r\n1922 г.\r\nРоден е Николай Илиев Драганов - български писател-белетрист. Завършва славянска филология в СУ (1950 г.). Взема участие в дейността на комунистическата младежка организация против държавната власт преди 9 септември 1944 г. Работи като учител, в Радио София (1951 г.), в кинохрониката (1952 г.), в ОНС в Плевен (1953 г.), в жп институт, (1954 г.) и в Радио София от 1955 г. Печата първия си разказ през 1947 г. Сътрудник на периодичния печат. В произведенията си отразява живота на хората от съвременното българско село, моменти от борбата на комунистите за власт преди Деветосептемврийския преврат. Автор е на произведения за деца. Умира на 7 октомври 1998 г. в София.\r\n1901 г.\r\nРоден е Димитър Стефанов Ненов - български пианист и композитор, музикален педагог, архитект, професор. Учи архитектура в Дрезден (за да завърши образованието си свири в дрезденско кино). Специализира музика в чужбина (Полша и Италия). Концертира в Темешвар (Тимишоара), Дрезден, Берлин, Рим, Варшава, в София и провинцията. В композициите си се стреми да пресъздаде българския дух. Творби: \"Фантазия\" (за пиано и оркестър), \"Соната\" (за цигулка и пиано), \"Соната\" (за пиано), три \"Симфонии\" (за голям оркестър), \"Балада\" (за голям оркестър), \"Вариации\" (за пиано) и др. Преподавател по пиано в Музикалната академия в София, професор (1943 г.). Пръв музикален уредник в Радио София, съосновател и секретар на Съюза на българските композитори. Умира на 31 август 1952 г. в София.На тази дата умират:\r\n1978 г.\r\nУмира Бленика, псевдоним на Пенка Денева Цанева - българска интелектуалка, поетеса. Родена е на 8 февруари 1899 г. в Тутракан. Съпруга на професор Г. Цанев и майка на проф. М. Цанева. Основни мотиви в поезията й са любовта и майчиното чувство. Преводачка от славянски езици. Съчинения: \"Брегове\" (1932 г.), \"Бяла птица\" (1937 г.), \"Лирика\" (1961 г.), \"Пътят към звездите\" (1964 г.).\r\n1908 г.\r\nУмира Димитър К. Попов - български публицист, преводач и политик. Роден е на 10 юни 1855 г. в Калофер. Учи в Цариградския Робърт колеж. Сътрудничи в сп. \"Читалище\", в-к \"Ден\" и \"Цариград\", сп. \"Наука\" и др.; участва в редактирането на в-к \"Независимост\" (където печата фейлетони с псевд. Правов), на в-к \"Съединение\" и др. Издава сборник \"Преведени стихотворения\". Министър е в кабинетите на д-р Динев и на Р. Петров (1902-1905 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.19", "title": "Денят 19 декември в българската история"}
{"url": "http://www.focus-news.net/news/2017/12/19/2468781/reporteri-bez-granitsi-prez-2017-g-po-sveta-sa-zaginali-65-zhurnalisti-i-sluzhiteli-v-mediite.html", "text": "Според годишен доклад на  международната организация „Репортери без граници“ през 2017 г. през целия свят 65 журналисти и медийни служители са загинали, предава AFP.\r\nСред тях има 50 професионални репортери, което е най-ниската цифра за последните 14 години. Въпреки това низходящата тенденция се дължи донякъде на причината, че много журналисти се отказват да работят в най-опасните места по света.  Виктор Турмаков", "date": "2017.12.19", "title": "„Репортери без граници“: През 2017 г. по света са загинали 65 журналисти и служители в медиите"}
{"url": "http://www.focus-news.net/news/2017/12/19/2468782/kolektivniyat-trudov-dogovor-sas-sindikatite-v-mvr-shte-bade-sklyuchen-na-ofitsialna-tseremoniya-v-ministerstvoto.html", "text": "В заседателната зала на МВР ще се състои официално заседание за сключването на Колективния трудов договор между министъра на вътрешните работи Валентин Радев и представители на синдикалните организации в МВР. Това съобщиха от пресцентъра на МВР. Събитието ще се проведе в 11.15 часа в заседателната зала на МВР. След церемонията ще се проведе и извънредно заседание на Съвета за социално партньорство. На него ще бъде обсъден проектът на единно споразумение между Министерството на вътрешните работи и синдикалните организации по чл. 242 от ЗМВР. На заседанието ще бъде предоставена информация за категориите служители, за които се предвижда процентно увеличение на възнагражденията през 2018 година. Ще бъдат обсъдени и предложения за подобряване безопасността на движението по пътищата в страната.", "date": "2017.12.19", "title": "Колективният трудов договор със синдикатите в МВР ще бъде сключен на официална церемония в министерството"}
{"url": "http://www.focus-news.net/news/2017/12/19/2468783/koledna-sbirka-shte-se-provede-v-nablyudavanoto-zhilishte-na-bchk-sharenata-kashta-v-selo-lozen.html", "text": "Коледна сбирка ще се проведе в наблюдаваното жилище на БЧК „Шарената къща” в село Лозен от 14.00 часа днес. Това съобщиха от пресцентъра на БЧК. Домакини на тържеството, както всяка година са младежите от наблюдаваното жилище, а техни гости ще бъдат бивши потребители на социалната услуга, колеги, партньори, приятели и съмишленици, отдадени на каузата да подкрепим младежите, излизащи от институции по пътя към тяхната самостоятелност.\r\nПо традиция за Коледа младежите приготвят сами празничната трапеза, около която с много настроение и топлина ще посрещнат предстоящите празници. \r\nНаблюдаваното жилище за младежи към Българския Червен кръст „Шарената къща” е създадено по проект „Социална програма за услуги и подкрепа на деца и млади хора, напускащи социалните институции”. Целта на проекта е да се изгради жилище от семеен тип за млади хора, отгледани в домове за деца, където екип от специалисти: управител, социален работник, психолог и домакин да ги подготвят за самостоятелен живот.", "date": "2017.12.19", "title": "Коледна сбирка ще се проведе в наблюдаваното жилище на БЧК „Шарената къща” в село Лозен"}
{"url": "http://www.focus-news.net/news/2017/12/19/2468784/politico-emanyuel-makron-othvarli-kritikite-ot-noviya-predsedatel-na-frenskite-konservatori.html", "text": "Президентът на Франция Еманюел Макрон отхвърли критиките от страна на новия лидер на консервативната опозиционна Републиканска партия Лоран Вокие, обвиняващ го, че „е най-парижкият президент, който страната е имала“ и че „е обзет от омраза към провинцията“, предава  Politico.\r\nМакрон реагира на критиката, заявявайки, че коментарите на Вокие са белег, че той го мрази. „Ще го оставя. Това няма да постави храна на масата на френския народ и няма да помогне на прогреса на страната“, смята държавният глава. \r\n„Коментарите на Вокие са политически, но те не будят интереса на президента на републиката“, допълни той.   Виктор Турмаков", "date": "2017.12.19", "title": "Politico: Еманюел Макрон отхвърли критиките от новия председател на френските консерватори"}
{"url": "http://www.focus-news.net/news/2017/12/19/2468785/denyat-19-dekemvri-v-svetovnata-istoriya.html", "text": "През 1562 г. във Франция започват религиозните войни между католици и хугеноти. През 1793 г. Наполеон е произведен в чин генерал, след като освобождава крепостта Тулон от англичаните. 24-годишният капитан артилерист участва в обсадата на завзетия от англичаните Тулон и благодарение на неговите способности, френската армия превзема града и прогонва британския флот от френските брегове. През 1972 година със завръщането на Земята на екипажа на “Аполо-17” завършва американската програма за изследване на Луната. През 1984 година Китай и Великобритания подписват споразумението, с което през 1997 г. тогавашната британска колония Хонконг се връща на Китай. След век и половина владение от Великобритания, китайските власти обявяват, че ще оставят капитализма в Хонконг непроменен. \r\n2015 г.\r\nДесетки хиляди поляци излизат на протест за защита на конституцията на страната. Управляващата консервативна партия „Право и справедливост“ и управлявалите доскоро либерали от „Гражданска платформа“ се борят за влияние над Конституционния съд на Полша\r\n2014 г.\r\nАмериканският президент Барак Обама налага допълнителни санкции на окупирания от Русия полуостров Крим с изпълнителна заповед, забраняваща износа на американски стоки и услуги там.\r\n2013 г.\r\nКосмическият телескоп Gaia на Европейската космическа агенция е изведен в орбита.\r\n2012 г.\r\nЗа първи път президентските избори в Южна Корея се спечелват от жена - кандидатката на управляващата консервативна партия „Сенури“ Пак Кин Хе. Тя е дъщеря на бившия диктатор Пак Чон Хи.\r\n2003 г.\r\nЛибия признава, че притежава програма за оръжия за масово унищожение (ОМУ), и едновременно с това обявява намерението си да я прекрати и премахне всички ОМУ, като се съгласява да бъдат направени изненадващи проверки. Либия също се съгласява да ограничи дългополетните си ракети до 300 км. Съобщението е вследствие на тайни дипломатически преговори с Обединеното кралство и САЩ.\r\n1997 г.\r\nНа екраните в САЩ излиза филмът на Джеймс Камерън “Титаник”.\r\nФилмът е с бюджет от над 220 милиона долара и печели 11 награди \"Оскар\" - в това число за най-добър филм, за режисура, за операторско майсторство и др.\r\n1989 г.\r\nВойски на САЩ нахлуват в Панама.\r\nПрез 1989 г. прокуратурата в Маями обвинява в наркотрафик президента на Панама генерал Мануел Нориега. Първоначално Нориега е съюзник на Вашингтон. След 1986 г. отношенията им се влошават. САЩ изпращат войски наброяващи 24 хиляди войници с високотехнологично въоръжение, както и въздушни сили. САЩ започват операция \"Справедлива кауза\". Целта на нападението е свалянето на генерал Мануел Нориега. Панамските сили оказват съпротива, но тя е бързо сломена. Интервенцията взима над 200 жертви. Нориега се скрива в нунциатурата на Ватикана, но американските войници обсаждат сградата. Той е откаран във Флорида и осъден на 40 години затвор.\r\n1984 г.\r\nКитай и Великобритания подписват споразумение за Хонконг, според което британската колония се връща на Китай през 1997 г. след век и половина владение от Великобритания. Впоследствие китайските власти обявяват, че ще оставят капитализма в Хонконг непроменен.\r\nХонконг е територия в Азия, в югоизточната част на Китай на брега на Южнокитайско море. Състои се от 2 части: о-в Сянган и малък участък от полуостров Дзюлун – китайски територии, отнети от Великобритания през 1842 г., а също - по-голямата част от полуостров Дзюлун с прилежащите острови (т. нар. Нова територия), дадени под аренда от Китай на Великобритания през 1898 г. за срок от 99 години. Площта на Хонконг е 1 066 кв. км., населението - 6 500 000 жители, над 98 % от които - китайци. Административен център е град Сянган (англ. Виктория), населението му е над 1 900 000 жители (към 1992 г., вкл. гр. Дзюлун, с който се обединява административно). Сянган е център на външната търговия (вкл. реекспорт) и валутно-финансовите операции (в града има повече от 140 банки). Благодарение на големите чужди (китайски, английски, японски и американски) инвестиции през 60-те и 70-те години на ХХ в. на базата на вносни суровини започва бурно развитие на промишлеността (шивашка, обувна, електротехническа, електронна, текстилна, хранително-вкусова, тютюнева, нефтохимическа, циментова и порцеланово-керамична промишленост, корабостроене), около 4/5 от продукцията на която отива за износ. На 1 юли 1997 г. Хонконг е върнат на Китай.\r\n1972 г.\r\nСъс завръщането на Земята на екипажа на “Аполо-17” завършва американската програма за изследване на Луната; астронавтите Сенън и Шмит прекарват на лунната повърхност рекордните 74 часа и 59 минути.\r\n1963 г.:\r\nЗанзибар получава независимост от Обединеното кралство и става конституционна монархия, управлявана от султан.\r\n1948 г.\r\nОтхвърля се молбата на Израел за приемане на държавата в ООН.\r\nИзраел е държава в Близкия изток. Провъзгласена е на 14 май 1948 г., съгласно решението на Общото събрание на ООН от 29 ноември 1947 г. Намиращата се под мандата на Великобритания, Палестина е обявена за независима. Нейната територия е разделена на 2 самостоятелни държави - арабска и еврейска. През 1956 г. Израел участва във войната по време на Суецката криза. По време на т. нар. Шестдневна война Израел извършва агресия срещу Египет, Сирия и Йордания. Окупира Синайския полуостров, западния бряг на река Йордан, ивицата Газа, Източен Ерусалим и Голанските възвишения. Отказва да изпълни резолюцията на Съвета за сигурност на ООН за политическо решаване на Близкоизточния въпрос. През 1979 г. в Кемп Дейвид, САЩ, са подписани 3 споразумения между Израел и Египет под егидата на САЩ. Израел изтегля войските си от Синай през 1982 г. Следва нова агресия срещу Ливан (1982 г.); 1/4 от територията на Ливан е окупирана. Сключената коалиция (1984 г.) между политическия блок \"Маарах\" и блока \"Ликуд\" за национално единство през 1990 г. се разпада. През 1995 г. министър-председателят Ицхак Рабин е убит.\r\n1946 г.\r\nВъв Виетнам започва война срещу французите.\r\nПрез 1858 г. Франция навлиза във Виетнам под претекст, че защитава френските мисионери. Установява поетапно власт над локалните кралства през втората половина на 19 век. Конфликтът между виетнамските монарси и католическите мисионери от Европа позволява на Франция да завладее региона (1858-1883 г.). След японската окупация (1940-1945 г.) Виетнам е обявен за независима република (1945 г.). Дотогава страната е френска колония наречена Френски Индокитай. Войната срещу френската колониална агресия започва на 25 септември 1945 г. в Нам Бо. След 19 декември 1946 г. тя се разпространява на територията на цялата страна. Конфликтът е известен като Френско-индокитайска война и продължава до 1954 г., когато Виетнам извоюва победата си. Опитът на Франция да възстанови контрола си върху региона завършва с неуспех, въпреки продължителната война. На 7 май 1954 г. френската армия понася тежка загуба, което става причина за подписването на Мирен договор в Женева на 20 юли 1954 г. Съгласно този договор на територията на Френски Индокитай се създават 4 независими държави - Северен Виетнам (с комунистическо управление), Южен Виетнам, Лаос и Камбоджа.\r\n1941 г.\r\nХитлер става главнокомандващ на Вермахта.\r\nВермахт (немски Wehrmacht дословно — отбранителни сили) са въоръжените сухопътни, военноморски и военновъздушни сили на нацистка Германия, създадени със закон възстановяващ военната повинност, на базата на Райхсвера (съществувал 1919-1935 г.) през март 1935 г., с което се нарушава Версайския договор. Първоначалният им брой е 500 000 души. В навечерието на Втората световна война достигат 3 000 000, а през 1943 г. - 11 000 000. Близо 1 000 000 войници от Вермахта по време на войната са негерманци. Играят основна роля в немското настъпление през войната. Забранен след Втората световна война (1945 година) и наследен от Бундесвера.\r\n1939 г.\r\nНа вода е пуснат немският ескадронен миноносец “Атлантис” – най-ефективният плавателен съд през Втората световна война.\r\n„Атлантис“ (на немски: Atlantis, в превод \"Атлантида\") е името на немски спомагателен крайцер (преустроен бивш товарен кораб), използван от Кригсмарине през Втората световна война. Изминава повече от 161 000 км за 602 дни и потапя 22 кораба с общ тонаж 145 968 тона. „Атлантис“, известен още като „Шиф 16“ („Schiff 16“) в немския военноморски флот и „Рейдър Сий“ („Raider-C“) в британския военноморски флот. Потопен е на 21 ноември 1941 г. от британския крайцер „Девоншир“. Капитан на „Атлантис“ е Бернхард Роге.\r\n1863 г.\r\nАмериканецът Фредерик Уолтън патентова линолеума. Линолеумът е еластична подова настилка, която от едната страна е обработена със специална влагоизолационна смес, а от другата е боядисана.\r\n1842 г.:\r\nСАЩ признава независимостта на Хавай.\r\n1793 г.\r\nКапитан Наполеон освобождава от англичаните крепостта Тулон, за което получава званието генерал.\r\nПрез 1793 г. като капитан-артилерист Наполеон участва в обсадата на Тулон, завзет от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал.\r\nТулон е град в Югоизточна Франция, регион Прованс-Алпи-Лазурен бряг. Той е важно пристанище на Средиземно море с най-голямата френска военноморска база и най-големите корабостроителни заводи в Средиземноморието. Населението на града е около 161 000 души, а на градската агломерация - около 565 000 души (1999 г.).\r\n1562 г.\r\nС битката при Дроа започват религиозните войни във Франция между католици и хугеноти.\r\nХугенотските войни (1562-1594 г.) са продължителни разорителни граждански войни във Франция, ознаменували кризата на абсолютизма. По форма са религиозни войни между католици и хугеноти, по съдържание са сложно социално движение, предизвикано от социално-икономическите процеси във Франция през ХVI в. и от преплитането на интересите на борещите се страни. Католическият лагер се ръководи от могъщия дом на херцозите Гизи. Калвинистката (хугенотска) партия се оглавява последователно от Бурбонските принцове (наварския крал Антоан, Анри III Наварски, принц Конде), от адмирал Колини и др. Войните започват с клането на хугеноти в градчето Васи (пролетта на 1562 г.) и продължават 30 години, с прекъсване от няколко месеца или години. Първите три Хугенотски войни (1562-1563 г., 1567-1568 г., 1568-1570 г.) завършват с мира в Сен Жермен, според който хугенотите получават 4 крепости в Южна Франция и политически привилегии. Вартоломеевата нощ (24 август 1572 г.) – най-кървавият епизод от гражданските войни, когато са избити хиляди хугеноти, в това число и адмирал Колини, слага началото на II-рия период на Хугенотските войни (1572-1580 г.). През 1576 г. целият Юг се отцепва и образува Хугенотска конфедерация. На Север се образува Католическата лига, в която ръководна роля играе аристокрацията, стремяща се да отслаби централната власт, като използва демагогски борбата на народните маси, главно дребнобуржоазните занаятчийски слоеве на парижкото население. През III-тия период на войните (1585-1594 г.) народните маси, увлечени от перспективата да се освободят от фискалната експлоатация, широко поддържат Католическата лига. В края на 80-те години политическата анархия достига своя връх. На 1 август 1589 г. Анри III е убит от наемници на лигата. Наследява го Анри Наварски (Анри IV), но той не е допуснат в Северна Франция от войските на лигата и на испанския крал Филип II. Подемът на народното движение довежда до рязко изменение на политическата позиция на аристокрацията и буржоазията, които правят поврат към абсолютизма. През 1593 г. Анри IV приема католицизма и през март 1594 г. влиза в Париж. С това се слага край на Хугенотските войни Последните отгласи от това движение (1595-1598 г.) са потушени отчасти със сила, отчасти с някои отстъпки. Хугенотските войни завършват с тържество на абсолютизма.На тази дата са родени:\r\n1915 г.\r\nРодена е Едит Пиаф (псевдоним на Едит Гасион) – френска певица, композиторка и актриса. Пее от малка (\"Марсилезата\" изпълнява на 8 години). До 1935 г. нейна публика са минувачите от улиците на парижките предградия. Там я открива Луи Льопле, който я наема за програмата си в кабаре \"Жернис\". Той й измисля и псевдонима Пиаф (Врабче). Записва първата си песен през 1936 г. (\"Чужденецът\", музика – М. Моно). Нейни открития са Ив Монтан, Шарл Азнавур, Ж. Мустаки. Концертира в САЩ (7 турнета). Участва в осем филма, между които: \"Безименната звезда\" (1945 г.), \"Париж продължава да пее\", \"Френч канкан\" (1954 г.) и др. Съавтор е на много от песните, които изпълнява. Умира на 11 октомври 1963 г. Погребана е в \"Пер Лашез\". След смъртта й в Париж е уреден музей \"Едит Пиаф\". Албуми: \"The Voice of the Sparrow: Very Best of Edith Piaf\" (1991 г.), \"The complete Piaf\" (1994 г.), \"L’accordéoniste\" (1997 г.), \"The Rare Piaf (1950-1962 г.)\" (1998 г.), \"L’Ascension 1941-1945” (1998 г.), \"De la rue à la scène\" (1998 г.).\r\n1906 г.\r\nРоден е Леонид Илич Брежнев – руски държавник, първи секретар (от 1964 г.) и генерален секретар (1966 г.) на ЦК на КПСС, председател на Президиума на ВС на СССР (1960-1964 г., 1977-1982 г.); четири пъти герой на СССР; от 1976 г. – маршал и председател на съвета за отбраната. По време на управлението си Брежнев засилва консервативните тенденции в страната, негативните процеси в икономиката, социалния и духовния живот. В международен план се засилва напрежението поради влизането на съветски войски в Афганистан, въпреки подписаните международни договори със САЩ (1972 г., 1979 г.). Брежнев умира на 10 ноември 1982 г.\r\n1861 г.\r\nРоден е Итало Звево (псевд. на Еторе Шмиц) - италиански писател, един от основоположниците на \"потока на съзнанието\" в литературата. Животът и творчеството му са свързани с Триест. През 1892 г. издава автобиографичния роман \"Един живот\", който не е забелязан от критиката; не публикува свои творби в продължение на 25 години. В романа \"Самопознанието на Дзено\" (1923 г.) се разкрива майсторството на Звево в областта на психологическия самоанализ; проникнат от ирония и преминаващ в гротеска. Считан за предшественик на Дж. Джойс и М. Пруст. Умира на 13 септември 1928 г. в Мотади Ливенца, област Венеция.\r\n1852 г.\r\nРоден е Алберт Ейбрахам Майкълсън - американски физик, професор във Военоморската академия в Анаполис. Член на АН на СССР (1926 г.) и на много друуги академии и научни дружества. Създател на точни оптични уреди (интерферометър на Майкълсън, ешелон на Майкълсън и др. Заедно с Е. Морли провежда опит за определяне скоростта на светлината и зависимостта й от скоростта на движението на източника (1881 г.). Отрицателният резултат от този експеримент създава условия за т. нар. революция във физиката. Носител е на Нобелова награда за физика (1907 г.). Умира на 9 май 1931 г. в Пасадена, Калифорния.На тази дата умират:\r\n1996 г.\r\nУмира Марчело Мастрояни – италиански актьор. Роден е на 28 септември 1923 г. във Фонтана Лири, близо до Фрозинон. Започва кариерата си в любителски театри, а по-късно в киното изпълнява роли на мечтателен, романтичен и добродушен млад чаровник. От 50-те години е сред първите звезди на италианското кино. С режисьорите Джерми, Де Сика, Лина Вертмюлер създава герои с подчертано комични и гротескови черти. Работи в Холивуд и с начинаещи режисьори. Носител е на “Феликс” през 1988 г. за цялостно творчество.\r\n1946 г.\r\nУмира Пол Ланжвен (Langevin) - френски физик и обществен деятел, член на Парижката АН (1934 г.), член на Лондонското кралско дружество. Роден е на 21 януари 1872 г. в Париж. Изследва йонизацията на газовете. Създава статистическата теория за диа- и парамагнетизма (1903-1905 г.). Има значителен принос в развитието на теорията на относителността и на релативистката електродинамика. Използва пиезокварц за генерация на ултразвук и пръв прилага ултразвука за подводна сигнализация (при подводниците, 1916 г.). Активен антифашист.\r\n1851 г.\r\nУмира Джозеф Мелард Уйлям Търнър (Turner) - английски живописец. Роден е на 23 април 1775 г. в Лондон. Учи в Лондонската художествена академия (1789-1793 г.; от 1802 г. – академик, от 1808 г. - професор). В края на 90-те години на ХVIII в. разработва мотиви от творбите на холандски маринисти от ХVII в., от пейзажи на К. Лорен и Р. Уилсън, обръща се към библейски, митологични и исторически сюжети. От 20-те години на ХIХ в. разработва отново маринисткия жанр, но почеркът му е по-свободен и динамичен, колоритът е построен върху контраста, често обединен в обща светла гама (“Пожар в парламента” (на снимката) 1835 г.), “Дъжд, мъгла и скорост” (1844 г.), “Корабокрушение” и др.). Работи също акварел, рисунки и гравюри.\r\n1848 г.\r\nУмира Емили (Джейн) Бронте – английска писателка, сестра на Шарлот и Ан Бронте. Родена е на 30 юли 1818 г. в Торнтън, графство Йоркшир. Известно време учи заедно с Шарлота в благотворителното училище в Коуенбридж (1825 г.); посещава за няколко месеца Роухедското училище (1835 г.), но се връща в Хауърт. През 1837 г. е гувернантка в Лоухил, предградие на Халифакс. През 1842 г. заедно с Шарлот заминава за Брюксел, за да продължи образованието си. Умира от туберкулоза. През 1846 г. излиза сбирка със стихове, а през 1847 г. – романът \"Брулени хълмове\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.19", "title": "Денят 19 декември в световната история"}
{"url": "http://www.focus-news.net/news/2017/12/19/2468786/d-r-dimitar-petrov-moratoriumat-varhu-lekarstvata-e-absolyuten-avtogol-koyto-e-probutan-ot-eksperti-na-pravitelstvoto.html", "text": "Мораториумът върху лекарствата е абсолютен автогол, който е пробутан от експерти на правителството. Това каза подпуправителят на Националната здравноосигурителна каса д-р Димитър Петров в интервю за предаването „Тази сутрин“ по бТВ.\r\n„Още юли месец предложихме законодателни мерки за лекарствата, но всички те бяха стопирани в Министерството. А дори и без тях, събрахме около 70 млн. лева повече от предвиденото от отстъпки, което означава, че и по други механизми могат да бъдат освободени пари за новите формули“, каза още той и обясни, че мораториумът е абсолютен автогол, който е пробутан от експерти на правителството. „Авторите на тази идея са шефката на лекарствената дирекция в касата – д-р Галя Кондева и зам.-министър Жени Начева, която тогава беше съветник на Кирил Ананиев като председател на Надзорния съвет, както и проф. Плочев, който ги подписа тези неща и ги узакони. Мисля, че голяма част от депутатите не искаха да гласуват този мораториум, но тъй като щеше да изглежда като бламиране на новия министър, това мина. И нов потенциален автогол се бута в момента на министъра и на правителството и то от същите хора“, каза още д-р Петров.\r\nБившият подуправител на НЗОК коментира и темата с освобождаването му от поста. „Процесът беше взаимен, но инициативата е от проф. Плочев, който след малкото време, в което работихме, каза, че повече не може да работи с мен. Но после разбрах, че това е било под натиск на бившия екип на Министерството на здравеопазването и най-вече на зам.-министър Лидия Нейчева. Проф. Плочев не се появи, за да ми каже за какво става въпрос, но сигурно иска да си подмени екипа. Бившият министър проф. Петров е много добър професионалист, но по този начин не може да се избира директор на Здравната каса. В момента сме в ситуация, че критериите за избор на директор на НЗОК са принизени до по-ниско ниво отколкото за шеф на районна каса. Всяка такава институция, която управлява много пари, има един куп изисквания. А сега стана така, че управител на касата може да стане всеки с 3 години стаж“, каза още д-р Петров и уточни, че сегашният управител на НЗОК не познава терминологията. „Може ли да говори по телевизията, че не знае какво е Брутен вътрешен продукт и т.н. Второ, координацията на администрацията в касата в момента е на почти нулево ниво. А националният рамков договор трябва да бъде подписан до февруари“, обясни той.\r\nД-р Петров коментира, че проблемът с лекарствата  също може да бъде свързан с освобождаването му от поста на подуправител на НЗОК. „Първата работа на проф. Плочев беше да подмени някои ключови места – шефката на Дирекция „Лекарства“, главен секретар, инспекторат и т.н., защото иска да работи с доверени хора. В касата аз отговарях за цялата специализирана администрация и координацията. Проблемът е, че през подуправителя преминават всички преписки и становища преди да бъдат подписани – тоест, той ги координира и вижда всичко, което става. В момента такава длъжност практически няма и съчувствам на проф. Плочев, защото не съм убеден какво стига до него и какво той подписва. В момента касата оперативно се управлява от зам.-министър Жени Начева, която е председател на надзорния съвет, а това е нередно. Но от части вероятно е предизвикано, защото проф. Плочев трудно може да се справи с управлението на касата и това си личи от протоколите на надзорния съвет“, каза той.", "date": "2017.12.19", "title": "Д-р Димитър Петров: Мораториумът върху лекарствата е абсолютен автогол, който е пробутан от експерти на правителството"}
{"url": "http://www.focus-news.net/news/2017/12/19/2468787/nimh-zhalt-kod-za-znachitelni-valezhi-ot-snyag-e-v-sila-za-3-oblasti-na-stranata.html", "text": "Жълт код за значителни валежи от сняг е в сила за 3 области на страната днес. Това сочи справка на интернет страницата на Националния институт по метеорология и хидрология (НИМХ) към БАН. Предупреждението е обявено за областите Смолян, Кърджали и Хасково. Според прогнозата до обяд главно в Родопите се очакват значителни валежи от сняг и образуване на нова снежна покривка до около 25 cm.", "date": "2017.12.19", "title": "НИМХ: Жълт код за значителни валежи от сняг е в сила за 3 области на страната"}
{"url": "http://www.focus-news.net/news/2017/12/19/2468788/glavniyat-prokuror-sotir-tsatsarov-i-zamestnikat-mu-borislav-sarafov-shte-otkriyat-novata-sgrada-na-rp-chirpan.html", "text": "Главният прокурор Сотир Цацаров и заместникът му и директор на Национална следствена служба Борислав Сарафов ще открият новата сграда на Районна прокуратура – Чирпан (бул. „Георги Димитров“ № 59) днес от 11.00 часа, съобщиха от пресцентъра на Прокуратуратураа. Церемонията предвижда освещаване на сградата от Старозагорския митрополит Киприян. Гости на мероприятието ще бъдат председатели на окръжните и районни съдилища в Стара Загора и Чирпан, представители на Прокурорската колегия от настоящия и бивш Висш съдебен съвет, апелативният прокурор на Пловдив Иван Даскалов, административните ръководители на ОП – Стара Загора и РП – Чирпан, областният управител на Стара Загора, кметове на общини и др. \r\nСградата на РП – Чирпан е бивша собственост на Министерството на отбраната, предоставена за ползване на съдебната власт с Решение на Министерски съвет от 2016 г. Ремонтът е осъществен изцяло със средства от бюджета на Прокуратурата на Република България. До момента прокурорите и служителите от РП – Чирпан работеха при едни от най-тежките материално-битови условия. \r\nПрез настоящата година беше намерено решение на сградния проблем  на ОП – Видин, ОП и РП – Кюстендил, РП – Несебър и РП – Каварна.", "date": "2017.12.19", "title": "Главният прокурор Сотир Цацаров и заместникът му Борислав Сарафов ще открият новата сграда на РП – Чирпан"}
{"url": "http://www.focus-news.net/news/2017/12/19/2468789/mvr-ofitsialno-shte-badat-otkriti-renoviranite-sgradi-na-politsiyata-v-nova-zagora-i-v-elhovo.html", "text": "Заместник-министърът на вътрешните работи Красимир Ципов ще присъства днес на откриването на обновените сгради на районни управления в Нова Загора и в Елхово. Това съобщиха от пресцентъра на МВР.\r\nВ Нова Загора церемонията ще започне в 11.00 часа в присъствието на кмета на Община Нова Загора Николай Грозев, областния управител Чавдар Божурски, директора на ОДМВР - Сливен старши комисар Димитър Величков, както и представители на местната власт. \r\nВ Елхово откриването ще е в 14.00 часа пред сградата на районното управление. \r\nБлагодарение на постигнатото взаимодействие между местната власт и областните дирекции на МВР в Сливен и Ямбол реновирането на сградите е реализирано по програми за енергийната ефективност.", "date": "2017.12.19", "title": "МВР: Официално ще бъдат открити реновираните сгради на полицията в Нова Загора и в Елхово"}
{"url": "http://www.focus-news.net/news/2017/12/19/2468790/inzh-mihail-rashkov-api-700-mashini-obrabotvat-nastilkite-v-rayonite-sas-snegovalezh-vsichki-republikanski-patishta-sa-prohodimi-pri-zimni-usloviya.html", "text": "700 машини и 1 200 човека почистваха пътните настилки от републиканската мрежа в районите със снеговалеж през изминалата нощ. Всички пътища са проходими при зимни условия. Това каза инж. Михаил Рашков, в сутрешния блок на БНТ, съобщиха от пресцентъра на Агенция \"Пътна инфраструктура\". \r\nНай-силен през нощта бе снеговалежът в Родопите. Ограничено е движението на тежкотоварни автомобили над 12 тона по път II-37 Батак – Доспат, път III-842 Белово – Юндола, по път II-35 Троян – Кърнаре, в прохода Петрохан, както и в Превала и Шипка. Ограничено е движението и за МПС над 10 тона в проходите Вратник и Твърдишки. В Дюлински и Пампорово е забранено движението на моторни превозни средства над 3.5 тона.\r\nБез ограничения е преминаването през Айтоски, Котленски, Обзорски, Печинско, Предел, Републиката, Ришки и Рожен.\r\n27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Агенция „Пътна инфраструктура“ препоръчва на шофьорите, на които им предстои пътуване да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2017.12.19", "title": "Инж. Михаил Рашков, АПИ: 700 машини обработват настилките в районите със снеговалеж, всички републикански пътища са проходими при зимни условия"}
{"url": "http://www.focus-news.net/news/2017/12/19/2468791/v-unss-shte-se-provede-konferentsiya-vav-vrazka-s-proekt-za-povishavane-na-izsledovatelskiya-potentsial-na-universiteta.html", "text": "В УНСС ще се проведе конференция във връзка с проект за повишаване на изследователския потенциал на университета и подобряване на условията за провеждане на научни изследвания. Това съобщиха от пресцентъра на Университета за национално и световно стопанство (УНСС). Събитието ще се проведе от 10.30 часа днес в голямата конферентна зала. На конференцията ще бъде представен проектът BG05M2OP001-2.009-0012 „Повишаване на изследователския потенциал на УНСС и подобряване на условията за провеждане на научни изследвания – инвестиция с много измерения“, финансиран по схема за предоставяне на безвъзмездна финансова помощ BG05М2OP001-2.009 „Подкрепа за развитието на докторанти, постдокторанти, специализанти и млади учени – фаза 1“ по Оперативна програма „Наука и образование за интелигентен растеж“.\r\nЦелта на проекта е развитие на научноизследователския потенциал на УНСС за превръщането му в съвременен център за обучение, изследвания и иновации. Основните проектни дейности са насочени към подобряването на подготовката на студенти в ОКС „магистър“ и докторанти с оглед успешната им професионална реализация, повишаването на квалификацията на преподавателския състав в съответствие с изискванията на съвременната наука и информационните технологии, създаването на стимулираща среда за резултатна научноизследователска дейност.", "date": "2017.12.19", "title": "В УНСС ще се проведе конференция във връзка с проект за повишаване на изследователския потенциал на университета"}
{"url": "http://www.focus-news.net/news/2017/12/19/2468792/chez-razpredelenie-balgariya-zapochva-proekt-po-obezopasyavane-na-mrezhata-za-da-sahrani-zhivota-na-ptitsite.html", "text": "ЧЕЗ Разпределение България е социално отговорна компания и като собственик на електроенергийни съоръжения, които са в пряк досег с птиците, прилага дългосрочна политика по опазване на биоразнообразието. Това съобщиха от пресцентъра на ЧЕЗ. В изпълнение на своите цели, компанията стартира проект, в рамките на който, ще изпълни различни дейности по обезопасяване на мрежата, за да съхрани живота на птиците. Началото на проекта ще бъде дадено в 10.30 часа днес в Зала „Еспланада“ на Хотел „Експо“, на бул. „Цариградско шосе“ 149.\r\nПроектът „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България” – е финансиран по програма LIFE на Европейския съюз.", "date": "2017.12.19", "title": "ЧЕЗ Разпределение България започва проект по обезопасяване на мрежата, за да съхрани живота на птиците"}
{"url": "http://www.focus-news.net/news/2017/12/19/2468793/blagoevgrad-kmetat-d-r-atanas-kambitov-shte-vrachi-otlichieto-sportist-na-godinata-za-2017-g-na-ofitsialna-tseremoniya-v-zala-skaptopara.html", "text": "Кметът д-р Атанас Камбитов ще връчи приза „Спортист на годината” за Благоевград 2017 г. на официална церемония в зала „Скаптопара”. Това съобщиха от пресцентъра на Община Благоевград. Официалното откриване на церемонията ще бъде от 19.00 часа в зала „Скаптопара”. Спортно събитие №1 на Благоевград ще събере изявени бивши и настоящи спортисти, треньори и деятели на спорта, прославили Благоевград и страната ни по целия свят. Сред категориите, в които ще бъдат отличени заслужили спортисти, са „Мъже и жени“, „Младежи, юноши и девойки до 18 години“, „Треньор“, „Феърплей“, „Хора в неравностойно положение“.   \r\nС всяка изминала година тържественото връчване на приза „Спортист на годината” на Благоевград разширява параметрите си, благодарение на многобройните спортисти, които извоюват титли и отличия за Благоевград. Това е и причината в града да се обособяват повече места за спорт и нови терени, където младите надежди да тренират. \r\nПолитиката на кмета на Община Благоевград д-р Атанас Камбитов в посока подобряване на базата и условията за спортистите е фокус на работата на Общината и през следващите години.", "date": "2017.12.19", "title": "Благоевград: Кметът д-р Атанас Камбитов ще връчи отличието „Спортист на годината” за 2017 г. на официална церемония в зала „Скаптопара”"}
{"url": "http://www.focus-news.net/news/2017/12/19/2468794/der-tagesspiegel-germaniya-pochita-pametta-na-zhertvite-ot-teroristichniya-atentat-v-berlin.html", "text": "Във вторник, 19 декември, се навършва една година от терористичния атентат на традиционния коледен базар на „Брейтшайдплац“ във федералната германска столица Берлин, отбелязва вестник Der Tagesspiegel. \r\nПаметта на 12-те жертви на атаката, извършена от тунизиеца Анис Амри ще бъде почетена с възпоменателна церемония на площада. Освен канцлера Ангела Меркел, на събитието ще присъства държавният глава на ФРГ Франк-Валтер Щайнмайер и министри от федералното правителство. \r\nВ навечерието на годишнината, Меркел се срещна с жертви и близки на загиналите. Те бяха приети в сградата на Канцлерството в Берлин в следобедните часове на понеделник. \r\nГодина след ислямистката атака, вече е ясно, че тунизиецът, отговорен за терористично нападение на традиционния коледен базар във федералната столица Берлин, го е планирал още от пристигането си в Германия.\r\nАмри е регистриран от германските власти на 6 юли 2015 г. Още от самото си пристигане в страната той е бил придружаван от предполагаем джихадист, който властите са подозирали в членство в близкоизточната радикална групировка „Ислямска държава“. И не само – тунизиецът е бил в непрекъснат контакт с членове на организацията, базирани в Либия, откъдето са му давани директни инструкции. През декември 2015 г. Амри е дал ясни индикации, че има план за това как да убие множество хора в Германия. \r\nПо препоръка на либийските си наставници Амри е използвал най-малко пет различни профила за социалната мрежа „Фейбсук“ и десет различни телефонни номера. Според изданието, германските спецслужби са били наясно, че тунизиецът е опасен. Въпреки това е взето решение да бъде допуснат в страната.Агенция „Фокус“ припомня: \r\nНа 19 декември 2016 г. тунизиецът Анис Амри открадна камион, уби неговия шофьор, след което се вряза с превозното средстви на коледен базар в Берлин, убивайки 11 души и ранявайки десетки други. Тереза Герова", "date": "2017.12.19", "title": "Der Tagesspiegel: Германия почита паметта на жертвите от терористичния атентат в Берлин"}
{"url": "http://www.focus-news.net/news/2017/12/19/2468795/pregled-na-osnovnite-temi-v-dobrudzhanskiya-pechat.html", "text": "„Референдума в Генерал Тошево отхвърли проучването и добива на природен газ в общината“, съобщава на първа страница вестник „Нова добруджанска трибуна“. Добруджанци се готвят за нови протести, ако централната власт не се съобрази с мнението им Добруджа да остане житницата на България. Актуалният въпрос сега е дали ще бъде направена среща с премиера Бойко Борисов. По повод проведения референдум е публикувано и изявление на кмета на Генерал Тошево Валентин Димитров, който отправя думи на благодарност на всички, дали своя вот, на земеделците от региона и на Инициативния комитет, който се обяви против инвестиционното намерение. „Вековният дъб в Тервел с престижно второ място в националния конкурс „Дърво с корен“, съобщава изданието. Дървото е над 400-годишно. Номинацията за него е дошла от ученици и учители от СУ „Йордан Йовков“. Първото място е за трите величествени вековни секвои в местността Ючбунар край село Богослов, община Кюстендил. От спортната страница – „Тихомир Иванов е атлет на годината, Валентин Андреев е №9, в Топ 20 са Милица и Радосвета“, съобщава изданието. В класацията на специализирано списание за атлетика има и добричлии – Милица Мирчева и Радосвета Симеонова, съответно заемащи 16-то и 20-то място, а картотекираният гюллетласкач за СКЛА Добрич Георги Иванов е 18-ти. \r\nВодеща тема в другия регионален всекидневник „Добруджанска трибуна“ е също тази за референдума, който бе проведен в Генерал Тошево – „Жителите на Община Генерал Тошево заявиха категорично, че не искат добив на газ, а земеделие“. Над 6 600 души са гласували в неделя от имащите право на глас над 12 000 души. Гласувалите с „не“ съставляват само малко над 2%, 34 са невалидните бюлетини, което съставлява 0,54% от общия брой, над 96% са гласували с „да“ на въпроса: Против ли сте Община Генерал Тошево чрез Общинския съвет или кмета на Общината да одобрява устройствени планове, определящи територии за проучване, добив, преработка на следните подземни богатства: нефт, природен газ, твърди горива, минни отпадъци? „Корабът на дядо Коледа акостира в Каварна“, съобщава вестникът. Корабчето е спряло при нос Чиракман, символ на морския град. До 21 декември дядо Коледа ще се среща с деца в Народно читалище „Съгласие – 1980 г.“, там децата ще могат да си направят и снимка с него за спомен. „Кметът на Добрич: Наградата от Синдиката на учителите е признание за целия екип“, това е заявил Йордан Йорданов на брифинг по повод връчения му приз, съобщава изданието. Възстановяването на Съвета за тристранно сътрудничество е едно нещата, направени от екипа в посока на оптимизация на работата в сферата на образованието. За пореден път Синдиката е определил синдикалист на годината и той също е от Добрич – Лилия Кръстева, старши учител по математика в СУ „Димитър Талев“.", "date": "2017.12.19", "title": "Преглед на основните теми в добруджанския печат"}
{"url": "http://www.focus-news.net/news/2017/12/19/2468796/babh-zapochva-zasileni-proverki-za-bezopasnostta-na-hranite-vav-vrazka-s-kolednite-i-novogodishni-praznitsi.html", "text": "От днес Българската агенция по безопасност на храните (БАБХ) започва засилени проверки, по повод коледните и новогодишни празници. Това съобщиха от пресцентъра на Агенцията. Ще се инспектират предприятия за производство и търговия с храни, складове на едро, заведения за обществено хранене, обекти за търговия на дребно, пазари и борси. Инспекторите ще следят за произхода, сроковете, условията на съхранение и правилното етикетиране на храните, както и регистрацията на обектите и съответствието на сградов фонд и оборудване.\r\nЦелта е да се гарантира безопасността на храните и да се предотврати всеки опит на недобросъвестни производители или търговци за злоупотреби, за да могат потребителите спокойно да посрещнат празничните дни. По време на празниците Агенцията по безопасност на храните ще има дежурни екипи. Те ще извършват проверки по сигнали за нередности, които потребителите ще могат да подават онлайн, или да използват за това горещия телефон на БАБХ – 0700 122 99.", "date": "2017.12.19", "title": "БАБХ започва засилени проверки за безопасността на храните във връзка с коледните и новогодишни празници"}
{"url": "http://www.focus-news.net/news/2017/12/19/2468797/montana-snyag-vali-na-prohoda-petrohan-patyat-e-prohodim.html", "text": "Сняг вали на прохода Петрохан, пътят е проходим. Това каза за Радио „Фокус“ – Видин дежурният служител в Областно пътно управление – Монтана. Той посочи, че снежната покривка на прохода е 3 см. Две машини са излезли да опесъчават пътната настилка на прохода. Температурата на въздуха на Петрохан е минус 3 градуса.\r\nАнна ЛОЗАНОВА", "date": "2017.12.19", "title": "Монтана: Сняг вали на прохода Петрохан, пътят е проходим"}
{"url": "http://www.focus-news.net/news/2017/12/19/2468798/ombudsmanat-maya-manolova-imashe-smisal-ot-natiska-mi-nad-kevr-za-tsenata-na-vodata-zashtoto-v-poslednoto-si-reshenie-sa-se-saobrazili-s-argumentite-mi-che-manipulirat-chislata.html", "text": "Имаше смисъл от натиска, който оказах на КЕВР, защото в последното си решение са се съобразили с аргументите ми, че манипулират числата. Това каза омбудсманът Мая Манолова в интервю за предаването „Тази сутрин“ по бТВ.\r\n„Решението на КЕВР за повишаване на цената на водата е незаконно и това може да бъде доказано пред съд. В координация съм с главния прокурор Сотир Цацаров, а днес имам среща с ръководителя на Върховна административна прокуратура, за да му представя моя анализ и Прокуратурата да протестира тези решения. Всъщност имаше и смисъл от натиска, който оказах на КЕВР, защото макар и да отричаха, в последното решение са се съобразили с аргументите ми, че манипулират числа и по отношение на инфлацията са взели коректните цифри. По този начин в Ямбол вместо с 20% водата е увеличена със 17%, а във Враца вместо с 13% - с 11%. Наистина КЕВР си прави каквото си иска и използва еквилибристики, така че да осигури максимално висока пределна цена, за да могат ВиК дружествата да събират максимално пари от хората и да имат максимални печалби. Те са се съобразили за всичките 15 области, тъй като в доклада бяха взели информация от декември 2016 г., а в същото време в наредбата пише, че инфлацията, с която се увеличава цената на водата, трябва да се вземе от момента, в който е определена първата цена за ценовия период. И тъй като решенията са след месец септември, трябваше да се вземат числа от 1 октомври до 1 ноември, от 1 ноември до 1 декември и т.н. И в момента, в който са коригирали числата по начина, по който аз ги разобличих, в крайна сметка окончателното решение е паднало с по 3 пункта в тези 15 области“, каза още Манолова и посочи, че другият голям проблем е в нечестното използване на един друг критерий от страна на КЕВР – социалната поносимост към цената на водата.\r\n„КЕВР има ангажимент да провери колко коректно са изготвени бизнес плановете, но според експерти там числата за оперативните разходи в бъдеше време са завишени. Това е числителят на формулата, който е завишен, а знаменателят – очакваните бъдещи фактурирани количества вода, е занижен. Моето твърдение е, че това трябва да бъде проверено чрез съдебна проверка. Трябва да се разбере защо КЕВР е взела данните от по-високото изследване на Националния статистически институт (НСИ) от средните месечни доходи на домакинствата. А разликата между двете изследвания е 100%. И твърдя, че ако бяха взети данните от по-ниското изследване на средно месечните доходи на домакинствата, което е официално обявено от НСИ, в три от областите изобщо нямаше да има увеличение на водата – Монтана, Кърджали и Силистра. Очаквам да коригират цената на водата надолу, така че поне хората от малките населени места, където има много ниски доходи, хората да не усещат толкова силно тази несправедливост“, каза омбудсманът.", "date": "2017.12.19", "title": "Омбудсманът Мая Манолова: Имаше смисъл от натиска ми над КЕВР за цената на водата, защото в последното си решение са се съобразили с аргументите ми, че манипулират числата"}
{"url": "http://www.focus-news.net/news/2017/12/19/2468799/der-spiegel-godina-sled-teroristichniya-atentat-v-berlin-germanskiyat-pravosaden-ministar-prizna-za-neadekvatnost-na-pomoshtta-za-zhertvite.html", "text": "На първата годишнина от нападението на традиционния коледния базар в германската столица Берлин федералният министър на правосъдието Хайко Маас (ГСДП) призна, че помощта за жертвите е била неадекватна, съобщава изданието Der Spiegel.\r\n„Не бяхме достатъчно подготвени за последствията от тази терористична атака. Можем само да се извиним за жертвите и на оцелелите“, пише Маас в коментар за водещо берлинско издание. \r\n„Има една вечна задача за политиката в една демократична държава – да се учи от грешките си и да поема своята отговорност“, допълва германският социалдемократ.\r\nПрез последните седмици, предшестващи първата годишнина от най-кървавия терористичен атентат в Германия, се наблюдаваше засилена критика към федералното германско правителство. Близки и роднини на жертвите, загинали при ислямисткото нападение на площад „Брайдшайтплац“ обвиниха управляващите в провал в отворено писмо, адресирано до канцлера на ФРГ Ангела Меркел. \r\nКурт Бек, който представлява пред федералния парламент жертвите на атентата от 19 декември 2016 г., призова за предприемането на допълнителни мерки. \r\nНа първо място Бек предложи създаването на служба за оказване на помощ на мястото на терористичното нападение, която ще съдейства за предоставяне на информация на роднини и ще оказва психическа помощ на жертвите и семействата им.  \r\nВторото му предложение бе за създаване на постоянно действащ консултативен център за жертви, който ще попада под юрисдикцията на Министерството на правосъдието на ФРГ. Предвидено е и отделянето на повече средства за засегнатите от тероризма. \"Трябва да подобрим значително материалната подкрепа. Обезщетение от 10 хил. евро за съпруг, родител или дете, пет хиляди евро за братя или сестри. В някои държави плащат два пъти по-големи суми\", подчерта Бек. \r\nСъгласно думите му, държавата трябва да е по-активна и да демонстрира солидарност към жертвите на тероризма и техните близки. \"Критиката на роднините, че канцлерът (Ангела Меркел - бел. р.) не е разговаряла с тях, е разбираема според мен\", коментира Бек. Тереза Герова", "date": "2017.12.19", "title": "Der Spiegel: Година след терористичния атентат в Берлин – германският правосъден министър призна за „неадекватност“ на помощта за жертвите"}
{"url": "http://www.focus-news.net/news/2017/12/19/2468800/sofiya-s-opasnost-za-zhivota-ostava-43-godishniyat-mazh-koyto-beshe-prostrelyan-na-ul-dunav.html", "text": "С опасност за живота остава 43-годишният мъж, който беше прострелян на ул. \"Дунав\". Това съобщиха от пресцентъра на ВМА, където пострадалият е настанен. Мъжът е приет във ВМА на 18 декември 2017 г. с огнестрелно нараняване. Пациентът е в тежко състояние и с опасност за живота. Вчера вечерта му е направена втора операция, множество преливания на кръв и плазма, както и тежка медикаментозна поддръжка на жизнените функции.", "date": "2017.12.19", "title": "София: С опасност за живота остава 43-годишният мъж, който беше прострелян на ул. \"Дунав\""}
{"url": "http://www.focus-news.net/news/2017/12/19/2468801/pregled-na-osnovnite-temi-v-shumenskiya-pechat.html", "text": "„Областният управител блокира приемането на плана на ВиК за управление на активите“ е водещото заглавие във вестник „Шуменска заря“. Изненадващо развитие по време на заседанието на Асоциацията на ВиК. Областният управител е получил мандат от МРРБ да не гласува Плана за стопанисване, експлоатация и поддръжка на активите. От МОСВ получи мандат да гласува със „за“. Това определено е изненадващо обрат на ситуацията, след като с бурни дебати в общинските съвети упълномощиха своите представители в Асоциацията да гласуват „за“ или „против“. Причината да се стигне до новото внасяне на плана в общинските съвети е указанието на МРРБ, а именно в плана не е отразена част от информацията, която се изисква по Приложение 10 на сключения договор. „Икономическата комисия е „за“ увеличение на общинските такси“, съобщава ежедневникът. Промените в Наредбата за изменение и допълнение на Наредбата за определянето и администрирането на местните такси и цени на услуги на територията на община Шумен мина през дискусията на Икономическата комисия към Общинския съвет. Администрацията предлага промяна към по-висока стойност на някои от местните такси и цени на услуги, които извършва тя и общинските предприятия. „Общината прави компромис, съветници не относно таксите за детските градини“, информира изданието. „Областният управител на Шумен отчете дейността на администрацията, която ръководи“, пише вестникът. На последната си пресконференция областният управител на Шумен Стефан Желев отчете какви са били приоритетите на институцията, която ръководи и как тези приоритети се изпълняват. „През тези 7 месеца работихме по следните приоритети: контрол по спазване на законността и работа за повишаване на ефективността на държавните институции, икономическо развитие на областта и частично ликвидиране на неравномерното развитие на общините, създаване на условия за реализиране на инвестициите във в и к сектора, за да се вдигне качеството на питейната вода, превенция на бедствия и аварии и въвеждане на електронното управление“, каза Стефан Желев. „Ученици пресъздават празнични обичаи в България и Русия“ е акцент от вътрешните страници в броя. Открит урок за традициите и обичаите, свързани с Рождество Христово и Нова година в България и Русия, проведоха ученици от Средно училище „Г. С. Раковски” в Котел. Той бе подготвен от учителката по руски език Пенка Кирова и учителката по професионална подготовка Красимира Иванова. Увлекателно и интересно учениците от 10-ти Б клас разказаха как посрещат Коледа и Нова година българите и руснаците, какво е общото и различното в празничната обредност на двата народа. Откритият урок завърши с демонстрация на типичните за двата празника ястия от руската и българска кухня, приготвени от самите ученици, които са със специалност готвач.", "date": "2017.12.19", "title": "Преглед на основните теми в шуменския печат"}
{"url": "http://www.focus-news.net/news/2017/12/19/2468802/dobrich-patnite-nastilki-na-teritoriyata-na-oblastta-sa-mokri-i-na-mesta-zasnezheni.html", "text": "Пътните настилки са мокри и на места заснежени, а по усойните райони – частично заледени и обработени, предаде кореспондент на Радио „Фокус” – Варна. Няма въведени ограничения на движението на автомобили. Времето в Добрич е облачно, вали слаб сняг, температурата е около 1 градус към 8.30 часа. \r\nЖулиета НИКОЛОВА", "date": "2017.12.19", "title": "Добрич: Пътните настилки на територията на областта са мокри и на места заснежени"}
{"url": "http://www.focus-news.net/news/2017/12/19/2468803/sofiya-v-galeriya-sredets-shte-bade-otkrita-izlozhba-zhivopis-na-hudozhnika-keazim-isinov.html", "text": "В галерия „Средец“ ще бъде открита изложба живопис на художника Кеазим Исинов. Това съобщиха от пресцентъра на Министерство на културата. Откриването ще се състои днес от 18.00 часа в галерия „Средец“. С тази експозиция престижната галерия на Министерството на културата (МК) отбелязва края на изложбената 2017 г. и началото на 2018.\r\nНа откриването са поканени да говорят писателят Стефан Цанев и изкуствоведът доц. Дора Каменова. В експозицията са представени над 40 платна от различни формати, сред които има и нови, непоказвани работи. Авторът се вълнува от сезоните, от фолклорните мотиви, от отзвука от отминали исторически епохи. Темите му препращат към борбата между доброто и злото, към смисъла на човешкото присъствие, към редуването на сезоните. Любов, вяра,  милосърдие, изкуство,  труд,  рождество, възкресение – това са само част от ключовите думи в изложбата. По своеобразен начин с настоящата експозиция Кеазим Исинов поставя и въпроса за новото начало.\r\nКеазим Исинов е роден в с. Садовец, Плевенска област, на 16 април 1940 г. Завършва Художествената гимназия през 1960 г., а през 1968 г. - специалност \"Живопис\" в класа на проф. Ненко Балкански в Националната художествена академия. Работи също малка пластика, скулптура и миниатюра. Носител е на многобройни авторитетни награди, сред които - „Художник  на хилядолетието“ (2005 г., Холандия) и орден „Св. св. Кирил и Методий“, първа степен (2006 г.), „Златен век” на МК.\r\nИзложбата в галерия „Средец” продължава до 5 януари 2018 г.", "date": "2017.12.19", "title": "София: В галерия „Средец“ ще бъде открита изложба живопис на художника Кеазим Исинов"}
{"url": "http://www.focus-news.net/news/2017/12/19/2468804/pazardzhik-ogranicheno-e-dvizhenieto-na-tezhkotovarni-mps-po-tri-planinski-otsechki-v-oblastta-poradi-snegopochistvane.html", "text": "Проходими при зимни условия са пътищата на територията на област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Около 5 см е снежната покривка в равнинната част на региона, над 15 см в планинската. Пътните настилки са мокри, по усойните места заледени и заснежени, но почистени и опесъчени. Въведени са и ограничения за товарните автомобили. Забранено е преминаването на МПС над 12 тона с ремаркета и полуремаркета по двете планински отсечки Батак - Доспат, Белово - Юндола и Велинград - Юндола - Аврамови колиби поради снегопочистване. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2017.12.19", "title": "Пазарджик: Ограничено е движението на тежкотоварни МПС по три планински отсечки в областта поради снегопочистване"}
{"url": "http://www.focus-news.net/news/2017/12/19/2468805/ministar-petkova-poe-rotatsionnoto-predsedatelstvo-na-saveta-transport-telekomunikatsii-i-energetika-chast-energetika.html", "text": "На последното формално заседание българският енергиен министър Теменужка Петкова пое председателството на Съвет „Транспорт, телекомуникации и енергетика“, част „Енергетика“ от министъра на икономиката и инфраструктурата на Естония г-жа Кадри Симсон, съобщиха от пресцентъра на министерството. Петкова благодари на естонското председателство за значителните постижения в изпълнение на общата програма на триото Естония, България и Австрия. В рамките на заседанието на Съвета заедно с останалите енергийни министри на ЕС постигнахме общ подход по законодателни актове от пакета „Чиста енергия за всички европейци“ – регламента за управление на Енергийния съюз, директивите за електроенергия и енергия от ВЕИ и регламента за електроенергията. „Ще работим активно за насърчаване партньорствата на всички равнища на основата на интегриран подход и съвместно сътрудничество, с фокус към засилване на регионалното сътрудничество със Западните Балкани“, подчерта министър Петкова. \r\n„Изграждането на стабилен Европейски енергиен съюз и постигане на положителни резултати по текущите теми от дневния ред на Съвета на ЕС са основен акцент в програмата ни за първото българско председателство. За нас е важно осъществяването на поетапен и икономически обоснован преход към ниско-въглеродна енергетика, при отчитане на националните специфики на енергийния сектор във всяка държава-членка“, каза Петкова. По думите на енергийния министър страната ни ще участва в постигането на по-нататъшен напредък в дискусиите по законодателния пакет „Чиста енергия за всички европейци“. Сред основните цели за България е развитие потенциална на регионалното сътрудничество чрез изграждане на липсващата инфраструктура, с цел гарантиране сигурността на енергийните доставки. За осигуряване на енергийна сигурност в Югоизточна Европа от ключово значение е функционирането на газови връзки със съседните страни, както и изграждането на европейски газоразпределителен център на Балканите, допълни българският енергиен министър при представяне програмата на българското председателство в енергийния сектор. \r\nПрез следващите шест месеца се предвижда провеждането на редовни съвети на енергийните министри, както и над двадесет конференции и срещи по енергийни теми, които ще се проведат в България.", "date": "2017.12.19", "title": "Министър Петкова пое ротационното председателство на Съвета „Транспорт, телекомуникации и енергетика“, част „Енергетика“"}
{"url": "http://www.focus-news.net/news/2017/12/19/2468806/haskovo-kmetat-dobri-belivanov-shte-poseti-dg-vihrogonche-v-selo-kozlets-koyato-beshe-remontirana-sas-sredstva-ot-byudzheta-na-obshtinata.html", "text": "Кметът Добри Беливанов ще посети ДГ \"Вихрогонче\" в село Козлец, която беше ремонтирана със средства от бюджета на Общината. Това съобщиха от пресцентъра на Община Хасково. Събитието ще се състои в 10.00 часа днес в детската градина в село Козлец. Това е една от градините в селата, където приключи ремонтът със средства от бюджета на Общината.", "date": "2017.12.19", "title": "Хасково: Кметът Добри Беливанов ще посети ДГ \"Вихрогонче\" в село Козлец, която беше ремонтирана със средства от бюджета на Общината"}
{"url": "http://www.focus-news.net/news/2017/12/19/2468807/blagoevgrad-v-bansko-shte-se-provede-zaklyuchitelna-preskonferentsiya-po-proekt-nezavisim-zhivot-v-obshtina-bansko.html", "text": "Заключителна пресконференция по проект „Независим живот в община Банско” ще се проведе в курортния град днес. Това съобщиха от пресцентъра на Община Банско. Събитието ще започне в 15.00 часа, а мястото на неговото провеждане е Посетителски информационен център – град Банско. Проектът се осъществява с финансовата подкрепа на Оперативна програма „Развитие на човешките ресурси“, съфинансирана от Европейския социален фонд на Европейския съюз. В пресконференцията участие ще вземат Георги Икономов – кмет на община Банско и Ивайло Ръхов, ръководител на проекта.", "date": "2017.12.19", "title": "Благоевград: В Банско ще се проведе заключителна пресконференция по проект „Независим живот в община Банско”"}
{"url": "http://www.focus-news.net/news/2017/12/19/2468808/kommersant-v-rusiya-e-izvarshena-parva-po-roda-si-kiberataka-chrez-platezhnata-sistema-swift.html", "text": "По данни на вестник „Коммерсант“ в Русия за първи път е извършена успешна кибератака чрез глобалната междубанкова финансова система SWIFT. По предварителна информация в атаката е замесена група, наречена „Кобалт“. \r\nВ световен план има и други прецеденти с кибератаки чрез  SWIFT. В този случай обаче слабото място вероятно не е системата, а самата банка. Нейното име не се разкрива, както и стойността на открадната сума, но източник на изданието припомня, че неотдавнашен одит на Централната банка на Руската федерация е показал проблеми с информационната сигурност на конкретната финансова институция.\r\nКибератаката е извършена на 15 декември, разкриха за вестника специалисти по сигурността.Тереза Герова", "date": "2017.12.19", "title": "„Коммерсант“: В Русия е извършена първа по рода си кибератака чрез платежната система SWIFT"}
{"url": "http://www.focus-news.net/news/2017/12/19/2468809/spisanie-business-lady-shte-vrachi-svoite-godishni-nagradi-za-blagotvoritelnost-i-sotsialna-otgovornost-zlatno-sartse.html", "text": "”Днес  от 19.30 ч. в хотел „Маринела“ ще се проведе четвъртото издание на Годишните награди за благотворителност и корпоративна социална отговорност на списание Business Lady – „Златно сърце”. Това съобщиха организаторите. Целта на инициативата е да даде публично признание и да поощри усилията на бизнеса, неправителствения сектор, медиите и отделната личност, дали своя принос на обществото, участвайки в различни социални проекти. \r\nНаградите „Златно сърце” се присъждат за инициирани, реализирани и/или подкрепени обществено значими кампании и социални инициативи в различни категории, сред които Подкрепа на беззащитните; Зелена планета; Спортни инициативи; Културни проекти; Корпоративен гражданин; Устойчиво развитие; Образование, обучение и развитие; Информационни кампании за превенция и устойчивост; Медиите и социалните каузи; Здравеопазване и здравни инициативи; НПО в действие; Цялостна социално отговорна политика и др. Награда „Златно сърце” може да получи всяка българска или международна институция, или отделна личност, социално ангажирана на територията на България.\r\nПо време на събитието ще се проведе благотворителна кампания за подкрепа развитието на талантливи български деца. Част от тях ще имат възможност да присъстват и да покажат потенциала и таланта си пред гостите. Проектът „Таланти в действие“ е част от дейността на сдружение „Успешни в България”, основано от дамите от Business Lady Club. Всички присъстващи ‹златни сърца› на церемонията ще могат да допринесат с дарение за реализацията на децата таланти. Повече информация за децата таланти можете да намерите тук:  https://www.facebook.com/businesslady.eu/. \r\nСред основни цели на сдружение „Успешни в България” е да работи активно за личностното и духовно развитие на българските деца и млади хора, като ги подпомага да развият своя потенциал и да се реализират успешно в България. Също така да помага за професионалното ориентиране, за развитието на предприемаческия дух и начин на мислене у децата, да подпомага връзката и координацията между бизнеса и образованието.\r\nПартньори на инициативата тази година са Business Lady Club, радио Витоша и радио Фокус, информационна агенция Фокус, информационна агенция Кросс, интернет порталите Mail.BG, Radar.BG, b2bmedia, Manifesto.BG, Flashnews.bg. На официалната церемония ще присъстват над 130 официални лица, политици, дипломати, представители на бизнеса и различни държавни, неправителствени и частни институции и фондации, медии, гости и приятели на списанието.\r\nВодещи на събитието по традиция ще бъдат актьорът Явор Ралинов и актрисата и писателка Албена Ставрева. За доброто настроение на гостите ще се погрижат танцьорите Анджелина Кръстева и Матю Кръстев от Спортен клуб за спортни танци „София данс”, неколкократни шампиони на България и медалисти от балкански и европейски състезания.", "date": "2017.12.19", "title": "Списание Business Lady ще връчи своите годишни награди за благотворителност и социална отговорност – „Златно сърце"}
{"url": "http://www.focus-news.net/news/2017/12/19/2468810/dobrich-detsa-ot-9-ta-detska-gradina-shte-posetyat-obshtinata-za-da-otpravyat-koleden-pozdrav-kam-administratsiyata-i-obshtinskite-savetnitsi.html", "text": "Днес от 10.00 часа, по време на почивката в рамките на заседанието на Общинския съвет, във фоайето на Община Добрич деца от 9-та детска градина ще отправят коледен поздрав към администрацията и общинските съветници. Това съобщиха от пресцентъра на Общината.", "date": "2017.12.19", "title": "Добрич: Деца от 9-та детска градина ще посетят Общината, за да отправят коледен поздрав към администрацията и общинските съветници"}
{"url": "http://www.focus-news.net/news/2017/12/19/2468811/plovdiv-obshtinskiyat-savetnik-ot-gerb-ivan-vichkov-shte-provede-priemna-za-grazhdani.html", "text": "Общинският съветник от ГЕРБ в Общински съвет – Пловдив Иван Вичков ще проведе приемна за граждани от 16.00 до 18.00 часа днес в офиса на ГЕРБ в район „Тракия” в блок 91. Това съобщиха от пресцентъра на ПП ГЕРБ. Иван Вичков е член на Постоянната комисия „Здравеопазване и социални дейности”.\r\nНа 20 декември 2017 г. ще се проведат приемни с граждани на общински от ГЕРБ в Общински съвет - Пловдив, както следва:\r\nРадослава Ташкова - председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А. \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А. \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А. \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5. \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5. \r\nНа 21 декември 2017 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9. \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9. \r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91. \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5. \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2017.12.19", "title": "Пловдив: Общинският съветник от ГЕРБ Иван Вичков ще проведе приемна за граждани"}
{"url": "http://www.focus-news.net/news/2017/12/19/2468813/sofiya-vremenno-e-zatrudneno-dvizhenieto-po-pat-18-sofiyski-okolovrasten-pat-ot-kazichene-do-avtomagistrala-trakiya.html", "text": "Временно е затруднено движението по път II-18 Софийски околовръстен път от Казичене до автомагистрала „Тракия“. Това съобщиха от пресцентъра на Агенция \"Пътна инфраструктура\". Трафикът се осъществява с пропускателен режим, поради горящ автомобил. Шофьорите да се движат с повишено внимание, като следват указанията на \"Пътна полиция\".", "date": "2017.12.19", "title": "София: Временно е затруднено движението по път II-18 Софийски околовръстен път от Казичене до автомагистрала „Тракия“"}
{"url": "http://www.focus-news.net/news/2017/12/19/2468814/burgas-posolstvoto-na-republika-indoneziya-v-balgariya-organizira-ekzotichna-izlozhba.html", "text": "Посолството на Република Индонезия у нас, в сътрудничество с бургаската школа по батик с ръководител Златка Бобева към читалище \"Асен Златаров\", организират екзотична изложба в Магазия 1, Пристанище \"Бургас\". Тя ще бъде открита от 17.30 часа днес. Това съобщиха от пресцентъра на Община Бургас. В програмата е предвидена и демонстрация на прочутите индонезийски танци. Изложбата е част от поредица събития за отбелязване на 61 години дипломатически отношения между Индонезия и България, и 72 години независима Индонезия. Бургазлии са добре дошли да я разгледат на 19 и 20 декември. След това тя ще отпътува към друго място.\r\nТекстилът батик, който ще бъде показан в тази изложба, в по-голямата си част датира от ранния ХХ век до настоящето и е част от личната колекция на Нейно Превъзходителство Сри Астари Расджид - посланик на Република Индонезия за България, Албания и Македония.\r\nБатик е една от най-високо развитите форми на изкуство м Индонезия и заема специално място в историята и културата на страната. През 2009 г.  индонезийският батик е признат от ЮНЕСКО за шедьовър в нематериалното наследство на човечеството.\r\nРазвитието на батика в Индонезия е повлияло силно върху нейните традиции и култура. Последователно навлезлите религии (хиндуизъм, будизъм и ислям), колонизаторските вълни (китайска, индийска, арабска, португалска, холандска и английска), както и развитието на високоизтънчена култура в дворовете на Ява и Суматра, всички това е оставило своя отпечатък върху индонезийския батик.", "date": "2017.12.19", "title": "Бургас: Посолството на Република Индонезия в България организира екзотична изложба"}
{"url": "http://www.focus-news.net/news/2017/12/19/2468815/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на водоснабдителното дружество. \r\nВъв връзка с монтаж на редуктор за налягане на ул. „Братя Бартел“ в жк. „Овча купел“ 2, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бл. 505, бл. 503, бл. 502, бл. 501. Със слабо налягане на водата ще бъде районът на: ул. „Монтевидео“, бул. „Президент Линкълн“, ул. „Кърпикожух“, ул. „Кукуряк“, бул. „Президент Линкълн“, ул. „Кукуряк“, ул. 675, ул. 662, ул. „Монтевидео“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Президент Линкълн“ ъгъла с ул. „Анастасия Димитрова“.\r\nВъв връзка с подмяна на спирателен кран до бл. 110, жк. „Западен парк“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бл. 110, бл. 111, бл. 113, бл. 114. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 110.\r\nВъв връзка с подмяна на сградно водопроводно отклонение на ул. „Обреща“, кв. „Горубляне“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Обреща”; по ул. „Самоковско шосе“ от ул. „Обреща“ до бул. „Копенхаген“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обреща“  ъгъла с ул. „Самоковско шосе“.\r\nВъв връзка с подмяна на сградно водопроводно отклонение на ул. „Мургаш“, с. Яна се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Юрий Гагарин“, ул. „Стефан Стамболов“, ул. „Миньорска“, ул. „Васил Левски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“  ъгъла с ул. „Миньорска“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/19/2468816/ekathimerini-partiyata-nezavisimi-gartsi-popari-optimizma-v-spora-za-imeto.html", "text": "Гръцкият министър на отбраната Панос Каменос „тегли чертата“ на употребата на „Македония“ - партията „Независими гърци“, която е коалиционен партньор на управляващата СИРИЗА, попари оптимизма от възобновяването на преговорите между Атина и Скопие за разрешаване на т.нар. спор за името, коментира електронното издание Ekathimerini.\r\nГоворейки от военния лагер „Далипи\" в северния пристанищен град Солун, председателят на „Независими гърци“ Панос Каменос заяви, че неговата партия няма да даде съгласието си за име на северозападната съседка, което включва термина „Македония\".\r\nКаменос, който е и министър на отбраната, припомни, че през 1992 г., по време на среща на лидерите на гръцките политически партии при тогавашния президент Константин Караманлис е постигнато съгласие използването на думата „Македония\" за името на съседната държава да не бъде основа за започване на преговори между Атина и Скопие.\r\nПрез 2007 г. обаче Гърция обяви, че ще се съгласи на употребата на термина „Македония\", ако той бъде използван в комбинация с друга дума – стъпка, която Атина приема като огромен компромис в дългогодишния спор със Скопие. \r\nСъпротива по този въпрос от страна на „Независими гърци“ би означавало, че премиерът Алексис Ципрас трябва да се погрижи да разчита на други партии при гласуването на въпроса в парламента. Тереза Герова", "date": "2017.12.19", "title": "Ekathimerini: Партията „Независими гърци“ попари оптимизма в спора за името"}
{"url": "http://www.focus-news.net/news/2017/12/19/2468817/pazardzhik-okolo-5-sm-e-snezhnata-pokrivka-v-grada-snegorini-pochistvat-glavnite-patni-arterii.html", "text": "Около 5 см е снежната покривка в Пазарджик, предаде репортер на Радио „Фокус“ – Пазарджик. Снегопочистващите машини са на терен. Главният път Пловдив - Пазарджик е почистен и обработен с химикали. Централните булеварди и кръстовища в Пазарджик се почистват.  Непочистени остават второстепенните улици. Трафикът е натоварен. Струпване на автомобили има в района на двете кръгови кръстовища при моста на река Марица в посока Белово и Пещера, както и в района на Областната болница, Стоковата борса и Градския пазар. Пътните настилки са мокри и хлъзгави при несъобразено скорост.\r\nАлбена ЖИЛЕКОВА", "date": "2017.12.19", "title": "Пазарджик: Около 5 см е снежната покривка в града, снегорини почистват главните пътни артерии"}
{"url": "http://www.focus-news.net/news/2017/12/19/2468818/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Варна Николай Малев, Милена Димова, Надя Георгиева и Пейчо Бюлбюлев организират приемни за граждани. Това съобщиха от пресцентъра на ПП ГЕРБ. Приемното време на общинските съветници ще бъде от 14:00 до 16:00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Николай Малев е днес, на Милена Димова – на 20 декември, на Надя Георгиева – на 21 декември, на Пейчо Бюлбюлев – на 22 декември.", "date": "2017.12.19", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/12/19/2468819/mvr-edin-chovek-e-zaginal-a-16-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са ранени при катастрофи в страната  през изминалото денонощие. Четирима от пострадалите са с опасност за живота. Това съобщиха от пресцентъра на МВР. От началото на годината при 6636 пътни произшествия са загинали 645 души, а 8348 са пострадали.", "date": "2017.12.19", "title": "МВР: Един човек е загинал, а 16 са ранени при катастрофи в страната през изминалото денонощие"}
{"url": "http://www.focus-news.net/news/2017/12/19/2468820/veliko-tarnovo-zasnezheni-sa-ulitsite-na-mesta-v-grada-snegopochisvashtite-mashini-obrabotvat-nastilkite.html", "text": "Мокри и на места заснежени са пътните настилки в града. Улиците и булевардите са опесъчени и обработени. Трафикът в сутрешните часове е интензивен, времето е облачно и превалява слаб сняг, предаде репортер на Радио „Фокус“ – Велико Търново. По–засилено е движението по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални за сезона. Времето навсякъде е облачно, като на много места вали сняг. Настилките се обработват и почистват, но от Агенция „Пътна инфраструктура“ съветват водачите да карат с повишено внимание и съобразена скорост. Затворен за товарни автомобили над 10 тона е път -551 Дебелец - Средни колиби-Елена. Обходният маршрут е през Дебелец - В.Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница -\r\n Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2017.12.19", "title": "Велико Търново: Заснежени са улиците на места в града, снегопочисващите машини обработват настилките"}
{"url": "http://www.focus-news.net/news/2017/12/19/2468821/gabrovo-do-150-metra-e-namalena-vidimostta-v-prohoda-shipka-poradi-magla.html", "text": "До 150 метра е намалена видимостта в прохода Шипка поради мъгла. Пътната настилка в региона е мокра и хлъзгава, съобщиха за Радио „Фокус” – Велико Търново от Областно пътно управление - Габрово. В останалата част от Габровска област видимостта е нормална. Навсякъде има валежи, предимно от сняг, но все още слаби. Пътищата са мокри, обработени и опесъчени. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над р. Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път III-401 Граница Ловеч – Кормянско - Малък Вършец – при км 46+800 по общински път до III-403 в с. Малък Вършец. Ограничено е движението на автомобили над 10 тона по пътя между село Крамолин и Велико Търново от км 22+129 до км 28+380. Причината е влошено технико-експлоатационно състояние на мостово съоръжение при км 26+444. Срокът за приключване на ремонта е до 30-ти юни 2018 година.\r\nЛуиза ТРАНЧЕВА", "date": "2017.12.19", "title": "Габрово: До 150 метра е намалена видимостта в прохода Шипка поради мъгла"}
{"url": "http://www.focus-news.net/news/2017/12/19/2468822/burgas-v-doma-na-pisatelya-shte-se-provede-literaturno-chetene-na-stihove-koledno-nastroenie.html", "text": "С разнообразна програма Община Бургас ще посрещне коледните и новогодишните празници, съобщиха от пресцентъра на Община Бургас. Днес от 18.00 часа в Дома на писателя, ул. „Вола“ №1 ще се проведе литературно четене на стихове „Коледно настроение“, а на 20 от 11.00 часа в Парк в к-с „Славейков“ ще е празничният концерт „От Игнажден до Коледа“. Организатор е НЧ „Пенчо Славейков 1983“ – Бургас. На 21 декември от 19.00 часа в Културен дом на нефтохимика ще се проведе коледен концерт на НУМСИ „Проф. Панчо Владигеров“ с вход свободен. На 22 декември от 19.00 часа в Държавна опера – Бургас ще се състои още един коледен концерт с участието на: оркестър, хор и солисти при Държавна опера – Бургас, Детски хор „Милка Стоева“. На 23 декември от 19.00 часа в Държавна опера – Бургас ще се проведе музикално-артистичен спектакъл“Вълшебства по Коледа“ с участието на: Астор, Ангел Заберски, Стунджи, Борис Таслев, Михаил Йосифов, Владимир Кърпаров, Арнау Гарофе, Велислав Стоянов. На 25 декември от 14.30 часа на площад „Атанас Сиреков“ ще е празничният коледен концерт с участието на: ПФА „Странджа“, а на 31 декември от 22.30 часа на площад „Тройката“ ще започне празничният новогодишен концерт с участието на: Група „Celebration“, Сантра, Жечка Сланинкова и оркестър „Странджа“. Водещ ще е Dee.", "date": "2017.12.19", "title": "Бургас: В Дома на писателя ще се проведе литературно четене на стихове „Коледно настроение“"}
{"url": "http://www.focus-news.net/news/2017/12/19/2468823/pregled-na-osnovnite-temi-v-starozagorskiya-pechat.html", "text": "„Въоръжен и маскиран задигна 5 бона от казино в Казанлък“ е водещо заглавие от страниците на вестник „Старозагорски новини“. Въоръжен и маскиран мъж ограби посред бял ден 5000 лв. от казино в центъра на Казанлък. Сигналът за грабежа е бил подаден от крупието в игралната зала малко след 8:00 часа в понеделник. При пристигането на място криминалистите от местното РУ \"Полиция\" установили, че нападателят е издебнал момент, когато в помещението няма никой освен служителя на \"Палмс бет\" и след като го заплашил с нож, опрян в гърлото, го принудил да му придаде нощния оборот. Секунди по-късно облеченият със спортни дрехи и черна плетена маска на лицето извършител е напуснал в неустановена посока сградата, намираща се на улица \"23-и пехотен Шипченски полк\" No 30. Иззети са записите на охранителните камери, извършват се разпити на минувачи, работи се и по версия за евентуална \"комбинация\" между нападателя и крупието, коментира началникът на управлението Стойчо Крачолов. Сред версиите е и че нападението е дело на наркоман, останал без редовната си доза. \r\n„Родолюбци почетоха 173-годишнината от рождението на Капитан Петко войвода“ е друго заглавие от страниците на ежедневника. Любители на историческите оръжия от Стара Загора сведоха чело в знак на признателност пред паметта на легендарния Капитан Петко войвода. Членовете на създадения преди 11 години клуб, с патрон сподвижника на Левски поп Минчо Кънчев, поднесоха венец пред мемориала на поборника, изваян от скулптора проф. Валентин Старчев в парк \"Тракия\" за 173-годишнината от рождението му. Те припомниха, че роденият в някогашното село Доган Хисар революционер е участник в обединението на Италия и въстанието в Крит, а водената от него чета през Руско-турската освободителна война разбива башибозука на Сенклер бей, тормозещ населението в Родопите. 24 мъже и жени от Стара Загора с различни професии са организирани в клуб \"Поп Минчо Кънчев\", всеки от тях е собственик на поне една автентична народна носия и на различни огнестрелни оръжия от ХVIII - ХIХ в., коментира председателят на дружеството Станко Танев. Той самият съвсем наскоро успял да се снабди с оригинална кремъклия пушка от системата Снайдер, произведена през 1862 година. \r\n„Класациите на Рейтинговата система на МОН и \"Отворено общество\" - абсурдни за Тракийския университет“, пише още изданието. Класациите на Рейтинговата система на висшите училища в България за 2017 г., изготвени по проект от Министерството на образованието и науката и \"Отворено общество\" отново разбуниха духовете в Тракийски университет - Стара Загора. Не е за вярване, но е факт, че Ветеринарномедицинският факултет на ТрУ, единственият у нас с Европейска акредитация, е класиран на второ място след факултета по Ветеринарна медицина в Лесотехнически университет - София, който, освен че подготвя с пъти по-малко студенти по специалността, никога не е разполагал с необходимата за качествена подготовка на студентите база - клиники, лаборатории и кабинети. Скандален е и фактът, че Аграрният факултет - специалност \"Животновъдство\" на ТрУ е класиран също на второ място, а първото е за катедра \"Общо животновъдство\" към Аграрния университет в Пловдив.\r\nМедията публикува позицията на проф. Георги Иванов - завеждащ отдел \"Качество и акредитация\" към ТрУ, за тазгодишната класация:", "date": "2017.12.19", "title": "Преглед на основните теми в старозагорския печат"}
{"url": "http://www.focus-news.net/news/2017/12/19/2468824/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на Столична община. Забранява се престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“ от 10.00 до 19.30 часа днес на ул. “Съборна“ между пл. “Св. Неделя“ и ул. “Цар Калоян“.", "date": "2017.12.19", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2017/12/19/2468825/pazardzhik-39-mashini-sa-pochistvali-snega-prez-izminalata-nosht-v-oblastta-snezhnata-pokrivka-e-ot-4-do-12-sm.html", "text": "От 4 до 12 см е снежната покривка на територията на област Пазарджик, като сняг вече не вали никъде в региона. Това съобщи за Радио „Фокус“ – Пазарджик дежурният в Областно пътно управление – Пазарджик. Общо 39 снегочочистващи и опесъчаващи машини са почиствали през изминалата нощ пътната мрежа в Пазарджишко, от тях 14 са работили на АМ „Тракия“. Всички пътища в региона са почистени, в планинската част опесъчени и обработени с химикали против замръзване. На АМ „Тракия“ пътните настилки са мокри и хлъзгави в района на Вършилата. Няма сигнали за бедстващи МПС.\r\nАлбена ЖИЛЕКОВА", "date": "2017.12.19", "title": "Пазарджик: 39 машини са почиствали снега през изминалата нощ в областта, снежната покривка е от 4 до 12 см"}
{"url": "http://www.focus-news.net/news/2017/12/19/2468826/plovdiv-mokri-sa-patnite-nastilki-v-oblastta.html", "text": "Мокри са пътните настилки в Пловдив и областта. Това съобщи за Радио „Фокус“ – Пловдив дежурният в Областно пътно управление - Пловдив. Вали мокър сняг, като в най-високите планински райони снежната покривка е около 2 - 3 см, каза дежурният. Пътят Троян - Кърнаре е ограничен за движение на камиони над 12 тона. Пътят е обработен и обработен срещу заледяване. Опасност от свлачища има по пътя Асеновград-Смолян и по пътя Кричим - Девин. Водачите трябва да шофират с повишено внимание и съобразена скорост там. Забранено е все още преминаването на моторни превозни средства по-високи от 4 м. през тунелите по пътя Асеновград - Нареченски бани. Обходният маршрут е по пътя Кричим -\r\n Девин. Остава ограничено движението по пътя Карлово – Баня, поради ремонтни дейности на асфалтовата настилка. Обходният маршрут е през село Марино поле. Очаква се пътят да бъде пуснат до 20 декември.\r\nДвижението по пътя Плодовитово - Първомай - Асеновград, в района на моста над р. Марица е ограничено за МПС над 5 т поради намален габарит на пътното платно на стоманения мост. Обходният маршрут е по пътя Стара Загора - Поповица и път І-8 София - Пловдив - Свиленград. Движението по пътя Поповица-Болярци е ограничено за МПС над 12 т поради намален габарит на пътното платно на мост в с. Поповица. Срокът е до 20 декември 2017 г. Движението по пътя Тополово-Леново-Поройна също е ограничено за всички МПС до 20 декември 2017 г. Остава ограничено движението за всички моторни превозни средства по пътя Белица - Загражден -\r\n Давидково, в участъка от км 13 до границата с област Смолян до 20 декември 2017 г.\r\nДвижението на територията на град Пловдив е натоварено.\r\nЦветана ТОНЧЕВА", "date": "2017.12.19", "title": "Пловдив: Мокри са пътните настилки в областта"}
{"url": "http://www.focus-news.net/news/2017/12/19/2468827/stara-zagora-silen-snyag-vali-na-prohoda-shipka-vidimostta-e-namalena-do-150-metra.html", "text": "Силен сняг вали на прохода Шипка, поради което видимостта е намалена до 150 метра. Това каза за Радио „Фокус“ дежурният в Областно пътно управление - Стара Загора. Пътните настилки са заснежени и обработени. Времето е облачно. Движението е без ограничения. Сняг вали и на Прохода на Републиката. Пътните настилки са заснежени и обработени. Времето е облачно, видимостта – добра. Облачно със слаб снеговалеж, добра видимост и мокри настилки е обстановката на автомагистралите „Тракия“ и „Марица“ на територията на област Стара Загора. Сняг вали на територията на останалата част от областта. Времето е облачно, с добра видимост. Мокри са пътните настилки. Заледени и обработени са пътни участъци в района на Мъглиж и Чирпан. Температурите в областта са от минус 6 до плюс 1 градус.\r\nСлавяна ГАЙДАРОВА", "date": "2017.12.19", "title": "Стара Загора: Силен сняг вали на прохода Шипка, видимостта е намалена до 150 метра"}
{"url": "http://www.focus-news.net/news/2017/12/19/2468828/burgas-ribarite-ot-chengene-skele-otnovo-shte-otbelezhat-nikulden.html", "text": "Бургаските рибари от Ченгене скеле отново ще отбележат Никулден по стар стил. Това съобщиха от пресцентъра на Община Бургас. Различното тази година е това, че са решили да го направят съвместно с ИАРА, като посланието е, че са готови заедно да работят за бъдещето на професията.\r\nБургаските рибари канят приятели и всеки, който желае, днес от 11.00 часа в Магазия 1 на пристанището. Ще има рибен курбан, молитва за благоденствие и ще се хвърлят цветя в морето в памет на онези, които не са се завърнали.", "date": "2017.12.19", "title": "Бургас: Рибарите от Ченгене скеле отново ще отбележат Никулден"}
{"url": "http://www.focus-news.net/news/2017/12/19/2468829/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщи за Радио „Фокус” – Кюстендил дежурният в Областно пътно управление – Кюстендил. В равнините части пътните настилки са сухи, а във високопланинските райони – мокри и хлъзгави. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2017.12.19", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2017/12/19/2468830/sofiya-mazh-e-nastanen-v-bolnitsa-sled-kato-e-bil-napadnat-s-nozh-v-kv-lyulin.html", "text": "Мъж е настанен в болница за лечение на фрактура на ребро, след като е пострадал от удар с нож в кв. „Люлин“. Това съобщиха за Агенция „Фокус“ от пресцентъра на МВР. Сигнал за инцидента е подаден малко след 21.00 часа снощи. Задържан е 34-годишен мъж. По случая е образувано досъдебно производство. Продължава работата по изясняване на фактите около инцидента.\r\nЦветилена СИМЕОНОВА", "date": "2017.12.19", "title": "София: Мъж е настанен в болница, след като е бил нападнат с нож в кв. „Люлин“"}
{"url": "http://www.focus-news.net/news/2017/12/19/2468831/smolyan-tovarnite-avtomobili-da-se-dvizhat-bez-remarketa-i-poluremarketa-prez-prohoda-prevala-i-patya-dospat-batak.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Пътните настилки са зеснежени и мокри на места, снежната покривка достига до 7 см. Товарните автомобили да се движат без ремаркета и полуремаркета през прохода Превала и пътя Доспат – Батак. Времето е облачно, вали слаб сняг. Машините на Пътната служба са на терен, чистят снега, опесъчават и осоляват. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци.\r\nВ Смолян автомобилният трафик е интензивен в сутрешните часове, пътните настилки са мокри и заснежени на места, но почестени. По-натоварено е движението по централните улици и входно-изходните артерии на града.\r\nНели ГЕРГЬОВСКА", "date": "2017.12.19", "title": "Смолян: Товарните автомобили да се движат без ремаркета и полуремаркета през прохода Превала и пътя Доспат – Батак"}
{"url": "http://www.focus-news.net/news/2017/12/19/2468832/pazardzhik-nad-10-sm-e-snezhnata-pokrivka-v-obshtina-batak-patishtata-sa-prohodimi.html", "text": "Около 10 см е снежната покривка в община Батак, около 15 см е снегът в курорта Цигов чарк, съобщи за Радио „Фокус“ – Пазарджик Петър Паунов, кмет на Община Батак. Общо 7 снегопочистващи машини са на терен от изминалата нощ, 2 от тях продължават почистването и на Цигов чарк, където все още вали сняг. Всички пътища в община Батак са проходими, обработени и опесъчени, няма затворени участъци. Главният път Доспат -\r\n Батак - Пещера е почистен и обработен с химикали.\r\nАлбена ЖИЛЕКОВА", "date": "2017.12.19", "title": "Пазарджик: Над 10 см е снежната покривка в община Батак, пътищата са проходими"}
{"url": "http://www.focus-news.net/news/2017/12/19/2468833/pss-otnositelno-dobri-sa-usloviyata-za-turizam-v-planinite.html", "text": "Относително добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. На много места е облачно и вали сняг, а на Витоша има мъгла. Във високите части температурите са oт минус 12 до минус 6 градуса. Има условия за ски на пистите в Пампорово и Банско, където лифтовите съоръжения работят според зимния си график. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.19", "title": "ПСС: Относително добри са условията за туризъм в планините"}
{"url": "http://www.focus-news.net/news/2017/12/19/2468834/pregled-na-osnovnite-temi-vav-velikotarnovskiya-pechat.html", "text": "„В Дома в Дебелец откриват първия Център за ранна интервенция на бебета с увреждания“ е заглавие от първа страница на областния всекидневник „Янтра Днес”. До дни в Дома за медико-социални грижи в Дебелец ще бъде открит първият в областта Център за ранна интервенция на новородени с увреждания „Майка и бебе“, съобщи директорката д-р Анелия Георгиева. Тя допълни, че моделът за подкрепа на майки и деца с проблеми е иновативен, вече са подготвени стаи с пет местa. „Весела Лечева: „Парламентарна република сме само на хартия, депутатите на ГЕРБ са марионетки“ е друго заглавие от днешното издание. Вот на недоверие към управляващите ще бъде внесен от „БСП за България“ на 17 януари, съобщи във Велико Търново народният представител Весела Лечева. Темата ще е корупцията, която, според червените, е в основата България да не да върви напред. „Кметът на Свищов откри Коледния благотворителен базар“, пише още вестникът. За поредна година в град Свищов стартира Коледен базар, в който отново участват много социални институции, с благотворителни каузи в подкрепа на дейността им. Кметът на Свищов Генчо Генчев приветства участниците, пожела им успех и весело настроение в празничните дни. „Съдят баща, изнасилвал дъщеря си многократно“ е новина от криминалната хроника. На страниците на вестника ще откриете статия, разказваща за специалисти, които „ще обучават безплатно родители на деца с увреждания как да се грижат за тях“. \r\n„Община Велико Търново извади приватизационната си програма за 2018 година“ е заглавие от другия областен ежедневник „Борба“. Община Велико Търново извади списъка с обекти, които ще се приватизират през следващата година, който вече получи одобрение от постоянните комисии към местния парламент. „Търновци в Лас Вегас посрещат по български Бъдни вечер и Коледа“  е друга тема от вестника. „Без значение къде се намираме, ние носим България в себе си, в нашите сърца, нашето ежедневие и всичко около нас“, казва търновецът Павел Стойчев, който от 5 години живее Лас Вегас. „Президентът Петър Стоянов награди търновски ученици“ е друга тема от всекидневника. Професионалната гимназия по туризъм „Д-р Васил Берон“ получи диплом на Министерство на образованието и науката за най-успешно представило се училище в Десетия национален исторически конкурс на фондация „Ценности“. „Кметът на община Свищов Генчо Генчев с отличие от СБУ“, пише още ежедневника. Кметът на община Свищов Генчо Генчев бе удостоен с наградата на Синдиката на българските учители „Най-добър социален партньор – кмет“ за 2017 година. На страниците на днешното издание е поместена и статия, разказваща за кражба от търновски журналисти в Европейския парламент в Страсбург.", "date": "2017.12.19", "title": "Преглед на основните теми във великотърновския печат"}
{"url": "http://www.focus-news.net/news/2017/12/19/2468835/focus-godina-sled-teroristichnoto-napadenie-v-berlin-blizkite-na-zhertvite-sa-prinudeni-da-pokriyat-sami-dori-razhodite-za-taksi.html", "text": "Някои от тях загубиха любимите си хора, а други бяха ранени тежко. Животът им вече не е същият – това са жертвите на терористичния атентат на берлинския площад „Брайтшайтплац“ – но въпреки това германската държава все още се държи с тях, сякаш са досадни инициатори на петиции, коментира изданието Focus във водеща статия, посветена на първата годишнина от ислямистката атака на коледния базар във федералната германска столица. \r\nЗасегнатите от атентата в Берлин са поканени на откриването на мемориала във вторник, 19 декември. Но писмената покана за възпоменателното събитие възмути мнозина от тях, а причината е уточнителна част от текста, в която се казва: „Разходите за таксита няма да бъдат възстановявани. Трябва да се използва публичния транспорт. Ако пътувате с личен автомобил в Берлин ще Ви бъдат възстановени по 0,20 евро на километър“. \r\nВъзмущението е голямо: „Особено сега, когато се оказва, че администрацията и държавата са допуснали крещящи грешки, очаквахме по-голяма щедрост“, се казва в писмо, изпратено до вестник BILD.Тереза Герова", "date": "2017.12.19", "title": "Focus: Година след терористичното нападение в Берлин – близките на жертвите са принудени да покрият сами дори разходите за такси"}
{"url": "http://www.focus-news.net/news/2017/12/19/2468836/blagoevgrad-mokri-i-hlazgavi-sa-patnite-nastilki-na-mesta-v-grada.html", "text": "Мокри и хлъзгави са пътните настилки на места в града, предаде репортер на Радио „Фокус“ - Пирин. През нощта не е валяло сняг и няма образувала се снежна покривка. Колони от автомобили се образуват в района на жп гарата и автогарата в града, както и на вход-изход от областния център при квартал „Струмско“. Нормално интензивно е движението при кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Със забавяне се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Няма регистрирани пътни инциденти през нощта.\r\nЛивия НИНОВА", "date": "2017.12.19", "title": "Благоевград: Мокри и хлъзгави са пътните настилки на места в града"}
{"url": "http://www.focus-news.net/news/2017/12/19/2468837/haskovo-25-mashini-sa-v-gotovnost-da-chistyat-snega-v-regiona.html", "text": "7 снегорина, от които два с опесъчители са в готовност да почистват снега в централната част на Хасково, по информация на ОП Екопрогрес, съобщиха от пресцентъра на Община Хасково. Повече от 50 работници почистват на ръка тротоари и алеи в парковете. От фирмата, спечелила обществената поръчка за снегопочистване, „Атастрой“ заявиха, че 16 снегорина и два пясъкоразпръсквача са в готовност.  Вече е започнало чистенето на пътя покрай Дома за стари хора Кенана, там е направено и опесъчаване. Започва почистване и опесъчаване на стръмните участъци по пътищата към селата, където е натрупала повече снежна покривка. Това са Любеново, Въгларово и Големанци.", "date": "2017.12.19", "title": "Хасково: 25 машини са в готовност да чистят снега в региона"}
{"url": "http://www.focus-news.net/news/2017/12/19/2468838/dimitar-margaritov-kzp-nerealni-namaleniya-i-falshivi-promotsii-sa-sred-trikovete-na-targovtsite-po-vreme-na-kolednite-i-novogodishni-praznitsi.html", "text": "Нереални намаления и фалшиви промоции са сред триковете на търговците по време на коледните и новогодишни празници. Това каза в сутрешния блок „Добро утро, България“ на Радио „Фокус“ председателят на КЗП Димитър Маргаритов. Той призова потребителите да са внимателни, за да не бъдат заблудени. „Когато има шумни рекламни кампании, особено от страна на по-големите вериги, за стоки, свързани със самите празници и на промоционални цени, в последствие се оказва, че в търговския обект няма наличност на тези стоки. Вие вече, бидейки там, разбира се си купувате нещо друго, което не е чак толкова изгодно. Това безспорно е нелоялна търговска практика. Можем да добавим към това и някои практики, които се срещат по-скоро в онлайн пазаруването, особено когато трябва да получите нещо в точно определен момент. Най-неприятното е то да не ви бъде доставено навреме. Ако това все пак се случи, нека да знаем, че имаме право да се откажем от тази покупка“, уточни Димитър Маргаритов. Председателят на КЗП допълни, че подобни случаи обаче не са тенденция и че получените жалби в комисията за тази година са само 30. Той все пак призова потребителите да сигнализират при злоупотреби.", "date": "2017.12.19", "title": "Димитър Маргаритов, КЗП: Нереални намаления и фалшиви промоции са сред триковете на търговците по време на коледните и новогодишни празници"}
{"url": "http://www.focus-news.net/news/2017/12/19/2468839/smolyan-ogranicheno-e-dvizhenieto-po-pat-866-devin-mihalkovo-za-mps-nad-12-tona-s-remarketa-i-poluremarketa-poradi-snegopochistvane.html", "text": "Ограничено е движението по път III-866 Девин - Михалково за МПС над 12 тона с ремаркета и полуремаркета поради снегопочистване. Това съобщиха от пресцентъра на Агенция \"Пътна инфраструктура\".", "date": "2017.12.19", "title": "Смолян: Ограничено е движението по път III-866 Девин - Михалково за МПС над 12 тона с ремаркета и полуремаркета поради снегопочистване"}
{"url": "http://www.focus-news.net/news/2017/12/19/2468840/zoran-zaev-ot-bryuksel-sledvashtata-godina-shte-bade-klyuchova-za-evrointegratsiyata-na-vsichki-strani-ot-zapadnite-balkani.html", "text": "Върховният представител на Европейския съюз по въпросите на външните работи и политиката на сигурност Федерика Могерини събра в понеделник в Брюксел правителствените лидери на държавите от Западните Балкани за неофициална вечеря, припомня македонската държавна агенция „Макфакс“.\r\nНа събитието бяха поканени министър-председателите на Македония, Сърбия, Албания, Босна и Херцеговина, Черна гора и Косово. Преди нея Могерини проведе двустранни срещи с всеки един поотделно.\r\nВъв връзка с посещението си в Брюксел, на официалната страница в социалната мрежа „Фейсбук“ на македонския министър-председател Зоран Заев бе публикуван текст, съгласно който на срещата е било констатирано, че лидерите от региона гледат на 2018 г. като на ключова за предприемането на голяма стъпка в процеса за присъединяване към Общността, но и за засилване на регионалното сътрудничество с максимална подкрепа на инструментите на ЕС.\r\nНай-важната новина за страните от Западните Балкани през 2017 г. бе обявяването на Стратегията за разширяване на ЕС от председателя на Европейската комисия Жан-Клод Юнкер. Именно това е обсъдено на неофициалната вечеря в Брюксел, става ясно още от съобщението в профила на Зоран Заев.Тереза Герова", "date": "2017.12.19", "title": "Зоран Заев от Брюксел: Следващата година ще бъде ключова за евроинтеграцията на всички страни от Западните Балкани"}
{"url": "http://www.focus-news.net/news/2017/12/19/2468841/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-dekemvri.html", "text": "На 20 декември 2017 г. (сряда), във връзка с изпълнение на инвестиционен проект за реконструкция на уличен водопровод на ул. „Йосиф Соколски“ кв. „Васил Левски“, се налага спиране на водоподаването от 10:00  до 22:00 часа на клиентите на „Софийска вода”, живеещи в района на: ул. „Летоструй“, ул. „Стоян Попов“, ул. „Рилска обител“, бул. „Ботевградско шосе“. Това съобщиха от пресцентъра на дружеството. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Саранци“ ъгъла с ул. „Дряновски манастир“. След възстановяване на водоснабдяването е възможно временно повишаване  мътността на водата.\r\nНа 20 декември 2017 г. (сряда), във връзка с изпълнение на инвестиционен проект за реконструкция на уличен водопровод на ул. „Мимоза“ кв. „Курило“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\nул. „Мимоза“, ул. „Циклама“ от ул. „Мимоза“ до ул. „Кестен“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мимоза“ ъгъла с ул. „Искърско дефиле“.След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 20 декември 2017 г. (сряда), във връзка с извършване на строително-монтажни работи на ул. „Григорий Горбатенко“,жк. „Младост“ I се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бл. 156, бл. 168, УПИ VII(5969), кв. 3Е, на ул. „Григорий Горбатенко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 156.\r\nНа 20 декември 2017 г. (сряда), във връзка с подмяна на сградно водопроводно отклонение на ул. „Сава Михайлов“, жк. „Илинден“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Сава Михайлов“ от ул. „Тодор Икономов“ до ул. „Иван Хаджиенев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сава Михайлов“ ъгъла с ул. „Тодор Икономов“ .\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2017.12.19", "title": "„Софийска вода” временно ще прекъсне водоснабдяването в някои части на столицата на 20 декември"}
{"url": "http://www.focus-news.net/news/2017/12/19/2468842/dobrich-preskonferentsiya-za-napredaka-na-deynostite-po-integriraniya-proekt-na-vodniya-sektor-v-grada-shte-se-provede-v-obshtinata-na-20-dekemvri.html", "text": "Пресконференция за напредъка на дейностите по интегрирания проект на водния сектор в града ще се проведе в Общината на 20 декември. Това съобщиха от пресцентъра на Община Добрич. Междинната пресконференция за напредъка на дейностите по “Интегриран проект за подобряване на водния сектор в град Добрич - фаза 1”, финансиран от ОП „Околна среда 2014-2020 г.“, ще се състои на 20 декември 2017 г. от 10.00 часа в Бизнес залата на Община град Добрич.", "date": "2017.12.19", "title": "Добрич: Пресконференция за напредъка на дейностите по интегрирания проект на водния сектор в града ще се проведе в Общината на 20 декември"}
{"url": "http://www.focus-news.net/news/2017/12/19/2468843/korneliya-ninova-bsp-prodalzhavame-bitkata-za-moratoriuma-varhu-lekarstvata.html", "text": "„Приоритетите на БСП през 2018 г. ще бъдат здравеопазването и образованието и науката“. Това обяви лидерът на БСП Корнелия Нинова във Враца, където взе участие в заседание на Областния съвет на партията, съобщиха от пресцентъра на БСП. Тя бе категорична, че отляво продължават борбата за мораториума върху новите лекарства за онкоболни. „В момента не законът гарантира на всеки онколболен, че може да се лекува, а комисия, която ще решава кой ще живее и кой - не“, каза още тя. Нинова посочи, че в деня, в който са спрени 20 млн. лв. за онкоболните, 700 млн. лв. са раздадени за ТОЛ система и пътища.\r\nСпоред председателя на БСП единственото решение е актуализация на бюджета на НЗОК. Тя припомни предложението на БСП държавата да покрие дълговете на държавните и общинските болници, а след това да ги пререгистрира от търговски дружества в лечебни заведения. За целта депутатите от левицата вече са внесли законопроекти. Относно другия приоритет – образованието и науката, Нинова заяви, че позициите на учените по отношение на развитието на науката и младите кадри имат нужда от подкрепа. „Подкрепяме протеста на учените от БАН. Ние се борехме при гласуването на бюджета, за да им се даде това, което заслужават“, каза още тя.\r\nНинова разкритикува антикорупционния закон на управляващите, в който корупцията не е престъпление. По повод вота на недоверие, иницииран от БСП, тя коментира тезата на управляващите, че опозицията трябва да замълчи за 6 месеца заради европредседателството: „Ние не можем да оставим народа за половин година, защото всички онеправдани имат нужда от защита и подкрепа“.\r\nЛидерът на левицата заяви, че от ПГ на БСП за България продължават да настояват за фонд „Северозапад“, чрез който да се инвестира в най-бедния регион в Европа.\r\nСпоред нея едно от основните затруднения за бедните общини е, че премиерът раздава парите за проекти в общините, за които той прецени. „След като тези средства не са вкарани в бюджета, остават като излишък, ще бъдат разпределени с постановление на Министерски съвет и няма да минават през никакъв контрол“, обясни тя.", "date": "2017.12.19", "title": "Корнелия Нинова, БСП: Продължаваме битката за мораториума върху лекарствата"}
{"url": "http://www.focus-news.net/news/2017/12/19/2468844/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "На първата годишнина от нападението на традиционния коледния базар в германската столица Берлин федералният министър на правосъдието Хайко Маас (ГСДП) призна, че помощта за жертвите е била неадекватна, съобщава изданието Der Spiegel.\r\n„Не бяхме достатъчно подготвени за последствията от тази терористична атака. Можем само да се извиним за жертвите и на оцелелите“, пише Маас в коментар за водещо берлинско издание. \r\n„Има една вечна задача за политиката в една демократична държава – да се учи от грешките си и да поема своята отговорност“, допълва германският социалдемократ.\r\nПрез последните седмици, предшестващи първата годишнина от най-кървавия терористичен атентат в Германия, се наблюдаваше засилена критика към федералното германско правителство. Близки и роднини на жертвите, загинали при ислямисткото нападение на площад „Брайдшайтплац“ обвиниха управляващите в провал в отворено писмо, адресирано до канцлера на ФРГ Ангела Меркел. \r\nКурт Бек, който представлява пред федералния парламент жертвите на атентата от 19 декември 2016 г., призова за предприемането на допълнителни мерки. \r\nНа първо място Бек предложи създаването на служба за оказване на помощ на мястото на терористичното нападение, която ще съдейства за предоставяне на информация на роднини и ще оказва психическа помощ на жертвите и семействата им.  \r\nВторото му предложение бе за създаване на постоянно действащ консултативен център за жертви, който ще попада под юрисдикцията на Министерството на правосъдието на ФРГ. Предвидено е и отделянето на повече средства за засегнатите от тероризма. \"Трябва да подобрим значително материалната подкрепа. Обезщетение от 10 хил. евро за съпруг, родител или дете, пет хиляди евро за братя или сестри. В някои държави плащат два пъти по-големи суми\", подчерта Бек. \r\nСъгласно думите му, държавата трябва да е по-активна и да демонстрира солидарност към жертвите на тероризма и техните близки. \"Критиката на роднините, че канцлерът (Ангела Меркел - бел. р.) не е разговаряла с тях, е разбираема според мен\", коментира Бек.\r\n*** Гръцкият министър на отбраната Панос Каменос „тегли чертата“ на употребата на „Македония“ - партията „Независими гърци“, която е коалиционен партньор на управляващата СИРИЗА, попари оптимизма от възобновяването на преговорите между Атина и Скопие за разрешаване на т.нар. спор за името, коментира електронното издание Ekathimerini.\r\nГоворейки от военния лагер „Далипи\" в северния пристанищен град Солун, председателят на „Независими гърци“ Панос Каменос заяви, че неговата партия няма да даде съгласието си за име на северозападната съседка, което включва термина „Македония\".\r\nКаменос, който е и министър на отбраната, припомни, че през 1992 г., по време на среща на лидерите на гръцките политически партии при тогавашния президент Константин Караманлис е постигнато съгласие използването на думата „Македония\" за името на съседната държава да не бъде основа за започване на преговори между Атина и Скопие.\r\nПрез 2007 г. обаче Гърция обяви, че ще се съгласи на употребата на термина „Македония\", ако той бъде използван в комбинация с друга дума – стъпка, която Атина приема като огромен компромис в дългогодишния спор със Скопие. \r\nСъпротива по този въпрос от страна на „Независими гърци“ би означавало, че премиерът Алексис Ципрас трябва да се погрижи да разчита на други партии при гласуването на въпроса в парламента.\r\n*** Британският министър-председател Тереза Мей заяви, че ще се опита да сключи нови търговски споразумения по време на преходния период след Брекзит, по този начин поемайки път за сблъсък с Брюксел. Тя заяви пред парламента, че ще се опита да сключи споразумения „където е възможно“ въпреки сигналите на ЕС, че това няма да бъде възможно според предлаганите от него условия за въпросния период, пише  The Indipendent.\r\nМинистър-председателят прави това, за да успокои положението заради условията, които ще бъдат приложени по време на двугодишния период, през който Великобритания се отплита от системите на ЕС. По-рано тя се срещна с министрите си, за да обсъди какви търговски споразумения иска страната ѝ с Европа след преходния период, който ще продължи между 2019 до 2021 г. \r\n„Ще се подготвим за бъдещата си независима търговска политика с договаряне, а при възможност и със сключване на търговски споразумения с трети страни, които да влязат в сила след края на преходния период“, заяви Тереза Мей. Според официални лица от ЕС макар и Великобритания да може да води преговори в периода, нищо не трябва да бъде подписвано, защото това би нарушило целостта на митническия съюз, в който страната ще бъде член до 2021 г.\r\n***  Италианското правителство разкритикува плановете на Австрия да предлага паспорти на говорещите немски  език италиански граждани, предава  Politico.\r\n„Дори и това да се прави с кадифената ръкавица на европеанизма, решението е железен юмрук на етнонационализма“, смята заместник-министърът на външните работи на Италия Бенедето Дела Ведова.  Той посочи предизборното обещание на крайнодясната Партия на свободата в Австрия да предоставя паспорти,  подкрепено от опозиционните партии в италианската провинция Южен Тирол, в която по-голямата част от населението говори на немски език. \r\n„Основаването на гражданството върху етническа основа може да има сериозни последствия“ смята Дела Ведова. Според него това ще подкопае „съвместното съжителство в държавите в ЕС, характеризирано от присъствието на граждани от няколко култури“. \r\nНовото правителство на Австрия – коалиция между консервативната Австрийска народна партия и Партията на свободата обеща, че ще бъде „проевропейско“.\r\n***", "date": "2017.12.19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/19/2468845/vladimir-ivanov-dksbt-68-lv-na-edro-shte-ni-struva-praznichnata-trapeza-tazi-godina.html", "text": "68 лв. на едро ще ни струва празничната трапеза тази година, докато през миналата година цената е била 65 лв. Това съобщи в сутрешния блок „Добро утро, България“ на Радио „Фокус“ председателят на Държавната комисия по стоковите борси и тържищата Владимир Иванов. Той уточни, че равнищата на цените са същите като през 2013 година, което говори за балансиран и висококонкурентен пазар. „Въпреки многото спекулации по този въпрос, че ножицата е много широка, ако сравним със страните в Западна Европа, там ценовата ножица е доста по-широка. Наблюдава се тенденция през последните две години все по-голяма част от бизнеса на дребно да отива на светло. Това води до едно задържане на цените, но за сметка на това пък увеличава обществената полезност. Това е вследствие на засилените контролни действия от страна на държавата“, коментира Владимир Иванов. Председателят на Комисията по стоковите борси и тържищата допълни, че българите повишават потребителската си култура, а пазарът става все по-стабилен.", "date": "2017.12.19", "title": "Владимир Иванов, ДКСБТ: 68 лв. на едро ще ни струва празничната трапеза тази година"}
{"url": "http://www.focus-news.net/news/2017/12/19/2468846/gabrovo-normalno-proticha-uchebniyat-protses-v-obshtinata-vapreki-uslozhnenata-zimna-obstanovka.html", "text": "Нормално протича учебният процес в Габровска община, предвид усложнената зимна обстановка в региона. Това съобщиха за Радио „Фокус“ – Велико Търново от местната администрация. От там уточниха, че в централната градска част на областния център вече има натрупала се снежна покривка с дебелина около 5 - 6 см. В останалите населени места тя е малко по-висока. Снеговалежът продължава и към момента, но е по-слаб. От Общината увериха още, че основните дейности относно транспорт, водоснабдяване, снабдяване на населението с хранителни и други основни стоки сe изпълняват нормално при зимни условия. Няма населени места с прекъснато електрозахранване. Проходът Шипка е проходим при зимни условия и там вали слаб сняг. Пътното платно е обработено, почистено и опесъчено. Остава в сила забраната за движение на МПС с обща маса над 12 тона. Пътищата за гр. Севлиево, Трявна и Дряново са почистени и проходими при зимни условия.\r\nЛуиза ТРНЧЕВА", "date": "2017.12.19", "title": "Габрово: Нормално протича учебният процес в общината, въпреки усложнената зимна обстановка"}
{"url": "http://www.focus-news.net/news/2017/12/19/2468847/veliko-tarnovo-s-30-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 30 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 360 см. Температурата на водата e 4.8 градуса. Облачно ще се задържи през целия ден над българския участък на река Дунав. Валежите от сняг ще продължат, ще се образува и снежна покривка. Ще духа слаб вятър от северозапад и с него ще продължи застудяването. Максималните температури ще бъдат между минус 3° и 3°.", "date": "2017.12.19", "title": "Велико Търново: С 30 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/19/2468848/stara-zagora-na-ofitsialna-tseremoniya-v-zalata-na-operniya-teatar-be-zakrita-kampaniyata-stara-zagora-evropeyski-grad-na-sporta-2017.html", "text": "На официална церемония снощи в залата на Оперния театър бе закрита кампанията „Стара Загора - Европейски град на спорта 2017“. Това съобщиха от пресцентъра на Община Стара Загора. По идея на кмета Живко Тодоров, Общината издаде и книга, посветена на големите старозагорски имена в спорта „Шампионите разказват” (Живи спомени на известни спортни личности на Стара Загора). За премиерата на сцената бяха поканени всички герои в книгата.\r\nЖурналистът Петър Драгиев, ръководител на творческия екип, се извини на спортистите, заради писанията на свои колеги по перо. Той бе категоричен, че трудът на спортиста е свещен, защото така спортистите дават пример на милиони хора по света как да са здрави, щастливи и как да живеят по-добре. Той даде пример с 80-годишния герой от книгата двукратният вицеолимпийски шампион по борба Станчо Колев, който закъсня, но не позволи да вдигат хора, за да седне и каза: ”Аз мога да стоя прав, няма да пречим на хората”.\r\n„Това са героите, това е първа част от живите спомени на известни спортни личности на Стара Загора”, каза още Петър Драгиев. По думите му, ако ги нямаше тях, може би Стара Загора нямаше да стане Европейски град на спорта.\r\nДрагиев благодари на кмета Живко Тодоров, чиято е идеята за книгата. „Това е първата част, ще има и втора, и трета, ако трябва. Целта е да не забравяме хората, прославили Стара Загора и България, и те да бъдат пример”, казва Живко Тодоров.  \r\n„Тази книга е дневник на шампионите. Тя разкрива как работата на спортистите определя не само личната им съдба, но и тази на много градове”, категоричен бе Драгиев. Той цитира думите на Тибор Наврачич, еврокомисар по образованието, културата, младежта и спорта, според когото Стара Загора е град, който се грижи за хората. „Приветстваме инициативата на кмета Живко Тодоров да бъде издадена спортна книга, която да вдъхновява старозагорци”, казва още Наврачич.\r\n„Убедена съм, че книгата ще бъде ясен знак на респект и признателност към спортните ни легенди, но и силен пример, вдъхновение за младото поколение”, пише Стефка Костадинова, председател на Българския олимпийски комитет.\r\n„В документалните разкази има напрежение и адреналин, широка амплитуда на състоянията, победи и поражения, пот и кръв понякога, внимание и грубости, находки и пропуск, но са ИСТИНСКИ”, обяснява в предговора към книгата Драгиев. Според него, е запазено максимално автентичното слово на героите, които с реалния си характер, с конкретните си постижения и опит са пример както за младите спортисти, така и за всички, които се борят да надхвърлят моментните си възможности, да изковат успеха си в остроконкурентна среда.\r\nВ книгата спортовете и шампионите са подредени по азбучен ред: акробатика – Марияна Макулова, Мариян Михалев, Пенка Ненова, Роза Пенчева; бадминтон- Владимир Шишков, Нанко Чорчопов, Петя Неделчева, Ради Димитров, Слънчезар Цанков; баскетбол – Васил Кифев, Здравко Боев, Ирина Губа; борба – Мариян Недков, Никола Динев, Петър Манев, Стоян Добрев, Христо Маринов, Явор Янакиев; ендуро – Жоро Хаджиев;корабомоделизъм – Евгени Генов; лека атлетика- Емилия Драгиева, Красимира Чахова, Мирела Демирева;спортна стрелба – Аница Вълкова-Паничкова, Симеон Симеонов;футбол-Евгени Янчовски, Иво Иванов, Петко Петков, Пламен Липенски, Теньо Минчев, Христо Стоичков.\r\nВ творческия екип, създал книгата, участват част от най-добрите журналистически пера в Стара Загора.", "date": "2017.12.19", "title": "Стара Загора: На официална церемония в залата на Оперния театър бе закрита кампанията „Стара Загора - Европейски град на спорта 2017“"}
{"url": "http://www.focus-news.net/news/2017/12/19/2468849/vidin-nivoto-na-dunav-pri-novo-selo-se-e-povishilo-s-47-sm-prez-izminaloto-denonoshtie.html", "text": "Нивото на Дунав при Ново село се е повишило с 47 см през изминалото денонощие и водният стоеж е 470 см, съобщиха от местната Хидрометеорологична станция. При Видин е регистрирано повишение от 46 см и водният стоеж е 507 см. Нивото на река Дунав край Лом е 503 см, а водният стоеж през последното денонощие се е повишил с 38 см. Нивото на реката се е повишило край Оряхово с 27 см и водният стоеж е 371 см. Температурата на водата край Ново село е 4,8 градуса, край Оряхово е 5,9 градуса.", "date": "2017.12.19", "title": "Видин: Нивото на Дунав при Ново село се е повишило с 47 см през изминалото денонощие"}
{"url": "http://www.focus-news.net/news/2017/12/19/2468850/faz-godina-sled-teroristichniya-atentat-v-berlin-s-kritichen-pogled-kam-vazpomenatelnata-tseremoniya.html", "text": "Изабела Хойзер, директор на берлинска клиника за психиатрия и психотерапия, се изказа критично към идеята за организирането на възпоменателна церемония в памет на жертвите, загинали в терористичната атака във федералната германска столица от 19 декември 2016 г., отбелязва националният ежедневник Die Frankfurter Allgemeine Zeitung.\r\nОтдаването на дължимото идва твърде късно от гледна точка на оцелелите, подчертава Хойзер. „След ужасно събитие искате да получите сравнително бързо ответна реакция, подкрепа, утеха“, обясни специалистът. Затова не е изненадваща резервираната реакция на хората, пострадали или загубили близък в най-смъртоносната ислямистка атака на територията на Германия. Поканата за разговор с канцлера Ангела Меркел е дошла „отникъде“ за тях, споделя мнението си Хойзер.Тереза Герова", "date": "2017.12.19", "title": "FAZ: Година след терористичния атентат в Берлин – с критичен поглед към възпоменателната церемония"}
{"url": "http://www.focus-news.net/news/2017/12/19/2468851/varna-normalna-e-obstanovkata-v-oblastta-patishtata-sa-mokri-no-nyama-obrazuvala-se-snezhna-pokrivka.html", "text": "Нормална е обстановката при зимни условия във Варненска област. Това съобщи за Радио „Фокус“ – Варна дежурният оперативен при Областна администрация – Варна. Навсякъде в областта тази сутрин е докладвано за валежи от мокър сняг. Пътищата в региона са мокри, но няма образувала се снежна покривка. Температурите са положителни и няма заледявания. От Областно пътно управление – Варна имат готовност по отношение на снегопочистващата техника, която да се включи при необходимост.\r\nПрез последното денонощие от общините няма постъпила информация за регистрирани инциденти или аварии. Нивата на водоемите са в норма, реките са в коритата си и не е съобщавано за настъпили проблеми.\r\nПристанище \"Варна\" е отворено за маневриране, полетите на летище \"Варна\" се изпълняват по разписание.\r\nМарияна ВАЛЕНТИНОВА", "date": "2017.12.19", "title": "Варна: Нормална е обстановката в областта, пътищата са мокри, но няма образувала се снежна покривка"}
{"url": "http://www.focus-news.net/news/2017/12/19/2468852/burgas-snyag-vali-v-grada-i-v-rayona-na-prohoda-slanchev-bryag-obzor-patishtata-sa-prohodimi-pri-zimni-usloviya.html", "text": "Сняг вали в Бургас, Карнобат и в района на прохода Слънчев бряг - Обзор, съобщиха за Радио „Фокус“ - Бургас от Областно пътно управление - Бургас. В Бургас снегът е мокър и не натрупва снежна покривка. Пътищата се почистват и са проходими. С нормална интензивност се извършва движението в Бургас и региона. Не са регистрирани тежки катастрофи.\r\nМария РУСЕВА", "date": "2017.12.19", "title": "Бургас: Сняг вали в града и в района на прохода Слънчев бряг - Обзор, пътищата са проходими при зимни условия"}
{"url": "http://www.focus-news.net/news/2017/12/19/2468853/gerb-pazardzhik-zaradva-40-detsa-v-neravnostoyno-polozhenie-s-torta-i-podaratsi.html", "text": "ГЕРБ - Пазарджик осигури почерпка за 40 деца в неравностойно положение, като подаръците бяха връчени на тържество, което се проведе на жп гарата в Пазарджик. Това съобщиха от Пресцентъра на ПП ГЕРБ - Пазарджик. Децата бяха зарадвани с торта и много изненади със съдействието на общинския ръководител на ПП ГЕРБ - Пазарджик Гинче Караминова, която осигури и коледната украса. В инициативата се включиха и членове на МГЕРБ и ЖГЕРБ Пазарджик. Децата в неравностойно положение бяха поздравени от  ученици от пловдивската Професионалната гимназия по механотехника „Цветан Лазаров”, които пропътуваха пътя до Пазарджик безплатно с БДЖ. Това пътуване бе част от националната инициатива „Коледа за всяко дете”, която се организира от Националното сдружение на сираците в България (НССБ). Преди потеглянето на влаковата композиция от гара Пловдив, учениците ПГМТ „Проф. Цветан Лазаров” украсиха празнично вагон от състава на влака, а по време на самото пътуване, поздравяваха клиентите на националния железопътен превозвач. Идеята на децата бе да създадат празнична атмосфера сред пътуващите по повод предстоящите Коледни и Новогодишни празници. Над петстотин са децата от цялата страна които получиха досега подаръци от националната благотворителна инициатива „Коледа за всяко дете“, организирана от Националното сдружение на сираците в България, съобщават организаторите.", "date": "2017.12.19", "title": "ГЕРБ - Пазарджик зарадва 40 деца в неравностойно положение с торта и подаръци"}
{"url": "http://www.focus-news.net/news/2017/12/19/2468854/pazardzhik-3-snegopochistvashti-mashini-rabotyat-v-obshtina-sarnitsa-10-sm-e-snezhnata-pokrivka.html", "text": "Около 10 см е снежната покривка в община Сърница, съобщи за Радио „Фокус“ – Пазарджик Неби Бозов, кмет на родопската община. 3 снегопочистващи машини работят на терен. „Главният път Сърница - Велинград е почистен, опесъчен и обработен с химикали против замръзване. В момента снегорин на Областно пътно управление допълнително почиства и разширява пътя. В двете населени места към общината Медени поляни и Побит камък снегопочистването е извършено още през нощта. Почистени са и вътрешните улици“, уточни Бозов. той каза също, че количеството на водата в язовир Доспат е под нормалното ниво за сезона.\r\nАлбена ЖИЛЕКОВА", "date": "2017.12.19", "title": "Пазарджик: 3 снегопочистващи машини работят в община Сърница, 10 см е снежната покривка"}
{"url": "http://www.focus-news.net/news/2017/12/19/2468855/germaniya-pochita-pametta-na-zhertvite-na-teroristichniya-atentat-v-berlin-komentari-v-germanskiya-pechat-agentsiya-fokus.html", "text": "Навършва се една година от терористичния атентат на традиционния коледен базар на „Брейтшайдплац“ във федералната германска столица Берлин, отбелязва вестник Der Tagesspiegel. \r\nПаметта на 12-те жертви на атаката, извършена от тунизиеца Анис Амри ще бъде почетена с възпоменателна церемония на площада. Освен канцлера Ангела Меркел, на събитието ще присъства държавният глава на ФРГ Франк-Валтер Щайнмайер и министри от федералното правителство. \r\nВ навечерието на годишнината, Меркел се срещна с жертви и близки на загиналите. Те бяха приети в сградата на Канцлерството в Берлин в следобедните часове на понеделник. \r\nГодина след ислямистката атака, вече е ясно, че тунизиецът, отговорен за терористично нападение на традиционния коледен базар във федералната столица Берлин, го е планирал още от пристигането си в Германия.\r\nАмри е регистриран от германските власти на 6 юли 2015 г. Още от самото си пристигане в страната той е бил придружаван от предполагаем джихадист, който властите са подозирали в членство в близкоизточната радикална групировка „Ислямска държава“. И не само – тунизиецът е бил в непрекъснат контакт с членове на организацията, базирани в Либия, откъдето са му давани директни инструкции. През декември 2015 г. Амри е дал ясни индикации, че има план за това как да убие множество хора в Германия. \r\nПо препоръка на либийските си наставници Амри е използвал най-малко пет различни профила за социалната мрежа „Фейбсук“ и десет различни телефонни номера. Според изданието, германските спецслужби са били наясно, че тунизиецът е опасен. Въпреки това е взето решение да бъде допуснат в страната.\r\nНа 19 декември 2016 г. тунизиецът Анис Амри открадна камион, уби неговия шофьор, след което се вряза с превозното средстви на коледен базар в Берлин, убивайки 11 души и ранявайки десетки други.\r\nНа първата годишнина от нападението на традиционния коледния базар в германската столица Берлин федералният министър на правосъдието Хайко Маас (ГСДП) призна, че помощта за жертвите е била неадекватна, съобщава изданието Der Spiegel.\r\n„Не бяхме достатъчно подготвени за последствията от тази терористична атака. Можем само да се извиним за жертвите и на оцелелите“, пише Маас в коментар за водещо берлинско издание. \r\n„Има една вечна задача за политиката в една демократична държава – да се учи от грешките си и да поема своята отговорност“, допълва германският социалдемократ.\r\nПрез последните седмици, предшестващи първата годишнина от най-кървавия терористичен атентат в Германия, се наблюдаваше засилена критика към федералното германско правителство. Близки и роднини на жертвите, загинали при ислямисткото нападение на площад „Брайдшайтплац“ обвиниха управляващите в провал в отворено писмо, адресирано до канцлера на ФРГ Ангела Меркел. \r\nКурт Бек, който представлява пред федералния парламент жертвите на атентата от 19 декември 2016 г., призова за предприемането на допълнителни мерки. \r\nНа първо място Бек предложи създаването на служба за оказване на помощ на мястото на терористичното нападение, която ще съдейства за предоставяне на информация на роднини и ще оказва психическа помощ на жертвите и семействата им.  \r\nВторото му предложение бе за създаване на постоянно действащ консултативен център за жертви, който ще попада под юрисдикцията на Министерството на правосъдието на ФРГ. Предвидено е и отделянето на повече средства за засегнатите от тероризма. \"Трябва да подобрим значително материалната подкрепа. Обезщетение от 10 хил. евро за съпруг, родител или дете, пет хиляди евро за братя или сестри. В някои държави плащат два пъти по-големи суми\", подчерта Бек. \r\nСъгласно думите му, държавата трябва да е по-активна и да демонстрира солидарност към жертвите на тероризма и техните близки. \"Критиката на роднините, че канцлерът (Ангела Меркел - бел. р.) не е разговаряла с тях, е разбираема според мен\", коментира Бек.\r\nИзабела Хойзер, директор на берлинска клиника за психиатрия и психотерапия, се изказа критично към идеята за организирането на възпоменателна церемония в памет на жертвите, загинали в терористичната атака във федералната германска столица от 19 декември 2016 г., отбелязва националният ежедневник Die Frankfurter Allgemeine Zeitung.\r\nОтдаването на дължимото идва твърде късно от гледна точка на оцелелите, подчертава Хойзер. „След ужасно събитие искате да получите сравнително бързо ответна реакция, подкрепа, утеха“, обясни специалистът. Затова не е изненадваща резервираната реакция на хората, пострадали или загубили близък в най-смъртоносната ислямистка атака на територията на Германия. Поканата за разговор с канцлера Ангела Меркел е дошла „отникъде“ за тях, споделя мнението си Хойзер.\r\nНякои от тях загубиха любимите си хора, а други бяха ранени тежко. Животът им вече не е същият – това са жертвите на терористичния атентат на берлинския площад „Брайтшайтплац“ – но въпреки това германската държава все още се държи с тях, сякаш са досадни инициатори на петиции, коментира изданието Focus във водеща статия, посветена на първата годишнина от ислямистката атака на коледния базар във федералната германска столица. \r\nЗасегнатите от атентата в Берлин са поканени на откриването на мемориала във вторник, 19 декември. Но писмената покана за възпоменателното събитие възмути мнозина от тях, а причината е уточнителна част от текста, в която се казва: „Разходите за таксита няма да бъдат възстановявани. Трябва да се използва публичния транспорт. Ако пътувате с личен автомобил в Берлин ще Ви бъдат възстановени по 0,20 евро на километър“. \r\nВъзмущението е голямо: „Особено сега, когато се оказва, че администрацията и държавата са допуснали крещящи грешки, очаквахме по-голяма щедрост“, се казва в писмо, изпратено до вестник BILD.", "date": "2017.12.19", "title": "Германия почита паметта на жертвите на терористичния атентат в Берлин (Коментари в германския печат - Агенция „Фокус“)"}
{"url": "http://www.focus-news.net/news/2017/12/19/2468856/aktsenti-v-predavaneto-dobre-doshli-v-svishtov-po-radio-fokus-veliko-tarnovo.html", "text": "През миналата седмица в Свищовска община се проведе информационна кампания, разясняваща условията за кандидатстване по програмата за саниране на жилищни сгради. За участие в нея бяха поканени управители на сдружения на собственици. На срещата стана ясно, че финансирането е осигурено в рамките на изпълнението на Инвестиционна програма на Община Свищов по Оперативна програма „Региони в растеж“ 2014 – 2020. Повече за това как премина събитието ще ни разкаже в предаването „Добре дошли в Свищов“ на Радио „Фокус“ – Велико Търново Стоян Парашкевов, директор на Дирекция „Управление на проекти и европейски оси“ в Общината. За пореден път свищовски спортисти представиха града и страната ни подобаващи в международно състезание. Мартин Златев спечели първия медал за България на 44-тото европейско първенство по карате за кадети, младежи и девойки до 21 г., проведено през уикенда в София. Как премина състезанието ще попитаме самият Мартин. В минутите на днешното издание на предаването ще Ви представим и програмата на Община Свищов, която ще забавлява жителите и гостите на града в Новогодишната нощ на 31 декември. Останете в компанията на Радио „Фокус“. Водещ на предаването е Луиза Транчева. Номерът за връзка със студиото е 0885 303 375.", "date": "2017.12.19", "title": "Акценти в предаването „Добре дошли в Свищов“ по Радио „Фокус“ - Велико Търново"}
{"url": "http://www.focus-news.net/news/2017/12/19/2468857/sofiya-159-snegopochistvashti-mashini-sa-izvarshili-obrabotki-sas-smesi-sreshtu-zaledyavane.html", "text": "Във връзка със снеговалежа в София са направени обработки на улици и булеварди, по които се движи градския транспорт, опасни и стръмни участъци и основни улици във всички 24 райони на София. Това съобщиха от пресцентъра на Столична община. Екипите на фирмите, които са ангажирани с почистването са извършили обработки със смеси срещу заледяване и частично избутване на снежна маса. Общо 159 снегопочистващи машини работиха на терен. Към момента продължават обработки в районите „Нови Искър“, „Кремиковци“, „Овча купел“. Извършва се опесъчаване на планинските пътища във Витоша – „Бояна – Златни мостове“ и „Драгалевци – Алеко“. Към момента градския транспорт се движи навсякъде по обичайните си маршрути. \r\nОт Столичната община напомнят на шофьорите да използват автомобилите си, оборудвани за движение при зимни условия, и да карат със съобразена скорост.", "date": "2017.12.19", "title": "София: 159 снегопочистващи машини са извършили обработки със смеси срещу заледяване"}
{"url": "http://www.focus-news.net/news/2017/12/19/2468858/kyustendil-bibliotekata-v-grada-organizira-koleden-praznik-chitatel-na-godinata.html", "text": "Библиотеката в Кюстендил организира коледен празник „Читател на годината”. Това съобщи за Радио „Фокус” – Кюстендил София Пейчева, директор на Регионална библиотека „Емануил Попдимитров” – Кюстендил. Събитието ще започне от 17.00 часа в отдел „Изкуство”, намиращ се в сградата на читалище „Братство”. Класацията се организира за трета поредна година. Предишните победители са Кирил Пейчев и Катя Кашукеева. Класацията има за цел да покаже, че четенето е най-добрият начин да се продължи да се отстояват ценностите, собствената си национална история и културно богатство. „Носителят на приза „Читател на годината“ е ярко доказателство, че са живи изконното българско любопитство и жаждата за знания”, каза София Пейчева.\r\nВенцеслав ИЛЧЕВ", "date": "2017.12.19", "title": "Кюстендил: Библиотеката в града организира коледен празник „Читател на годината”"}
{"url": "http://www.focus-news.net/news/2017/12/19/2468859/agentsiya-fokus-izlachva-na-zhivo-izyavleniyata-na-premiera-boyko-borisov-i-glavniya-pregovaryasht-za-izlizaneto-na-velikobritaniya-ot-es-mishel-barnie-sled-sreshtata-im-v-ministerski-savet.html", "text": "Агенция \"Фокус\" излъчва на живо във \"Фейсбук\" изявленията на министър-председателя Бойко Борисов и главния преговарящ за излизането на Великобритания от ЕС Мишел Барние след срещата им в Министерски съвет. Видеото може да гледате  тук .", "date": "2017.12.19", "title": "Агенция \"Фокус\" излъчва на живо изявленията на премиера Бойко Борисов и главния преговарящ за излизането на Великобритания от ЕС Мишел Барние след срещата им в Министерски съвет"}
{"url": "http://www.focus-news.net/news/2017/12/19/2468860/pernik-regionalniyat-istoricheski-muzey-organizira-muzeyni-atelieta-za-izrabotvane-na-koledna-ukrasa-s-koledno-nastroenie.html", "text": "Наситена със събитие я културната програма на Община Перник тази седмица. Това съобщиха от пресцентъра на Общината. Днес ще се проведат изложба на картички и коледнисувенири в изложбената зала в ЦПЛР-ОДК, която се казва \"Коледно антре\". Началото ѝ е в 10.30 часа. Регионалният исторически музей организира от 14.00 часа музейни ателиета „С коледно настроение“ за изработване на коледна украса. В 16.00 часа в Кметство „Изток” ще се проведе „Коледен благослов\" – Коледен празник за жителите на кметство \"Изток\". В 18.00 часа в НЧ ”Елин Пелин-1903” ще се състои среща-разговор „Бъдник за бъднини”. В 18.30 часа в Галерия “Любен Гайдаров” ще се проведе Концерт на Вокален ансамбъл „Агапе“. От 19.00 часа в Театрален салон „Георги Русев“ ще бъде представена постановката „БРАЧНИ БЕЗУМИЯ“от Алексей Кожухаров.\r\nАртистичните прояви в града продължават и на 20 декември от 11.00 часа в Двореца на културата. Историческият музей и тази година ще организира за децата традиционните уроци по родолюбие на тема „Бъдни вечер” и музейни ателиета с коледно настроение. В навечерието на най-светлите християнски празници Бъдни вечер и Коледа ще бъде огласен града с благотворителни концерти за помощ на хора в беда. Самодейците към читалищата ще възстановят по автентичен начин обичаите „Бъдни вечер” и „Игнажден”, които ще впечатлят всеки, докоснал се до традициите. Много са концертите на съставите към културните институции, които ще пожелаят на перничани здраве и късмет през новата година. Финалът на седмицата ще бъде поставен с „Коледно матине”, в което ще вземат участие хор „Родна песен”.", "date": "2017.12.19", "title": "Перник: Регионалният исторически музей организира музейни ателиета за изработване на коледна украса  „С коледно настроение“"}
{"url": "http://www.focus-news.net/news/2017/12/19/2468861/predsedatelyat-na-narodnoto-sabranie-tsveta-karayancheva-shte-vrachi-nagradata-student-na-godinata-za-2017.html", "text": "Председателят на Народното събрание Цвета Караянчева ще връчи наградата „Студент на годината за 2017”, съобщиха от пресцентъра на парламента. Официалната церемония, на която ще бъдат обявени носителите на Националния приз „Студент на годината” на Националното представителство на студентските съвети, ще бъде от 17.00 часа в Народния театър „Иван Вазов”. В церемонията ще участват председателят на Комисията по образованието и науката Милена Дамянова, председателят на Комисията по въпросите на децата, младежта и спорта Славчо Атанасов, народни представители, министри, столичният кмет Йорданка Фандъкова и др.", "date": "2017.12.19", "title": "Председателят на Народното събрание Цвета Караянчева ще връчи наградата „Студент на годината за 2017”"}
{"url": "http://www.focus-news.net/news/2017/12/19/2468862/mvr-do-1100-chasa-shte-ima-zabavyane-na-obrabotkata-na-dokumentite-na-avtomobilite-na-granichnite-punktove.html", "text": "Днес до 11.00 часа ще има забавяне на обработката на документите на автомобилите на граничните пунктове. Това съобщиха от пресцентъра на МВР. Причината е планирано внедряване на нова версия на модул. Експертите работят по бързото пускане в експлоатация на модул „Пътни такси и разрешителен режим\". Работата е започнала тази сутрин. По данни на ГДГП се очаква тя да приключи до 11.00 часа днес. До приключване на процедурата, обработката на граничните пунктове на тежкотоварните автомобили ще се извършва ръчно, където е възможно.", "date": "2017.12.19", "title": "МВР: До 11.00 часа ще има забавяне на обработката на документите на автомобилите на граничните пунктове"}
{"url": "http://www.focus-news.net/news/2017/12/19/2468863/sport-vrataryat-na-natsionalniyat-otbor-na-kosta-rika-e-opredelen-za-nay-dobar-futbolist-na-konkakaf.html", "text": "Вратарят на националният отбор на Коста Рика, Кейлор Навас е определен за най-добър футболист на КОНКАКАФ, предава официалният сайт на организацията. \r\nСпоред организаторите на анкетата Навас има най-голяма заслуга за класирането на Коста Рика за финалите на Световното първенство по футбол в Русия през 2018 г. 31-годишният вратар, който играе за \"Реал\" (Мадрид), през настоящата година спечели Шампионската лига, Суперкупата на УЕФА, Световното клубно първенство, първенството на Испания и суперкупата на страната. Кейлор Навас е избиран за футболист на КОНКАКАФ през 2014 г. и през 2016 г.\r\nВ същата класация за футболистка на КОНКАКАФ е определена Алекс Морган от \"Олимпик\" (Лион) и женския национален отбор по футбол на САЩ.", "date": "2017.12.19", "title": "Спорт: Вратарят на националният отбор на Коста Рика е определен за най-добър футболист на КОНКАКАФ"}
{"url": "http://www.focus-news.net/news/2017/12/19/2468864/dimitar-dimitrov-kmet-na-vetrino-normalna-e-obstanovkata-v-obshtinata-nyama-zaledeni-patni-uchastatsi.html", "text": "Нормална е зимната обстановка в община Ветрино. Това каза за Радио „Фокус“ – Варна кметът на Община Ветрино Димитър Димитров. В цялата община вали сняг, но не се задържа по пътните платна. „Красиво е, като снежна приказка е в момента“, добави кметът. Димитър Димитров отбеляза, че температурите са положителни и няма заледени пътни участъци. Учениците са на училище, като сградите на учебните и детските заведения са отоплени.\r\nМарияна ВАЛЕНТИНОВА", "date": "2017.12.19", "title": "Димитър Димитров, кмет на Ветрино: Нормална е обстановката в общината, няма заледени пътни участъци"}
{"url": "http://www.focus-news.net/news/2017/12/19/2468865/mishel-barnie-gl-pregovaryasht-za-brekzit-prez-mart-shte-zapochnem-razgovori-s-britantsite-za-badeshtite-ni-vrazki.html", "text": "През март ще започнем разговори с британците за бъдещите ни връзки. Това каза в свое изявление в Министерския съвет главният преговарящ за излизането на Великобритания от ЕС Мишел Барние след среща с министър-председателя Бойко Борисов, предаде репортер на Агенция „Фокус“.„По време на тези преговори, които започнаха през юни, българското председателство след това на Испания ще бъде изключително важно. Сложихме край на първия етап от преговорите. Споразумяхме се с Обединеното кралство върху условията на разделянето ни. Една от темите засяга България – темата за положението на гражданите, които живеят и работят във Великобритания. Съвместно с британците постигнахме споразумение, което ще се превърне в договор, за да може ясно и категорично да бъдат гарантирани правата на всички тези граждани. Всички тези граждани ще разполагат с права, които ще бъдат гарантирани пожизнено. Успяхме да го постигнем по време на преговорите с британците“, заяви Барние. По думите му са говорили и за европейския бюджет от 2014-2020 г. „Въз основа на това споразумение трябва да подпишем през октомври договора за напускане, трябва да решим какъв ще е преходния период. През март ще започнем разговори с британците за бъдещите ни връзки. Заедно с британците трябва да търгуваме, но при добри условия. Трябва да се развива сътрудничеството в областта на въздухоплаването,  правораздаването и стабилността на нашия континент. Благодаря на Бойко Борисов за поетия ангажимент. Мисля, че България е добре подготвена. Основна тема в дневния ред ще бъде продължаването на преговорите с Обединеното кралство“, каза още той. \r\nЛюба АЛЕКСИЕВА", "date": "2017.12.19", "title": "Мишел Барние, гл. преговарящ за Брекзит: През март ще започнем разговори с британците за бъдещите ни връзки"}
{"url": "http://www.focus-news.net/news/2017/12/19/2468866/blagoevgrad-kmetat-d-r-atanas-kambitov-shte-provede-sreshta-sas-zamestnik-ministarat-na-truda-i-sotsialnata-politika-zornitsa-rusinova.html", "text": "Кметът д-р Атанас Камбитов ще проведе протоколна среща със заместник-министърът на труда и социалната политика Зорница Русинова. Това съобщиха от пресцентъра на Община Благоевград. Очаква се тя да се състои около 13.30 часа в сградата на Община Благоевград. На срещата ще присъства и областният управител Бисер Михайлов. Непосредствено след това всички заедно ще посетят ЦНСТ, с адрес улица „Борис Ангелушев“.", "date": "2017.12.19", "title": "Благоевград: Кметът д-р Атанас Камбитов ще проведе среща със заместник-министърът на труда и социалната политика Зорница Русинова"}
{"url": "http://www.focus-news.net/news/2017/12/19/2468867/orf-novoto-avstriysko-pravitelstvo-se-sabira-na-parvo-zasedanie-veche-ima-i-vavedni-promeni.html", "text": "Министрите от новото черно-синьо правителство във Виена се събират на първо заседание, отбелязва ORF, най-голямата обществена медия в Австрия. В дневния ред на заседанието обаче не е включено обсъждането на конкретни решения. \r\nЗа говорител на новата коалиция бе назначен дипломатът Петер Лаунски-Тифентал. В бъдеще той ще комуникира и представя проектите и решенията на правителството. По този начин се слага край на традицията, въведена от канцлера Бруно Крайски, съгласно която след всяка среща на Министерски съвет правителственият лидер информира представителите на медиите за взетите решения. Тереза Герова", "date": "2017.12.19", "title": "ORF: Новото австрийско правителство се събира на първо заседание, вече има и въведни промени"}
{"url": "http://www.focus-news.net/news/2017/12/19/2468868/veliko-tarnovo-22godishen-peshehodets-e-s-opasnost-za-zhivota-sled-kato-e-blasnat-ot-lek-avtomobil-na-ul-magistralna.html", "text": "22–годишен пешеходец е пострадал тежко при катастрофа във Велико Търново. Това съобщиха от Областна дирекция на МВР - Велико Търново. Произшествието е станало вчера около 18.00 часа на ул. „Магистрална“. По първоначална информация лек автомобил „Ауди“, управляван от 19-годишен младеж с инициали Я. А. от Ново село, е блъснал неправилно пресичащия пътното платно мъж. В резултат на това е пострадал пешеходецът. Той е откаран във великотърновската болница с множество фрактури в областта на главата. Настанен е за лечение с опасност за живота. Водачът е изпробван за употреба на алкохол, пробата е отрицателна. На двамата участници са взети кръвни проби. По случая е започнато досъдебно производство.", "date": "2017.12.19", "title": "Велико Търново: 22–годишен пешеходец е с опасност за живота, след като е блъснат от лек автомобил на ул. „Магистрална“"}
{"url": "http://www.focus-news.net/news/2017/12/19/2468869/premierat-boyko-borisov-nadyavam-se-velikobritaniya-da-se-varne-v-es.html", "text": "Надявам се Великобритания да се върне в ЕС. Това каза в свое изявление в Министерския съвет министър-председателят Бойко Борисов след среща с главния преговарящ за излизането на Великобритания от ЕС Мишел Барние, предаде репортер на Агенция „Фокус“. „Имаме и много британци, които вече са в България. Трябва да се спазват правилата на общия пазар. Надявам се в няколко сфери също да се намери баланс не само като един от основните членове в НАТО Великобритания, това е и във военното сътрудничество и сферата на сигурността. Специалните служби трябва да работят в пълна координация с тези на Великобритания. Този Брекзит ще бъде труден, защото имаме план и рамка, но политическата декларация трябва да се подготви през тези 6 месеца, така че всеки един детайл да бъде решен в този период, а не когато започне самото излизане на Великобритания“, заяви Борисов. По думите му с новия програмен период започват усилено да работят по европейския бюджет. „По 10 млрд. евро на година нетно ще липсват в бюджета на ЕК. Трябва да положим огромни усилия. Мишел Барние е на наша страна за кохезионната политика. На последния съвет много се говори да имаме общ фонд по темите: миграция, общата европейска отбрана, селскостопанска политика, кохезия. Но 10 млрд. евро липсват и трябва много внимателно и прецизно да се разпределят парите“, каза още Бойко Борисов. \r\nЛюба АЛЕКСИЕВА", "date": "2017.12.19", "title": "Премиерът Бойко Борисов: Надявам се Великобритания да се върне в ЕС"}
{"url": "http://www.focus-news.net/news/2017/12/19/2468870/pazardzhik-okolo-20-sm-e-snezhnata-pokrivka-v-kurorta-sv-konstantin-patishtata-sa-pochisteni.html", "text": "Около 7 см е снежната покривка в Пещера, над 20 см е снегът в курорта Свети Константин, съобщи за Радио „Фокус“ – Пазарджик Иван Спиров, управител на ОП „Чистота и поддържане на пътната инфраструктура“ в Общината. Още в 03.00 часа тази нощ 3 снегопочистващи машини са излезли на терен. „В 7.30 часа тази сутрин всички улици в Пещера бяха почистени. В момента 2 снегорина почистват курорта „Свети Константин“. Главният път от Пещера до летовището е почистен и опесъчен. Няма затворени пътища в общината“, уточни Спиров. Той каза също, че приоритет при почистването е летовището, тъй като там има туристи и активен зимен сезон. Към него са зачислени 2 снегорина.\r\nАлбена ЖИЛЕКОВА", "date": "2017.12.19", "title": "Пазарджик: Около 20 см е снежната покривка в курорта Св. Константин, пътищата са почистени"}
{"url": "http://www.focus-news.net/news/2017/12/19/2468871/afp-derayliraliyat-vlak-se-e-dvizhel-sas-skorost-ot-blizo-130-kmch-pri-ogranichenie-ot-50-kmch.html", "text": "Пътническият влак, който дерайлира в американския щат Вашингтон, се е движел със скорост от 80 мили в час (близо 130 км/ч) при ограничение от 30 мили в час (50 км/ч). Това съобщиха следователите, разследващи инцидента, при който загинаха трима души, предава AFP.\r\nБелла Дин-Зар от Националния съвет по безопасност на транспорта заяви пред репортери, че „е твърде рано да се каже\" защо влакът се е движел с такава висока скорост - оценка, базирана на предварителна информация, получена от записващо устройство в задния локомотив на композицията.\r\nВлакът се е движел по нов маршрут за първи път. В него са пътували около 80 души, трима от които загинаха. Тереза Герова", "date": "2017.12.19", "title": "AFP: Дерайлиралият влак се е движел със скорост от близо 130 км/ч при ограничение от 50 км/ч"}
{"url": "http://www.focus-news.net/news/2017/12/19/2468872/kmetat-na-sofiya-yordanka-fandakova-domakinstvoto-na-predsedatelstvoto-e-seriozna-vazmozhnost-da-pokazhem-vsichki-resursi-na-grada-s-koito-toy-privlicha-investitsii-i-turisti.html", "text": "Домакинството на Председателството на Съвета на ЕС е сериозно предизвикателство, но и сериозна възможност да покажем всички ресурси на града, с които той привлича инвестиции и туристи. Това каза кметът на София Йорданка Фандъкова на семинар на тема „Проект за бюджет на Столична община за 2018 година“, предаде репортер на Агенция „Фокус“. „Успяхме да завършим всички ангажименти, които градът има във връзка с Председателството“, заяви тя. „Остава да водим диалог с гражданите, вътрешният министър пое ангажимента да информира гражданите, ние също ще информираме, когато ще има затруднения“, посочи Йорданка Фандъкова. „Със сигурност ще има някои неудобства,но те ще бъдат само по време на срещите“, коментира тя и допълни, че събитията ще се случват в НДК, резиденция „Бояна“ и Техпарк „София“.\r\nБиляна ИВАНОВА", "date": "2017.12.19", "title": "Кметът на София Йорданка Фандъкова: Домакинството на Председателството е сериозна възможност да покажем всички ресурси на града, с които той привлича инвестиции и туристи"}
{"url": "http://www.focus-news.net/news/2017/12/19/2468873/pregled-na-osnovnite-temi-v-pazardzhishkiya-pechat.html", "text": "На първа страница вестник „Пазарджишка Марица“ отделя внимание на атрактивните празнични томболи под заглавие „Празнични томболи жилят наивници“. Изданието допълва, че всеки печели, но срещу определена сума и съветва да не се дават лични данни, дори при атрактивни предложения. На втора страница вестникът коментира възможностите за работа към Бюрото по труда под заглавие „Ако си трудов терапевт имаме работа за теб“ с подзаглавие „Бюрото в Пазарджик търси и медиатор, както и още 197 служители с по-обикновени професии“. На трета страница е отделено място на най-големия храм в града „Св. Богородица“ под заглавие „Св. Богородица“ неведнъж възкръсва като Феникс“. Изданието допълва, че храмът в Пазарджик става книжовен център още през 18-ти век. На четвърта страница се коментира трудовата заетост в село Огняново под заглавие „В Огняново животът се върти около борсата“, като се добавя, че тържището е второто най-голямо у нас и осигурява препитанието на много от жителите. На следващите страници вестникът коментира културни, социални, здравни и спортни теми.", "date": "2017.12.19", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/19/2468874/shumen-400-grama-marihuana-sa-otkriti-pri-pochistvane-na-hrasti-po-severnoto-platno-na-bul-simeon-veliki.html", "text": "400 грама марихуана са открити при почистване на храсти по северното платно на бул. “Симеон Велики“. Това съобщиха от ОДМВР - Шумен. Наркотикът е намерен в три пластмасови буркана около 13.00 часа вчера на бул. “Симеон Велики“ в Шумен. На „находката“ попаднали служители в общинско предприятие. Бурканите били поставени в найлонова торбичка. Открити са при почистване на храсти по северното платно на булеварда. Подаден е сигнал в полицията. На място е изпратена група, която извършила оглед. В бурканите имало около 400 грама суха листна тревна маса, наподобяваща марихуана. Назначена е експертиза. Работата по изясняване на случая продължава.", "date": "2017.12.19", "title": "Шумен: 400 грама марихуана са открити при почистване на храсти по северното платно на бул. “Симеон Велики“"}
{"url": "http://www.focus-news.net/news/2017/12/19/2468875/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията на ул. „Позитано” 20 от 13.30 часа днес. Това съобщиха от пресцентъра на НС на БСП.", "date": "2017.12.19", "title": "БСП ще даде пресконференция в централата на партията"}
{"url": "http://www.focus-news.net/news/2017/12/19/2468876/hurriyet-turski-politsay-e-zastrelyan-pri-rutinna-proverka-v-ankara.html", "text": "Въоръжен нападател отне живота на полицейски служител при рутинна проверка край столицата Анкара, съобщава вестник Hurriyet.\r\nИнцидентът се е случил във вторник, 19 декември, след като представителят на органите на реда е настоял подозрителното лице да слезе от автобус за проверка. В резултат мъжът е открил огън срещу полицая, бягайки към близката гора. \r\nРаненият полицейският служител е откаран незабавно в болница, където малко по-късно е починал. Специални полицейски части са започнали операция за залавяне на заподозрения.\r\nПревозното средство е пътувало от провинция Сирт към Истанбул, уточняват от редакцията. Тереза Герова", "date": "2017.12.19", "title": "Hurriyet: Турски полицай е застрелян при рутинна проверка в Анкара"}
{"url": "http://www.focus-news.net/news/2017/12/19/2468877/zadarzhana-e-organizirana-prestapna-grupa-za-targoviya-na-aktsizni-stoki-bez-banderol-sred-zadarzhanite-ima-voennosluzhesht.html", "text": "При съвместна операция на Военно-окръжна прокуратура – гр. София, ГДБОП – МВР и Военна полиция, която се проведе едновременно в различни населени места в Пловдивска, Софийска, Кюстендилска и Благоевградска области бяха задържани ръководителя и всички участници в организирана престъпна група, създадена с користна цел и занимаваща се с търговия и държане на акцизни стоки без бандерол, когато такъв се изисква по закон. \r\nПри операцията, проведена на 13 и 14 декември, бяха задържани ръководителя и останалите  четирима членове на групата, измежду които има военнослужещ. Това съобщиха от пресцентъра на Прокуратура на Република България. Задържаните бяха привлечени като обвиняеми за престъпления по чл. 321, ал. 3 и чл. 234, ал. 2 вр. ал. 1 от НК. \r\nВоенни прокурори и следователи, военни разследващи полицаи, агенти на ГДБОП и ГД „Митници“ претърсваха часове наред апартаменти, складове, канцеларии, избени помещения, къщи, вили, дворни места и автомобили, ползвани от групата за престъпната им дейност, продължила от месец април 2016 г. до задържането на групата. \r\nВ резултат на съвместната операция бяха намерени и иззети около 3 тона спирт и алкохолни напитки без бандерол, 10 000 къса цигари (50 стека) с чужди бандероли, над 20 килограма нарязан тютюн, вещество отговарящо на полевия тест на наркотик, оръжие и документи, които групата е водила по време на незаконната си търговия. По предварителни изчисления, дължимия за иззетите стоки акциз възлиза на над 45 000 лева. \r\nПо искане на прокурора вчера Софийския военен съд постанови най-тежката мярка за неотклонение – „Задържане под стража“ на ръководителя и трима от участниците. На четвъртия участник военния съд определи марка за неотклонение \"Парична гаранция\" в размер на 3 000 лева. Разследването продължава.", "date": "2017.12.19", "title": "Задържана е организирана престъпна група за търговия на акцизни стоки без бандерол, сред задържаните има военнослужещ"}
{"url": "http://www.focus-news.net/news/2017/12/19/2468878/mishel-barnie-gl-pregovaryasht-za-brekzit-pravata-na-grazhdanite-izbrali-da-zhiveyat-vav-velikobritaniya-ili-v-balgariya-shte-sa-garantirani-pozhizneno.html", "text": "Правата на гражданите, избрали да живеят във Великобритания или в България ще са гарантирани пожизнено. Това каза в свое изявление в Министерския съвет главният преговарящ за излизането на Великобритания от ЕС Мишел Барние след среща с министър-председателя Бойко Борисов, предаде репортер на Агенция „Фокус“. „Няколко дни преди началото на българското председателство имах възможност да се срещна и с депутати от българското Народно събрание, както и с представители на синдикатите. Ще мога да се срещна и с представители на работодателите по време на тази обществена дискусия, която решихме да проведем навсякъде в ЕС. Това е дискусия върху залога на напускането на Обединеното кралство на ЕС и прилагането на практика на това решение. Миналият петък за мен беше чест да участвам на заседанието на държавните глави на ЕС. Българският министър-председател Бойко Борисов присъстваше. Сложихме край на първия етап от преговорите. Споразумяхме се с Обединеното кралство върху условията на разделянето ни“, заяви Брание. По думите му една от темите засяга България и това е тема, която българският министър-председател няколкократно е засягал по време на изминалите граждани. „Това е темата за положението на българските граждани, които живеят и работят в Обединеното кралство. Те са десетки хиляди, но в същото време има и британски граждани, които са решили да живеят в България. Съвместно с британците постигнахме споразумение, което ще се превърне в договор за напускане на Обединеното кралство, за да може ясно и категорично да бъдат гарантирани правата на всички тези граждани. Правото им да пребивават в Обединеното кралство, да получават социални услуги, преносимост на социалните права, когато се върнат в родината си, правото на обединение на семейството“, допълни той. Според него всички тези граждани ще разполагат с права, които ще бъдат гарантирани пожизнено. „Говоря за гражданите, които днес са направили избора да живеят в Обединеното кралство или за британците, които са решили да живеят в България. Този резултат е изключително важен. Успяхме да го постигнем по време на преговорите с британците и при 100-процентово съгласие на всички членове на ЕС“, каза още Мишел Барние. \r\nЛюба АЛЕКСИЕВА", "date": "2017.12.19", "title": "Мишел Барние, гл. преговарящ за Брекзит: Правата на гражданите, избрали да живеят във Великобритания или в България ще са гарантирани пожизнено"}
{"url": "http://www.focus-news.net/news/2017/12/19/2468879/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за това каква е равносметката на Общината в края на настоящата година. За реализираните проекти и инфраструктурни ремонти ще разговаряме с кмета Николай Зайчев. Какви образователни проекти и инициативи бяха реализирани през отминаващата година в Пещера ще коментираме с Диана Балканджиева, експерт по културата Общината. В Пещера ще бъде избран и Спортист на 2017 година. Какви премина годината в спортен план ще научим от Добринка Смилянова, експерт по спортните дейности в Общината. Има ли готовност Община Пещера за се справи със зимната обстановка и достъпен ли е курортът Свети Константин, където много хора ще прекарат новогодишните празници ще научим от Иван Спиров, отговорник за пътната поддръжка в общината. В края на предаването ще научим повече за Кампанията за безплатни прегледи за рак на гърдата, която се организира от народния представител Десислава Костадинова. Телефоните за връзка със студиото са 0885 606692 и 034 420020.", "date": "2017.12.19", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/12/19/2468880/interfaks-grazhdanin-na-norvegiya-e-arestuvan-v-moskva-po-podozreniya-v-shpionazh.html", "text": "Гражданин на Норвегия, заподозрян в шпионаж, е бил арестуван в Москва за срок от два месеца, предава Интерфакс, като се позовава на информация от говорителя на Лефоторския съд в руската столица.\r\nФруд Берг е задържан на 6 декември от служители на Федералната служба  за сигурност в момент, в който норвежецът е получавал документи, съдържащи секретни сведения за Военноморските сили на Руската федерация. Те са му предадени от Алексей Житнюк, арестуван по-рано в Москва по дело за държавна измяна. \r\nСъгласно медийни доклади, Берг е предавал информация не само на норвежките спецслужби – съответните данни са били достъпни и за американското Централно разузнавателно управление (ЦРУ).Тереза Герова", "date": "2017.12.19", "title": "Интерфакс: Гражданин на Норвегия е арестуван в Москва по подозрения в шпионаж"}
{"url": "http://www.focus-news.net/news/2017/12/19/2468881/andrey-raychev-sotsiolog-nyama-izgledi-za-predsrochni-parlamentarni-izbori-prez-2018-ta.html", "text": "Няма изгледи за предсрочни парламентарни избори през 2018-та. Това коментира за сутрешния блок „Добро утро, България“ на Радио „Фокус“ социологът Андрей Райчев. Според него в управляващата коалиция не се наблюдава принципно противоречие по линията „Борисов-Каракачанов“, за разлика от ситуацията около вицепремиера Валери Симеонов, където по думите на социолога искри не липсват. Според Андрей Райчев именно това би могло да бъде извор на дестабилизация. „ДПС ще искат да управляват с ГЕРБ, но просто не виждам как Борисов, който дойде чрез обявяването на ДПС за главния враг на страната, ще се прегръща с тях и ще управляват заедно. Не ми се вярва. По-скоро, ако се стигне до такава формула, тя ще изглежда като подкрепа от страна на „желаещите“, но да видим ДПС в коалиция в Борисов – просто не ми се вярва“, допълни социологът. Андрей Райчев коментира и темата за корупцията у нас, заявявайки че липсва политическа воля за решаването на проблема. \"В същото време се наслоява явна нетърпимост от страна на обществото, която обаче трудно може да разклати устоите на правителството\", подчерта Райчев.", "date": "2017.12.19", "title": "Андрей Райчев, социолог: Няма изгледи за предсрочни парламентарни избори през 2018-та"}
{"url": "http://www.focus-news.net/news/2017/12/19/2468882/mishel-barnie-gl-pregovaryasht-za-brekzit-tay-kato-velikobritaniya-izbra-da-napusne-es-tryabva-da-namerim-sredstvo-za-satrudnichestvo-v-oblastta-na-otbranata-sigurnostta-i-borbata-s-terorizma.html", "text": "Тъй като Великобритания избра да напусне ЕС, трябва да намерим средство за сътрудничество в областта на отбраната, сигурността и борбата с тероризма. Това каза в свое изявление в Министерския съвет главният преговарящ за излизането на Великобритания от ЕС Мишел Барние след среща с министър-председателя Бойко Борисов, предаде репортер на Агенция „Фокус“. „След като Обединеното кралство окончателно напусне ЕС, ще започнем преговорите по преходния период през февруари и малко по-късно през март ще започнем разговор с британците върху бъдещите ни връзки. При тези бъдещи връзки се засяга и темата за икономиката, за търговията и споразумението на свободна търговия“, заяви Барние. По думите му то трябва да бъде възможно най-амбициозно, да спазва правилата на вътрешния пазар, целостта му. \r\n„Тъй като Обединеното кралство избра да напусне ЕС, ние трябва да намерим средство за сътрудничество в областта на отбраната, сигурността и на борбата с тероризма. Това са теми от общ интерес, по които ще работим през следващите месеци, за да можем да изградим това бъдещо ново партньорство в Обединеното кралство“, каза още Мишел Барние. \r\nЛюба АЛЕКСИЕВА", "date": "2017.12.19", "title": "Мишел Барние, гл. преговарящ за Брекзит: Тъй като Великобритания избра да напусне ЕС, трябва да намерим средство за сътрудничество в областта на отбраната, сигурността и борбата с тероризма"}
{"url": "http://www.focus-news.net/news/2017/12/19/2468883/smolyan-v-obshtinata-shte-se-provede-informatsionna-sreshta-vav-vrazka-s-proekta-za-energiyna-efektivnost-na-mnogofamilni-zhilishtni-sgradi-v-grada.html", "text": "В Общината ще се проведе информационна среща във връзка с проекта за енергийна ефективност на многофамилни жилищни сгради в града. Това съобщиха от пресцентъра на Община Смолян. Във връзка с изпълнение на одобрената Инвестиционна програма на Община Смолян за изпълнение на процедурата за предоставяне на безвъзмездна финансова помощ BG16RFOP001-1.001-039 „Изпълнение на Интегрирани планове за градско възстановяване и развитие”, по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020 г., Община Смолян набира документи на сдружения на собственици за включване в проектно предложение „Енергийна ефективност на многофамилни жилищни сгради в град Смолян“ по инвестиционен приоритет „Енергийна ефективност в административни и жилищни сгради“. \r\nС цел информиране на обществеността и всички заинтересовани днес от 17.30 часа в зала 247 на Община Смолян ще бъде проведена информационна среща за представяне на програмата, процедурата за безвъзмездна помощ и условията за участие в проектното предложение за енергийна ефективност на многофамилни жилищни сгради.\r\nВсички документи във връзка с подготовката на проект „Енергийна ефективност на многофамилни жилищни сгради в град Смолян“ са публикувани на интернет-страницата на Община Смолян - в секция Проекти - ОП Региони в растеж.", "date": "2017.12.19", "title": "Смолян: В Общината ще се проведе информационна среща във връзка с проекта за енергийна ефективност на многофамилни жилищни сгради в града"}
{"url": "http://www.focus-news.net/news/2017/12/19/2468884/ministar-lilyana-pavlova-na-utreshnoto-zasedanie-na-ms-shte-priemem-okonchatelniya-kalendar-za-predsedatelstvoto-s-300-sabitiya.html", "text": "На утрешното заседание на Министерски съвет, освен отчета по подготовката, ще приемем и окончателния вариант на Календара на събитията. Започнахме с една амбициозна програма на събитията, които да бъдат проведени в София. Това каза министърът за Българското председателство Лиляна Павлова на семинар на тема „Проект за бюджет на Столична община за 2018 година“, предаде репортер на Агенция „Фокус“. „На утрешния Министерски съвет в окончателната версия на Календара ще вкарам 299 срещи. Можем да кажем, че в официалния ни Календар ще има 300 събития“, заяви тя. „Отчетът ни е изпълнен изцяло, нямаме неизпълнени мерки като част от дейностите, свързани с подготовката на Председателството“, обясни Лиляна Павлова. „Това е нещо, което председателствата по принцип не се наемат да правят, защото това са голям брой хора, събития и ангажименти“, коментира тя. „Очакванията към България са огромни. 2018 е годината на големите очаквания и към България, и към европейските институции. Това е последната пълна година преди изборите за ЕП“, каза още министър Павлова.\r\nБиляна ИВАНОВА", "date": "2017.12.19", "title": "Министър Лиляна Павлова: На утрешното заседание на МС ще приемем окончателния Календар за Председателството с 300 събития"}
{"url": "http://www.focus-news.net/news/2017/12/19/2468885/smolyan-ogranicheno-e-dvizhenieto-po-pat-iii-864-progled-stoykite-za-avtomobili-nad-12-tona-s-remarketa-i-poluremarketa-poradi-snegopochistvane.html", "text": "Ограничено е движението по път III-864 Проглед - Стойките, в област Смолян за автомобили над 12 тона с ремаркета и полуремаркета поради снегопочистване. Това съобщиха от пресцентъра на Агенция \"Пътна инфраструктура\".", "date": "2017.12.19", "title": "Смолян: Ограничено е движението по път III-864 Проглед - Стойките за автомобили над 12 тона с ремаркета и полуремаркета поради снегопочистване"}
{"url": "http://www.focus-news.net/news/2017/12/19/2468886/varna-s-povisheno-vnimanie-tryabva-da-se-izvarshva-dvizhenieto-po-pat-208-dalgopol-komunari-poradi-izteglyaneto-na-tsimentovoz-ot-reka-golyama-kamchiya.html", "text": "С повишено внимание трябва да се извършва движението по път III-208 Дългопол - Комунари поради изтеглянето на циментовоз от река Голяма Камчия. Това съобщиха от пресцентъра на Агенция \"Пътна инфраструктура\".", "date": "2017.12.19", "title": "Варна: С повишено внимание трябва да се извършва движението по път III-208 Дългопол - Комунари поради изтеглянето на циментовоз от река Голяма Камчия"}
{"url": "http://www.focus-news.net/news/2017/12/19/2468887/pazardzhik-simfonichen-kontsert-s-dirigent-grigor-palikarov-shte-se-sastoi-v-grada.html", "text": "Симфоничен концерт с диригент Григор Паликаров ще се състои в Пазарджик. Това съобщиха за Радио „Фокус“ - Пазарджик от Симфонично-оперетното дружество в града. Концертът е част от културната програма на Община Пазарджик. В програмата са включени произведения на Й. Брамс и Л. ван Бетховен. Солисти ще бъдат Александър Иванов – цигулка и Теодора Атанасова – виолончело. Началото е от 18.30 часа тази вечер в Зала “Маестро Георги Атанасов“ в Пазарджик.\r\nСветлана ЕЛЕНКИНА", "date": "2017.12.19", "title": "Пазарджик: Симфоничен концерт с диригент Григор Паликаров ще се състои в града"}
{"url": "http://www.focus-news.net/news/2017/12/19/2468888/nova-makedoniya-makedoniya-republika-srabska-se-prisaedinyava-po-delo-na-belgrad-sreshtu-nato.html", "text": "Република Сръбска ще се присъедини по делото на Сърбия срещу страните от НАТО за причиняване на хуманитарна и екологична катастрофа по време и след бомбардировките със снаряди, съдържащи обеднен уран, отбелязва скопското електронно издание „Нова Македония“, като се позовава на данни от Глас Српске.\r\nПравният екип на Кралската академия в Белград, който работи за подготовката на делото срещу членовете на НАТО, заяви, че е налице правно основание за започването на процес. То ще бъде базирано на шест валидни решения от италиански съдилища, потвърждаващи, че дислоцирани в Босна и Херцеговина и Косово италиански войници имат ракови заболявания в резултат от атаките с обеднен уран.\r\nВече е доказано, че на територията на Република Сръбска са използвани ракети с обеднен уран.\r\nНАТО бомбардира Република Сръбска от 30 август до 14 септември 1995 г. и Сърбия от 24 март до 9 юни 1999 г., припомнят от редакцията..Тереза Герова", "date": "2017.12.19", "title": "„Нова Македония“ (Македония): Република Сръбска се присъединява по дело на Белград срещу НАТО"}
{"url": "http://www.focus-news.net/news/2017/12/19/2468889/ministar-lilyana-pavlova-shte-vodim-predsedatelstvoto-na-balgarski-ezik.html", "text": "Председателството ще водим на български език. Българският език е официален език в ЕС. Това каза министърът за Българското председателство Лиляна Павлова на семинар на тема „Проект за бюджет на Столична община за 2018 година“, предаде репортер на Агенция „Фокус“. „Считаме, че всички министри трябва да водим заседанията на български език. Българската реч да се чува, да се говори на български език и всички документи да се преведат и на български. Това ще е ценно, за да дообогатим езика“, посочи тя. „Имаме подписано споразумение със СУ да направим речник за студентите, за тези, които обучаваме да бъдат бъдещите преводачи в европейските институции“, допълни Лиляна Павлова. „Трябват ни индиректни канали за информация и усилия в посока да променим имиджа на България. Много често за нас се казва, че сме най-бедната държава, с корупция и т.н. Само негативни са темите, с които първосигнално се свързва България“, коментира министърът. „В същия момент имаме с какво да се гордеем. Можем да си признаем като национална самокритика, че вършим много работа, но не умеем да я представим“, заяви Лиляна Павлова. „Брюксел не трябва да ни казва, трябва да имаме повече самочувствие и увереност. А не да чакаме някой от Брюксел да ни каже, ние сме достатъчно европейци. За много неща сме по-европейци от много други държави“, каза още тя.\r\nБиляна ИВАНОВА", "date": "2017.12.19", "title": "Министър Лиляна Павлова: Ще водим Председателството на български език"}
{"url": "http://www.focus-news.net/news/2017/12/19/2468890/kyustendil-slab-snyag-vali-v-oblastta-patnite-nastilki-sa-mokri.html", "text": "Слаб сняг вали в областта, пътните настилки са мокри. Това съобщи за Радио „Фокус” – Кюстендил дежурният в Областно пътно управление – Кюстендил. По думите му не се задържа снежна покривка по пътната настилка. Около 2 см нова снежна покривка има в Осоговска планина, пътят е почистен и опесъчен. Машини са обработвали срещу заледяване пътищата от републиканската пътна мрежа и те са нормално проходими. Има е дежурни по най-натоварените участъци, в посока ГКПП „Гюешево” и по пътя Кюстендил – София, в района на Конявската планина.\r\nВенцеслав ИЛЧЕВ", "date": "2017.12.19", "title": "Кюстендил: Слаб сняг вали в областта, пътните настилки са мокри"}
{"url": "http://www.focus-news.net/news/2017/12/19/2468891/predsedatelyat-na-parlamenta-tsveta-karayancheva-shte-vrachi-godishnata-nagrada-chudesata-na-balgariya-v-kategoriya-kulturno-istoricheska-atraktsiya.html", "text": "Председателят на Народното събрание Цвета Караянчева ще връчи голямата награда „Чудесата на България” в категория „Културно-историческа атракция” на тържествената церемония, на която ще бъдат обявени отличията. Това съобщиха от пресцентъра на Народното събрание. Награждаването ще бъде от 18.00 часа днес в столичния хотел „Анел”. \r\nЗа седма поредна година вестник „Стандарт” организира кампанията „Чудесата на България”.", "date": "2017.12.19", "title": "Председателят на парламента Цвета Караянчева ще връчи годишната награда „Чудесата на България” в категория „Културно-историческа атракция”"}
{"url": "http://www.focus-news.net/news/2017/12/19/2468892/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Гръцкият министър на отбраната Панос Каменос „тегли чертата“ на употребата на „Македония“ - партията „Независими гърци“, която е коалиционен партньор на управляващата СИРИЗА, попари оптимизма от възобновяването на преговорите между Атина и Скопие за разрешаване на т.нар. спор за името, коментира електронното издание Ekathimerini.\r\nГоворейки от военния лагер „Далипи\" в северния пристанищен град Солун, председателят на „Независими гърци“ Панос Каменос заяви, че неговата партия няма да даде съгласието си за име на северозападната съседка, което включва термина „Македония\".\r\nКаменос, който е и министър на отбраната, припомни, че през 1992 г., по време на среща на лидерите на гръцките политически партии при тогавашния президент Константин Караманлис е постигнато съгласие използването на думата „Македония\" за името на съседната държава да не бъде основа за започване на преговори между Атина и Скопие.\r\nПрез 2007 г. обаче Гърция обяви, че ще се съгласи на употребата на термина „Македония\", ако той бъде използван в комбинация с друга дума – стъпка, която Атина приема като огромен компромис в дългогодишния спор със Скопие. \r\nСъпротива по този въпрос от страна на „Независими гърци“ би означавало, че премиерът Алексис Ципрас трябва да се погрижи да разчита на други партии при гласуването на въпроса в парламента.\r\n*** Република Сръбска ще се присъедини по делото на Сърбия срещу страните от НАТО за причиняване на хуманитарна и екологична катастрофа по време и след бомбардировките със снаряди, съдържащи обеднен уран, отбелязва скопското електронно издание „Нова Македония“, като се позовава на данни от Глас Српске.\r\nПравният екип на Кралската академия в Белград, който работи за подготовката на делото срещу членовете на НАТО, заяви, че е налице правно основание за започването на процес. То ще бъде базирано на шест валидни решения от италиански съдилища, потвърждаващи, че дислоцирани в Босна и Херцеговина и Косово италиански войници имат ракови заболявания в резултат от атаките с обеднен уран.\r\nВече е доказано, че на територията на Република Сръбска са използвани ракети с обеднен уран.\r\nНАТО бомбардира Република Сръбска от 30 август до 14 септември 1995 г. и Сърбия от 24 март до 9 юни 1999 г., припомнят от редакцията.\r\n*** Въоръжен нападател отне живота на полицейски служител при рутинна проверка край столицата Анкара, съобщава вестник Hurriyet.\r\nИнцидентът се е случил във вторник, 19 декември, след като представителят на органите на реда е настоял подозрителното лице да слезе от автобус за проверка. В резултат мъжът е открил огън срещу полицая, бягайки към близката гора. \r\nРаненият полицейският служител е откаран незабавно в болница, където малко по-късно е починал. Специални полицейски части са започнали операция за залавяне на заподозрения.\r\nПревозното средство е пътувало от провинция Сирт към Истанбул, уточняват от редакцията.\r\n***", "date": "2017.12.19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/19/2468893/premierat-boyko-borisov-ako-brekzit-ne-se-provede-s-pravilni-stapki-mozhem-da-imame-shteti-za-miliardi-ili-choveshki-sadbi-na-krastopat.html", "text": "Ако не се проведе с правилни стъпки този Брекзит, можем да имаме щети за милиарди или човешки съдби на кръстопът. Това каза в свое изявление в Министерския съвет министър-председателят Бойко Борисов след среща с главния преговарящ за излизането на Великобритания от ЕС Мишел Барние, предаде репортер на Агенция „Фокус“. „Надявам се през следващите 6 месеца да бъдем добър тандем и да постигнем максимума при преговорите за Брекзит.  С Тереза Мей само преди няколко дни разговаряхме за гарантирането на правата на българите, които са там пожизнено – до края на живота им. След периода, когато настъпи развода, ще договарям следващите условия, които сега не бихме могли да говорим по простата причина, че не знаем параметрите след Брекзит. Към момента българските граждани във Великобритания трябва да знаят, че сме се разбрали за техните права да бъдат изцяло защитени“, заяви Борисов. По думите му социалният, финансовият, икономическият залог е много голям и за Европа, и за Великобритания. „Ако не се проведе с правилни стъпки този Брекзит, можем да имаме за милиарди щети или човешки съдби, които да бъдат поставени на кръстопът. Червена линия, от която не трябва да се мърда – спазването на правилата на общия пазар. Този общ пазар е правен включително и от Великобритания преди 40 години и правилата трябва да се спазват. Надявам се в няколко сфери също да се намери баланс“, допълни премиерът. Според него специалните служби трябва да работят в пълна координация с тези на Великобритания по линия на тероризъм, миграция, пране на пари. „Надявам се Великобритания да се върне в ЕС, защото е най-добре, когато се види един труден развод, накрая да преценят и двете страни, че е по-хубаво да се съберат отново. Но това е само оптимизъм“, каза още Бойко Борисов. \r\nЛюба АЛЕКСИЕВА", "date": "2017.12.19", "title": "Премиерът Бойко Борисов: Ако Брекзит не се проведе с правилни стъпки, можем да имаме щети за милиарди или човешки съдби на кръстопът"}
{"url": "http://www.focus-news.net/news/2017/12/19/2468894/pazardzhik-traditsionni-surovachki-ot-estestveni-materiali-se-izrabotvat-v-etnografskiya-muzey.html", "text": "В Етнографския музей в Пазарджик се провежда Коледна работилница, в която могат да участват всички, които искат да се запознаят с традиционните начини за направа на суровачки, като се използват изцяло естествени материали. Това съобщи за Радио „Фокус“ - Пазарджик Мария Йорданова, уредник в музея. „Желаещите е необходимо само да носят дряново дръвче, всички останали материали се осигуряват от музея“, уточни Йорданова. Коледната работилница в Етнографския музей ще се провежда до 22 декември 2017 г. от 10.00 до 16.00 часа всеки ден. В музея ще се изработват и коледни ангели от хартия, които са за по-големите, суровачки и украси по традиционни начини, както са ги изработвали нашите предци.\r\nСветлана ЕЛЕНКИНА", "date": "2017.12.19", "title": "Пазарджик: Традиционни суровачки от естествени материали се изработват в Етнографския музей"}
{"url": "http://www.focus-news.net/news/2017/12/19/2468895/viktor-stanchev-chez-startirame-proekt-za-zashtita-na-zhivota-i-zdraveto-na-ptitsite-na-teritoriyata-na-druzhestvoto-na-stoynost-265-mln-evro.html", "text": "Стартираме проект за защита на живота и здравето на птиците на територията на дружеството на стойност 2,65 млн. евро. Това каза главният оперативен директор на „ЧЕЗ Разпределение – България“ Виктор Станчев по време на представянето на проекта „Опазване на застрашените видове птици чрез обезопасяване на опасни за тях въздушни електропроводи в защитени зони от Натура 2000 в Западна България“, който е част от програмата “Life” на Европейския съюз, предаде репортер на Агенция „Фокус“. „Проектът е продължение на усилията, които дружеството полага през последните 10 години за защита на птиците. Това е едно от нещата, на които ние веднага реагираме при информация от страна на нашите клиенти и гражданите. За този период сме изградили над 620 стойки за гнездене на птиците в съоръженията ни. Също така сме обезопасили над 500 стълба“, каза още той и обясни, че всичко това до този момент струва на дружеството над 100 хил. лева.„Освен че ще защитим местата, където птиците извършват своята популация, с помощта на Българското дружество за защита на птиците (БДЗП) ще се посочат местата, на които се извършва събирането им, и така ще можем качествено да защитим техния живот“, коментира Станчев и уточни, че целият бюджет на проекта е 2,65 млн. евро.\r\nИзпълнителният директор на БДЗП Нада Тошева-Илиева обясни, че партньорството на дружеството с „ЧЕЗ Разпределение – България“ е много отдавна. „Обезопасявали сме заедно не малко щъркелови гнезда и стълбове от електропреносната мрежа. Сегашният проект е много мащабен и стратегически и е добър пример за това как една неправителствена организация и eдна електроразпределителна компания, когато разберат основния проблем, започват да работят заедно за постигане на нещо добро“, каза още тя и уточни, че териториите, върху които ще се работи, са 19 и те се разпростират от Дунавските острови до Рупите. „Това е изключително разнообразен терен – от влажни зони до високи планини, така че са много проблемите, по които трябва да работим. На територията на ЧЕЗ е 1/3 от популацията на белия щъркел. Ще обезопасим поне още 900 опасни гнезда да щъркели в рамките на проекта“, обясни Нели Тошева-Илиева.\r\nИнициативата ще се реализира повече от 5 години и в нейните рамки компанията ще инсталира 4000 предпазни и 3600 маркиращи съоръжения на рискови стълбове и ще монтира 900 платформи за повдигане на щъркелови гнезда. Ще бъдат разработени, произведени и тествани и стандарти за безопасни за птиците електропроводи. Усилията на \"ЧЕЗ Разпределение - България\" в тази посока спомагат и за опазване на електроразпределителната мрежа от пожари, вследствие на запалване на гнезда или прекъсване на електрозахранването при досега на птиците.\r\nЦветилена СИМЕОНОВА", "date": "2017.12.19", "title": "Виктор Станчев, ЧЕЗ: Стартираме проект за защита на живота и здравето на птиците на територията на дружеството на стойност 2,65 млн. евро"}
{"url": "http://www.focus-news.net/news/2017/12/19/2468896/sofiya-vazstanoveno-e-dvizhenieto-po-pat--18-sofiyski-okolovrasten-pat-ot-kazichene-do-avtomagistrala-trakiya.html", "text": "Възстановено е движението по път II-18 Софийски околовръстен път от Казичене до автомагистрала „Тракия“. Това съобщиха от пресцентъра на Агенция \"Пътна инфраструктура\".", "date": "2017.12.19", "title": "София: Възстановено е движението по път II-18 Софийски околовръстен път от Казичене до автомагистрала „Тракия“"}
{"url": "http://www.focus-news.net/news/2017/12/19/2468897/smolyan-otpada-ogranichenieto-za-mps-nad-12-tona-s-remarketa-i-poluremarketa-po-pat-iii-866-devin-mihalkovo.html", "text": "Отпада ограничението за МПС над 12 тона с ремаркета и полуремаркета по път III-866 Девин - Михалково. Това съобщиха от пресцентъра на Агенция \"Пътна инфраструктура\".", "date": "2017.12.19", "title": "Смолян: Отпада ограничението за МПС над 12 тона с ремаркета и полуремаркета по път III-866 Девин - Михалково"}
{"url": "http://www.focus-news.net/news/2017/12/19/2468898/sport-bivshata-1-v-svetovniya-zhenski-tenis-ana-kurnikova-stana-mayka-na-bliznatsi.html", "text": "Бившата №1 в световния женски тенис, рускинята Ана Курникова, стана майка на близнаци, предава електронното издание TMZ. 36-годишната Курникова, която живее с приятеля си - испанския певец Енрике Иглесиас, на 16 декември 2017 г. е родила момче и момиче в  Маями. Според изданието щастливите родители са избрали за близнаците имената Люси и Николас.", "date": "2017.12.19", "title": "Спорт: Бившата №1 в световния женски тенис Ана Курникова стана майка на близнаци"}
{"url": "http://www.focus-news.net/news/2017/12/19/2468899/v-umbal-sveta-ekaterina-e-napravena-parvata-za-balgariya-bezkravna-operatsiya-za-implantirane-na-klapna-proteza-prez-vena-na-shiyata.html", "text": "В УМБАЛ \"Света Екатерина\" е направена първата за България „безкръвна“ операция за имплантиране на клапна протеза през вена на шията. Това съобщиха от пресцентъра на УМБАЛ \"Света Екатерина\". На 12 декември в УМБАЛ \"Света Екатерина\" за първи път в страната, бе извършена „безкръвна“ имплантация на биологична клапна протеза на пациентка с високостепенна трикуспидална ре-стеноза и инсулфициенция. 4-часовата процедура бе извършена от проф. Юлия Джоргова, пионер в областта на интервенционалната кардиология и нейният екип. Процедурата се извършва за първи път в България, като в световен мащаб са описани около 150 случая. Пациенката е 74-годишна жена, която 2006 година е била оперирана по повод на високостепенна митрална стеноза (стеснение на клапата между лявата камера и лявото предсърдие, което затруднява нормалният поток на кръвта) и високостепенна трикуспидална регургитация (клапата между дясна камера и дясно предсърдие пропускаща голямо количество кръв назад към предсърдието). Тогава протезирана митрална клапа с механична протеза, а трикуспидалната клапа с биологична протеза. След операцията пациентката е била проследявана в клиниката, като през последните 2 години е с прояви на прогресираща, тежка, инвалидизираща сърдечна недостатъчност с лесна умора и задух при обичайни физически натоварвания и масивни отоци по долните крайници, налагали множество чести хоспитализации. При прегледите установена високостепенна ре-стеноза и инсулифиенция на биологичната протеза на трикуспидалната клапа. Предвид повишеният риск при повторна операция на пациентката е било предложено авангардното „безкръвно“ лечение, поставяне на нова клапна протеза през вена на шията. Процедурата се поема изцяло от Здравната каса.\r\nТранскатетърната аортна клапна имплантация, по-известна като TAVI процедура, се утвърждава като метод за лечение на високостепенна аортна стеноза, при възрастни и високо рискови пациенти за конвенционално кардиохирургично лечение, в УМБАЛ \"Света Екатерина\", която е болницата с най-голям опит в областта на ТАVI процедурите в България. Процедурата е нова, но дава добри дългосрочни резултати при наблюдаваните пациенти.\r\nПо сходна технология се извършва и смяната на биологични протези при пациентите с дисфункция на биологични митрални и трикуспидални клапни протези. \r\nС тази уникална за страната процедура се демонстрира непрекъснатия стремеж за развитие на професионалистите в УМБАЛ \"Света Екатерина\", породено от желанието за да се помага на високорисковите, тежки, коморбидни пациенти, които заслужават право на лечение.", "date": "2017.12.19", "title": "В УМБАЛ \"Света Екатерина\" е направена първата за България „безкръвна“ операция за имплантиране на клапна протеза през вена на шията"}
{"url": "http://www.focus-news.net/news/2017/12/19/2468900/varna-nyama-postradali-pri-intsidenta-s-tsimentovoza-padnal-ot-kamenniya-most-na-patya-aytos-tervel.html", "text": "Няма пострадали при произшествието с циментовоза, паднал от каменния мост на пътя Айтос – Тервел. Това съобщиха за Радио „Фокус“ – Варна от ОДМВР - Варна. Инцидентът е станал вчера около 13.00 часа на пътя Айтос – Тервел, в района на каменния мост. Произшествието е възникнало в началото на моста, когато при навлизане водачът на специализирания товарен автомобил е изгубил контрол над управляваната от него машина и е паднал в крайпътна територия под моста. От полицията уточниха, че при произшествието няма пострадали. Нанесени са щети по инфраструктурата на моста, като частично е повредена оградата. Щети има и по товарния автомобил.\r\nОт пресцентъра на Агенция „Пътна инфраструктура“ допълниха, че поради изтеглянето на циментовоза пътуващите по пътя Дългопол – Комунари трябва да се движат с повишено внимание.\r\nМарияна ВАЛЕНТИНОВА", "date": "2017.12.19", "title": "Варна: Няма пострадали при инцидента с циментовоза, паднал от каменния мост на пътя Айтос – Тервел"}
{"url": "http://www.focus-news.net/news/2017/12/19/2468901/stara-zagora-ogranicheno-e-dvizhenieto-v-aktivnata-lenta-pri-km-156-ot-avtomagistrala-trakiya-v-posoka-sofiya-poradi-remontni-deynosti.html", "text": "Ограничено е движението в активната лента при км 156 от автомагистрала „Тракия“, в посока София, поради ремонтни дейности. Това съобщиха от пресцентъра на Агенция \"Пътна инфраструктура\". Трафикът се осъществява в изпреварващата лента. Шофьорите да се движат с повишено внимание и съобразена скорост.", "date": "2017.12.19", "title": "Стара Загора: Ограничено е движението в активната лента при км 156 от автомагистрала „Тракия“, в посока София, поради ремонтни дейности"}
{"url": "http://www.focus-news.net/news/2017/12/19/2468902/dobrich-tseremoniya-po-nagrazhdavane-na-sportist-na-godinata-shte-se-sastoi-v-sportna-zala-dobrotitsa-na-20-dekemvri.html", "text": "Церемонията по награждаване на Спортист на годината за 2017 г. ще се състои на 20 декември от 13.00 часа в Спортна зала „Добротица“. Това съобщиха от пресцентъра на Община Добрич.", "date": "2017.12.19", "title": "Добрич: Церемония по награждаване на Спортист на годината ще се състои в Спортна зала „Добротица“ на 20 декември"}
{"url": "http://www.focus-news.net/news/2017/12/19/2468903/stara-zagora-za-treta-poredna-godina-biblioteka-iskra-v-kazanlak-shte-otlichi-na-spetsialna-tseremoniya-svoite-nay-aktivni-chitateli-samishlenitsi-i-dariteli.html", "text": "За трета поредна година Библиотека „Искра“ на специална церемония ще отличи своите най-активни читатели, съмишленици и дарители. Това каза за Радио „Фокус“ директорът на библиотеката Анна Кожухарова. Тя добави, че церемонията ще се състои на 21 декември от 17.30 часа в Галерията на ул. „Искра“ 4. По време на церемонията ще бъдат присъдени призове за най-изявените читатели в различните категории: за най-млад и най-възрастен читател, казанлъчани посетили най-много пъти библиотеката, сътрудник на годината и дарител на годината. Сред отличията още са доброволец на Библиотека „Искра“ и местен автор – избран да бъде отличен през 2017 г. от казанлъшката библиотека.\r\nЩе бъдат отчетени резултатите от два конкурса, обявени от културния институт: за селфи с любим библиотекар и конкурс за аматьорски снимки от забележителни места и сгради в Казанлъшкия край. Последната инициатива е свързана с идеята на библиотеката да подкрепи проучването на Музея на фотографията, който събира фонд от професионални снимки на сгради и забележителности в Казанлък.\r\nСред намеренията на краеведите от ОБ „Искра“ е догодина темата за топонимите – места, къщи, улици в Казанлък да бъдат проучени и архивирани. Идеята ще бъде доразвита с ученици от казанлъшките училища, като към инициативата ще бъде добавено и изследване за казанлъшките родове.\r\nСлавяна ГАЙДАРОВА", "date": "2017.12.19", "title": "Стара Загора: За трета поредна година Библиотека „Искра“ в Казанлък ще отличи на специална церемония своите най-активни читатели, съмишленици и дарители"}
{"url": "http://www.focus-news.net/news/2017/12/19/2468904/plovdiv-tsenata-za-prestoy-v-sinya-zona-shte-bade-uvelichena-na-2-leva-prez-proletta-na-2018-g.html", "text": "Цената за престой в „Синя Зона“ в Пловдив ще бъде увеличена на 2 лева напролет. Това съобщи пред журналисти пловдивският кмет Иван Тотев, предаде репортер на Радио „Фокус” - Пловдив. В момента зоната се таксува по 1.5 лева за час престой. Предполага се, че увеличението ще е факт от 1 април 2018 година, ако бъде гласувано от общинските съветници. Целта е да се налага по-рядкото използване на автомобили в града и по-чист въздух над Пловдив.\r\nЦветана ТОНЧЕВА", "date": "2017.12.19", "title": "Пловдив: Цената за престой в „Синя Зона“ ще бъде увеличена на 2 лева през пролетта на 2018 г."}
{"url": "http://www.focus-news.net/news/2017/12/19/2468905/stoyan-parashkevov-obshtina-svishtov-osiguryavane-na-energiyna-efektivnost-vav-vazmozhno-nay-mnogo-zhilishtni-sgradi-e-edin-ot-prioritetite-na-obshtinata-za-2018-godina.html", "text": "Осигуряване на енергийна ефективност във възможно най-много многофамилни жилищни сгради в Свищов е един от приоритетите на Общината за следващата година. Това бе и един от поводите за организиране на разяснителна кампания в града по тази тема. Това каза в предаването „Добре дошли в Свищов“ на Радио „Фокус“ – Велико Търново Стоян Парашкевов, директор на Дирекция „Управление на проекти и европейски оси“ в Общината. Той припомни, че по Инвестиционната програма на Общината има заложени близо 2,8 млн. лв. за обновяване и внедряване на мерки за енергийна ефективност в многофамилни сгради. „Ние вече изпълнихме над 50% от Инвестиционната програмата, през следващите две години ни остава изпълнението на тази мярка – за жилищата“, коментира експертът. Промяна в условията, на които трябва да отговарят кандидатите, за момента няма. „Основното е, че сградите трябва да са проектирани преди 1999 година и да са с не повече от 25 самостоятелни обекта с жилищно предназначение. Заявлението за саниране трябва да е подадено за цялата сграда и да има съгласие на всички собственици“, каза експертът. По думите му приоритетни ще са блоковете, при които ще се постигнат най-големи енергийни спестявания.\r\nЛуиза ТРАНЧЕВА", "date": "2017.12.19", "title": "Стоян Парашкевов, Община Свищов: Осигуряване на енергийна ефективност във възможно най-много жилищни сгради е един от приоритетите на Общината за 2018 година"}
{"url": "http://www.focus-news.net/news/2017/12/19/2468906/kremal-novata-strategiya-za-natsionalnata-sigurnost-na-sasht-ima-imperski-harakter.html", "text": "Според Кремъл новата стратегия за националната сигурност на САЩ има имперски характер, предава РИА Новости.\r\nПо думите на говорителя на Кремъл Дмитрий Песков, след „бегло“ прочитане на документа, особено в онези части, в които се споменава Русия, се забелязва очевидно нежелание на Вашингтон да се откаже от еднополюсния свят. Песков подчерта, че този „достатъчно обемен“ документ ще бъде внимателно проучен и осмислен – задача, с която ще се заемат съответните ведомства.\r\nВ същото време говорителят на Кремъл отбеляза, че в стратегията се открояват и „скромни позитивни моменти“ – готовност за сътрудничество с Русия по въпросите, които са в интерес на американците. \r\n„Москва също търси сътрудничество със САЩ там, където такова е изгодно за нас, и дотолкова, доколкото имат готовност нашите американски колеги“, увери Песков.Тереза Герова", "date": "2017.12.19", "title": "Кремъл: Новата стратегия за националната сигурност на САЩ има имперски характер"}
{"url": "http://www.focus-news.net/news/2017/12/19/2468907/ivan-totev-kmet-na-plovdiv-v-byudzheta-na-obshtinata-se-predvizhda-uvelichavane-na-sredstvata-za-gradski-transport-za-2018-godina.html", "text": "В бюджета на община Пловдив се предвижда увеличаване на средствата за градски транспорт с близо 1 милион лева за 2018 година. Това съобщи пред журналисти пловдивският кмет Иван Тотев, предаде репортер на Радио „Фокус” - Пловдив. Средствата ще отидат основно за зачестяване на курсовете на автобусите в градската мрежа на Пловдив. „От една страна увеличаване на автобусите, от друга страна – запазване на билетите на най-ниски цени на градски транспорт в България”, каза кметът. „Виждате, че ние не си позволихме през последните години да увеличим цената на билетите за градски транспорт, въпреки че в София и Варна го направиха. И това беше основната ни цел - да можем да направим градския транспорт на Пловдив конкурентен в избора на предвиждане в града”, добави Иван Тотев. По думите му през 2018 г. Община Пловдив ще положи максимални усилия да подобри състоянието на въздуха, което е свързано с поощряването на гражданите да ползват повече градския транспорт. Именно с тази цел вчера беше увеличен маршрутът на две от линиите, които обслужват индустриалната зона на село Радиново, както и линия номер 9 в Тракия, което също е свързано с индустриалната зона в Тракия. През следващата година ще бъдат увеличени маршрутите на още няколко линии, а номер 113 ще минава през Коматевско шосе и кв. \"Беломорски\".\r\nОще в началото на следващата година ще продължи процедурата за разкриването на 13 нови линии с нови автобуси, във връзка с алтернативните възможности за придвижване в града. Общината ще продължи да работи и за разширението на велоалейната мрежа по всички булеварди.\r\nЦветана ТОНЧЕВА", "date": "2017.12.19", "title": "Иван Тотев, кмет на Пловдив: В бюджета на Общината се предвижда увеличаване на средствата за градски транспорт за 2018 година"}
{"url": "http://www.focus-news.net/news/2017/12/19/2468908/varna-apelativniyat-sad-opredeli-myarka-parichna-garantsiya-ot-10-000-leva-za-advokat-obvinen-za-narkorazprostranenie.html", "text": "Варненският апелативен съд отмени мярката „Задържане под стража“ на адвокат Йордан Роев, привлечен като обвиняем за притежание на наркотични вещества, предназначени за разпространение и определи той да търпи мярка за неотклонение „Парична гаранция“ в размер на 10 000 лева. Това съобщиха от пресцентъра на Апелативен съд -\r\n Варна. Адвокатът ще напусне ареста, ако в следващите 7 дни внесе посочената гаранция. \r\nПървоначалното задържане под стража на защитника беше на 4 декември тази година с определение на ОС – Варна. Три дни по-рано, при проверка на влизане в затворническото общежитие от открит тип в с. Разделна, служителите установили пакет с 2 прозрачни плика с кафяво прахообразно вещество - хероин с нетно тегло 4,37 грама и бяло прахообразно вещество - производно на амфетамина, с нетно тегло 5,03 грама. Роев е бил привлечен като обвиняем за притежание на хероин и амфетамин с цел разпространение сред задържаните в затворническото общежитие. Престъплението е тежко по смисъла на закона и се наказва с „лишаване от свобода“ от 2 до 8 години и „глоба“ от 5 000 до 20 000 лв.\r\nДнес въззивната апелативна инстанция сподели само един от изводите на ОС – Варна, свързан с наличието на обосновано предположение, че Йордан Роев е автор на престъпното деяние, за което е привлечен като обвиняем. Събраните доказателства – както гласните, така и другите материали подкрепят този извод. Варненският апелативен съд обаче не споделя наличието на опасност защитникът да извърши престъпление или да се укрие от наказателно преследване. Обвиняемият е с добри характеристични данни, с работа и с постоянен адрес. Нещо повече. Назначена е била Съдебно медицинска експертиза, чието заключение е категорично, че заболяването, от което страда адвокатът е несъвместимо с условията в ареста. Днес по-лека мярка за неотклонение за Роев поиска и прокуратурата.\r\nМедицинските предписания и липсата на реална опасност от извършване на престъпление или укриване са основните аргументи на втората съдебна инстанция да уважи жалбата на Йордан Роев срещу „задържането под стража“ и да определи по-леката мярка за неотклонение. Съдът намира, че най-адекватна и законосъобразна в настоящия момент е „парична гаранция“ в размер на 10 000 лева, и определи 7 дневен срок за внасянето й. Едва тогава адвокатът може да напусне ареста.\r\nОпределението на Варненския апелативен съд, с което се отменя „задържането под стража“ на адвокат Йордан Роев, привлечен като обвиняем за притежание на наркотични вещества, предназначени за разпространение и се определя „парична гаранция“ в размер на 10 000 лева е окончателно.", "date": "2017.12.19", "title": "Варна: Апелативният съд определи мярка „Парична гаранция“ от 10 000 лева за адвокат, обвинен за наркоразпространение"}
{"url": "http://www.focus-news.net/news/2017/12/19/2468910/pravitelstvoto-otpuska-15-mln-lv-dopalnitelno-za-ban.html", "text": "15 млн. лв. допълнително ще бъдат предоставени на МОН за 2018 г. Това обяви министърът на образованието и науката Красимир Вълчев на брифинг в Министерския съвет след среща на ръководството на БАН с премиера Бойко Борисов, предаде репортер на Агенция \"Фокус\".\r\nОчаквайте подробности. \r\nЛюба АЛЕКСИЕВА", "date": "2017.12.19", "title": "Правителството отпуска 15 млн. лв. допълнително за БАН"}
{"url": "http://www.focus-news.net/news/2017/12/19/2468911/afp-kitay-vizhda-v-novata-strategiya-za-natsionalna-sigurnost-na-sasht-mantalitet-ot-studenata-voyna.html", "text": "Във вторник от Пекин разкритикува новата стратегия за национална сигурност на САЩ, в която Китай е определен като предизвикателство за американската власт, като подчертаха, че в документа се откроява „манталитет от Студената война“, предава AFP.\r\n„Всяка страна или всеки доклад, който изкривява фактите, или злонамерено клевети, прави това напразно\", заяви говорителят на Министерството на външните работи в Пекин в рамките на редовен брифинг. \r\nДвете страни остават в хватката на ожесточен спор по въпросите за търговията, като Вашингтон предприе безпрецедентни стъпки за разследване на практиките на Пекин и добавяне на допълнителни такси за китайските стоки.\r\nСтратегията за сигурност на „Тръмп\", разработена за период от 11 месеца, предприема още една стъпка срещу Китай, като обявява страната за „ревизионистична сила“, която се стреми да изтласка САЩ от Азия.\r\n„Китай никога няма да преследва собственото си развитие за сметка на интересите на други страни. В същото време обаче никога няма да се откажем от законните си права и интереси\", увери говорителят на външнополитическото ведомство в Пекин. Тереза Герова", "date": "2017.12.19", "title": "AFP: Китай вижда в новата стратегия за национална сигурност на САЩ „манталитет от Студената война“"}
{"url": "http://www.focus-news.net/news/2017/12/19/2468912/blagoevgrad-den-na-otvorenite-vrati-se-provezhda-v-su-sv-sv-kiril-i-metodiy-v-simitli.html", "text": "Ден на отворените врати се провежда в СУ „Св. св. Кирил и Методий“ – Симитли. Това съобщи за Радио „Фокус“ – Пирин директорът на училището Таня Янкова. Инициативата, която започва днес ще продължи и през утрешния ден. В рамките на събитието родителите ще могат да присъстват в класните стаи на второкласниците, както и прогимназистите и гимназистите. „В навечерието на най-обичаните семейни празници СУ „Св. св. Кирил и Методий“ дава възможност на родителите отблизо да видят нашето ежедневие в реална творческа среда и да се потопите в нейната атмосфера“, каза още Янкова. Тя добави, че инициативата е вдъхновена от успешния прием и е само началото на поредица от дейности и придобивки за учениците, които ще ги мотивират за още по–добри резултати, ще ги вдъхновят за нови изяви.\r\nЛивия НИНОВА", "date": "2017.12.19", "title": "Благоевград: Ден на отворените врати се провежда в СУ „Св. св. Кирил и Методий“ в Симитли"}
{"url": "http://www.focus-news.net/news/2017/12/19/2468913/kardzhali-tyaloto-na-58-godishen-mazh-e-namereno-v-ardino.html", "text": "Тялото на 58-годишен мъж е намерено тази сутрин около 7.30 часа на улица в град Ардино. Това съобщиха от ОДМВР - Кърджали.Съсед на починалия открил тялото. Дежурна оперативна група от РУ - Ардино е извършила оглед на мястото на произшествието. Не са открити следи от насилствена смърт. Тялото ще бъде транспортирано за аутопсия в кърджалийската болница.", "date": "2017.12.19", "title": "Кърджали: Тялото на 58-годишен мъж е намерено в Ардино"}
{"url": "http://www.focus-news.net/news/2017/12/19/2468914/ifo-biznes-doverieto-v-germaniya-otbelyazva-lek-spad-no-ostava-otlichno.html", "text": "Бизнес доверието в Германия отбелязва лек спад, след като миналия месец достигна рекордни нива, но все пак остава „отлично“, предава AFP, като се позовава на изявление от водещия институт Ifo.\r\nИндексът на бизнес климата на Ifo достигна 117,2 пункта през декември, малко под историческите 117,5 пункта, регистрирани миналия месец., \r\n„Германският бизнес е изпълен с празничен дух\", се казва в изявление на президента на института Клеменс Фуест.Тереза Герова", "date": "2017.12.19", "title": "Ifo: Бизнес доверието в Германия отбелязва лек спад, но остава „отлично“"}
{"url": "http://www.focus-news.net/news/2017/12/19/2468915/veliko-tarnovo-sastezateli-po-karate-ot-svishtov-se-podgotvyat-za-uchastie-v-evropeyskoto-parvenstvo-po-karate-v-sochi-prez-2018-godina.html", "text": "Участие в Европейското първенство по карате в Сочи (Русия) през 2018 година, подготвят свищовски състезатели. То ще се проведе през месец февруари и в него ще се включи многократният шампион по карате на Свищов Мартин Златев. Това каза Златев в предаването „Добре дошли в Свищов“ на Радио „Фокус“ – Велико Търново. Преди по-малко от месец той се завърна от друго международно състезание с два сребърни медала – едно лично и едно отборно отличие. „Участието ми на Балканското първенство в Черна гора беше последното събитие от календара на Българската карате федерация за 2017 година. Състезанието беше много оспорвано, защото в него се включиха всички 11 балкански държави. В този ред на мисли двата спечелени медала са добър завършек на спортната ми дейност за 2017 година и са голямо стъпало за следващото европейско първенство в Сочи, Русия 2018 година“, каза още Златев. Той има редица медали от родни и международни състезания, но най-скъпият му е този от Европейското първенство по карате, което се е провело в София през февруари. В него са участвали състезатели от над 50 страни, а Златев е спечелил бронзово отличие. Младежът се занимава с карате от 6-годишен, благодарение на своите родители. Освен за свищовския клуб „Алеко“ той се бие и за Националния отбор по карате от 2016 година насам.\r\nЛуиза ТРАНЧЕВА", "date": "2017.12.19", "title": "Велико Търново: Състезатели по карате от Свищов се подготвят за участие в Европейското първенство по карате в Сочи през 2018 година"}
{"url": "http://www.focus-news.net/news/2017/12/19/2468916/varna-rayonnata-prokuratura-predade-na-sad-mazh-za-iznasilvane-izvarsheno-sas-sila-i-zaplashvane.html", "text": "Районната прокуратура във Варна предаде на съд 28-годишния Кольо П. за изнасилване, представляващо опасен рецидив и извършено със сила и заплашване. Това съобщиха от пресцентъра на Апелативна прокуратура - Варна. Обвинителният акт срещу насилника е внесен във Варненския районен съд само 4 месеца след извършване на престъплението. На 8 август 2017 г. около 5.00 часа сутринта пострадалата 56-годишна жена вървяла в района на противопожарната служба във Варна в посока автогарата, откъдето трябвало да вземе автобус до работното си място. В нейната посока пред нея забелязала непознат мъж. В района имало насъбрани улични кучета, който започнали да лаят срещу минувачите. Това станало повод 28-годишният мъж да заговори варненката и дори да ѝ предложи помощ срещу евентуално нападение на бездомните кучета.\r\nВ следващия момент Кольо се обърнал рязко към жената, попитал я дали има семейство и деца. Заявил ѝ, че трябва да отиде с него. Пострадалата решила, че мъжът има намерение да я обере, и побягнала по металния мост над канала. Подсъдимият я настигнал, изтикал я в края на моста и я бутнал по склона на канала, който е бил с дълбочина около 3 метра. Там поискал да прави секс с уплашената жена. Тя се съпротивлявала и започнала да вика, но никой от живеещите в къщите край канала не се отзовал на виковете ѝ. Не можела и сама да излезе от бетонното корито на канала.\r\nТелефонът ѝ започнал да звъни, но насилникът забранил да отговори на повикването. Въпреки съпротивата ѝ, Кольо П. успял да изнасили жената. След гаврите той ѝ заповядал да се облече и я извел от бетонното корито на канала през място, откъдето можело да се мине. Веднага след това насилената подала сигнал на тел. 112. \r\nНазначената по делото съдебномедицинска експертиза установила множество травматични увреждания по тялото на пострадалата 56-годишна жена, които обусловили временното разстройство на здравето й. Резултатите от дактилоскопната и ДНК-експертизата по делото  уличават категорично извършителя в престъплението, за което е предаден на съд. \r\nПодсъдимият Кольо П. е осъждан многократно за престъпления срещу собствеността. Престъплението, за което е предаден на съд, се наказва с лишаване от свобода от 3 до 15 години. От началото на досъдебното производство той е с мярка за неотклонение „Задържане под стража“, взета с определение на Варненския районен съд, потвърдено и от Окръжния съд.", "date": "2017.12.19", "title": "Варна: Районната прокуратура предаде на съд мъж за изнасилване, извършено със сила и заплашване"}
{"url": "http://www.focus-news.net/news/2017/12/19/2468917/arh-zdravko-zdravkov-sledvashtata-godina-shte-se-provedat-konkursi-za-arhitekturno-gradoustroystveni-proekti-za-prostranstvata-okolo-sveta-nedelya-i-tsentralna-gara.html", "text": "Следващата година ще се проведе конкурс за архитектурно-градоустройствен проект за пространството около „Света Неделя“. Това каза главният архитект на София Здравко Здравков на семинар на тема „Проект за бюджет на Столична община за 2018 година“, предаде репортер на Агенция „Фокус“. „Ще обявим и конкурс за концепция за пространството пред Централна гара“, посочи той и допълни, че София трябва да намери място за развитие точно в такива територии. „Следващата година продължаваме с конкурса за „Топлоцентралата“. В момента изчистваме детайли от вътрешното разпределение. Надявам се през 2019 година да видим сграда за нуждите на културата. Това е още едно спасено място, което да не се превърне в заведение, а в място за култура“, обясни арх. Здравков. „През 2018 г. ще стартира и конкурсът за възстановяване на Мемориала на Първи и Шести пехотни полкове в пространството около НДК“, каза още той.\r\nБиляна ИВАНОВА", "date": "2017.12.19", "title": "Арх. Здравко Здравков: Следващата година ще се проведат конкурси за архитектурно-градоустройствени проекти за пространствата около „Света Неделя“ и Централна гара"}
{"url": "http://www.focus-news.net/news/2017/12/19/2468918/nkzhi-prizovava-shofyorite-da-spazvat-pravilata-za-preminavane-prez-zhp-prelez-vav-vrazka-sas-zachestili-intsidenti-na-teritoriyata-na-stranata.html", "text": "В рамките на само два дни на територията на страната се случиха два инцидента на прелези поради несъобразяване или незнание на правилата за преминаване през прелез, заложени в Закона за движение по пътищата. Това съобщиха от пресцентъра на НКЖИ.\r\nВ първия инцидент от 15 декември 2017 г. на прелез с редовно задействана електрическа бариера и светлинна сигнализация в района на гарата в Костинброд лек автомобил,  извършвайки забранено преминаване, е блъснат от товарен влак, движещ се от Драгоман към с. Волуяк. Пострадали са тежко 20-годишната водачка и нейният 24-годишен спътник.\r\nНа 16 декември 2017 г. в 18.57 часа на прелез в района на гара Лакатник при опит за преминаване при спуснати бариери и задействана светлинна сигнализация, лек автомобил е бил ударен от преминаващия пътнически влак.\r\nПроизшествията на прелези от началото на годината до 16 декември са 22, при които са загинали 5 души, 9 са ранените. За сравнение, през 2016 г. произшествията са 17, с 4 загинали и 6 ранени.\r\nПо повод наближаващите празници и очакваното повишаване на интензивността на движението по пътищата, НКЖИ изработи листовки с правилата за преминаване през железопътни прелези, регламентирани в Раздел 12 от  Закона за движение по пътищата, които  ще бъдат раздавани на прелезите с прелезопазачи в страната.\r\nРъководството на „Национална компания „Железопътна инфраструктура” призовава водачите на пътни превозни средства да бъдат внимателни, да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори.", "date": "2017.12.19", "title": "НКЖИ призовава шофьорите да спазват правилата за преминаване през жп прелез във връзка със зачестили инциденти на територията на страната"}
{"url": "http://www.focus-news.net/news/2017/12/19/2468919/dobrich-aktualiziran-e-byudzhetat-na-obshtinata-za-2017-godina.html", "text": "На днешното редовно заседание на Общинския съвет на Добрич бе актуализиран бюджетът на Общината за 2017 година, предаде кореспондент на Радио „Фокус” – Варна. Предложението за актуализация на бюджета е свързано с настъпили до момента промени. Променена е продължителността на работното време на председателя на Общинския съвет. Размерът на възнаграждението на председателя на Общински съвет град Добрич е 90% от възнаграждението на кмета на Общината, а при намалено работно време се определя пропорционално на неговата продължителност. Във връзка с увеличението на месечното възнаграждение на председателя на Общински съвет и на общинските съветници от 1 юни 2017 г. са необходими допълнителни средства за възнаграждения и осигурителни вноски  в размер на 55 000 лева. С тази сума следва да се увеличи разходната част на бюджета в дейност „Общински съвети”. Освен това съгласно изпълнителен лист от 13 януари тази година на Районен съд - град Добрич и образувано изпълнително дело Община град Добрич дължи на ПК НАРКООП „Възход” - Добрич сумата от 573 264 лева. С цел спиране на всички изпълнителни действия по изпълнителното дело образувано срещу е подписано извънсъдебно споразумение между Община град Добрич и ПК НАРКООП „Възход” - Добрич, с което са уредени доброволно финансовите взаимоотношения между страните. Община град Добрич е изплатила доброволно на части дължимата сума до края на месец август. Планираните в началото на годината разходи за договорни санкции и неустойки, съдебни обезщетения и разноски не са достатъчни.  Планираните средства в бюджета за 2017 г. за храна в детските градини не са достатъчни поради различни обстоятелства. Предложено е увеличаване на разходната част на бюджета в дейност „Детски градини” с 200 000 лева. За извършване на услугата по събиране на наеми и поддръжка на жилищния фонд от „Жилфонд-инвест” ЕООД - Добрич е предложена актуализация на разходната част на бюджета в дейност „Други дейности по жилищното строителство, благоустройството и регионалното развитие” със 110 000 лева. Одобрени са суми от застрахователно дружество и са преведени в Община град Добрич за щети по сградите на ОУ „Хан Аспарух” и ЕГ „Гео Милев”. Съответно сумите са с 572 лева и 443 лева. Предложеното от кмета Йордан Йорданов увеличение на бюджета на Община град Добрич за 2017 г. по приходите е в размер на 866 015 лева и по разходите в размер на 866 015 лева.\r\nЖулиета НИКОЛОВА", "date": "2017.12.19", "title": "Добрич: Актуализиран е бюджетът на Общината за 2017 година"}
{"url": "http://www.focus-news.net/news/2017/12/19/2468920/daily-sabah-turskite-sili-za-sigurnost-sa-arestuvali-51-zapodozreni-za-vrazki-s-pkk.html", "text": "В рамките на съвместна антитерористична операция, проведена на територията на западната провинция Измир от турските сили за сигурност и разузнавателната служба (MIT), са арестувани 51 заподозрени за връзки с „Работническата партия на Кюрдистан“ (ПКК), съобщава вестник Daily Sabah.\r\nИзточник от силите за сигурност уточни, че акцията е проведена на територията на пет области в провинция Измир. В рамките й са иззети документи и цифрово оборудване на ПКК, както и пушка.\r\nОперацията е все още в ход - прокуратура в Измир е издала общо 65 заповеди за арест, уточняват от редакцията. Тереза Герова", "date": "2017.12.19", "title": "Daily Sabah: Турските сили за сигурност са арестували 51 заподозрени за връзки с ПКК"}
{"url": "http://www.focus-news.net/news/2017/12/19/2468921/veliko-tarnovo-obshtina-svishtov-organizira-praznik-v-novogodishnata-nosht-pod-nadslov-da-ni-e-chestita-novata-2018-godina.html", "text": "Община Свищов организира празник под надслов „Да ни е честита Новата 2018 година!“. Той ще се проведе на 31 декември срещу 1 януари на градския площад „Алеко“. Това каза в предаването „Добре дошли в Свищов“ на Радио „Фокус“ – Велико Търново директорът на Дирекция „Култура и културно наследство“ в Общината Росен Маринов. Общинското ръководство обещава много веселие, музика, песни, танци и изненади. „Ще има и празнична наздравица, както и фойерверки – всичко, което подобава на едно подобно тържество“, каза още Росен Маринов. Очаква се тогава да бъдат обявени и резултатите от четирите празнични конкурса, които Общината провежда. Тези от победителите, които са на площада, ще получат и своите награди. За останалите жители и гости ще има осигурена празнична почерпка. Официално празникът ще започне в 23.30 часа на 31 декември.\r\nЛуиза ТРАНЧЕВА", "date": "2017.12.19", "title": "Велико Търново: Община Свищов организира празник в новогодишната нощ под надслов „Да ни е честита Новата 2018 година!“"}
{"url": "http://www.focus-news.net/news/2017/12/19/2468922/zasedanie-na-obshtestveniya-savet-za-upravlenie-na-sredstvata-ot-blagotvoritelnata-kampaniya-na-bchk-za-postradalite-v-selo-hitrino-shte-se-provede-na-20-dekemvri.html", "text": "Заседание на Националния обществен съвет за управление на финансовите средства от благотворителната кампания на БЧК за пострадалите в село Хитрино ще се проведе на 20 декември. Това съобщиха от пресцентъра на БЧК. Заседанието ще започне в 12.00 часа в Централата на БЧК, зала „Музейна“. \r\nНационалният обществен съвет ще обсъди предложения от местния обществен съвет на Хитрино, в това число и във връзка с постъпили жалби от жители на селото.", "date": "2017.12.19", "title": "Заседание на обществения съвет за управление на средствата от благотворителната кампания на БЧК за пострадалите в село Хитрино ще се проведе на 20 декември"}
{"url": "http://www.focus-news.net/news/2017/12/19/2468923/sport-grigor-dimitrov-e-opredelen-za-1-v-tazgodishnata-klasatsiya-za-sportist-na-balkanite.html", "text": "Българинът Григор Димитров убедително беше определен за № 1 в тазгодишната класация за избор на Спортист на Балканите, пише белградският Kurir. \r\nИзданието отбелязва, че в класацията присъстват най-много тенисисти, лекоатлети, баскетболисти и волейболисти. В класирането след Димитров се нареждат Симона Халеп (Румъния) - тенис, Рамил Гулиев (Турция) - лека атлетика, Катерина Стефаниди (Гърция) - лека атлетика и др.", "date": "2017.12.19", "title": "Спорт: Григор Димитров е определен за № 1 в тазгодишната класация за спортист на Балканите"}
{"url": "http://www.focus-news.net/news/2017/12/19/2468924/evelina-slavcheva-ban-priyatno-iznenadani-sme-ot-barzata-reaktsiya-na-premiera-boyko-borisov-poluchihme-razbirane-i-zagrizhenost.html", "text": "Приятно изненадани сме от бързата реакция на премиера Бойко Борисов, получихме разбиране и загриженост. Това каза на брифинг в Министерския съвет председателят на Общото събрание на БАН Евелина Славчева след среща с премиера Бойко Борисов, предаде репортер на Агенция „Фокус“. „Много приятно изненадани сме от бързата реакция на премиера и с посредничеството на министър Вълчев се получи един много добронамерен и полезен разговор. Изложихме нашите проблеми, споделихме тревогите на БАН. Мога да кажа, че получихме едно разбиране и загриженост. Точките, които сме набелязали, за да се стабилизира БАН и да се засили нейната дейност по проекти и тематики в полза на обществото, нас ни удовлетворява. Постигнахме договореност, че този диалог ще продължи“, заяви Славчева. \r\nПредседателят на БАН акад. Юлиан Ревалски също благодари на Бойко Борисов, че макар и да е зает, е намерил време да говорят доста просторно върху проблемите на БАН. „Съзнаваме чувствителността на българското общество и институциите в лицето на МС и НС, че публичните средства, които се отделят за научни изследвания, трябва да бъдат разпределяни по ясен и прозрачен начин и на базата на постигнати резултати. Заявихме нашата готовност да продължим активната си роля в проектната дейност. Мисля, че това е една изключително добра новина в навечерието на Коледа за БАН и за нейните членове. Основната ни тревога е запазването на научния потенциал на БАН и особено на привличането и задържането на млади хора. Тази новина днес е една първа стъпка в тази насока. Тя е чудесна и се надявам, че колегите ни от БАН ще я оценят високо“, каза още той. \r\nЛюба АЛЕКСИЕВА", "date": "2017.12.19", "title": "Евелина Славчева, БАН: Приятно изненадани сме от бързата реакция на премиера Бойко Борисов, получихме разбиране и загриженост"}
{"url": "http://www.focus-news.net/news/2017/12/19/2468925/gl-komisar-nikolay-nikolov-shte-nagradi-9-pozharnikari-ot-pernik-za-postignati-visoki-profesionalni-rezultati.html", "text": "Гл. комисар Николай Николов ще награди 9 пожарникари от Перник за постигнати високи професионални резултати. Това съобщиха от пресцентъра на МВР. Церемонията ще се състои на 20 декември в 15.00 часа в сградата на РДПБЗН - Перник. Директорът на ГД „Пожарна безопасност и защита на населението“ ще се срещне с пожарникарите от Регионалната дирекция в Перник. В рамките на срещата гл. комисар Николай Николов ще награди девет служители, постигнали високи професионални резултати през 2017 година.", "date": "2017.12.19", "title": "Гл. комисар Николай Николов ще награди 9 пожарникари от Перник за постигнати високи професионални резултати"}
{"url": "http://www.focus-news.net/news/2017/12/19/2468926/obshtoto-sabranie-na-ban-shte-prekrati-protestite-i-shte-svali-chernite-znamena-ot-fasadata-na-sgradata-si.html", "text": "В четвъртък свиквам Общото събрание на БАН, на което ще докладваме постигнатите днес резултати. Това каза на брифинг в Министерския съвет председателят на Общото събрание на БАН Евелина Славчева след среща с премиера Бойко Борисов, предаде репортер на Агенция „Фокус“. „Имам увереност, че Общото събрание ще гласува прекратяване на протеста и сваляне на черните знамена, което за нас също беше неприятно в предпразничните дни те да стоят на нашите фасади“, подчерта Славчева. \r\nЛюба АЛЕКСИЕВА", "date": "2017.12.19", "title": "Общото събрание на БАН ще прекрати протестите и ще свали черните знамена от фасадата на сградата си"}
{"url": "http://www.focus-news.net/news/2017/12/19/2468927/reuters-turtsiya-ochakva-314-mln-turisti-za-2017-g.html", "text": "Анкара очаква до края на годината броят на туристите, посетили Турция през 2017 г., да достигне до 31,4 млн. души, предава Reuters.\r\nСъответните данни бяха представени от министъра на туризма Нуман Куртулмуш, който същевременно допълни, че приходите от сектора ще достигнат до 26 млрд. долара. \r\nЗа следващата година властите очакват страната на бъде посетена от 38 млн. гости. Тереза Герова", "date": "2017.12.19", "title": "Reuters: Турция очаква 31,4 млн. туристи за 2017 г."}
{"url": "http://www.focus-news.net/news/2017/12/19/2468928/kardzhali-politsiyata-v-krumovgrad-razsledva-sluchay-na-agresiya-sas-zakani-za-ubiystvo.html", "text": "Полицията в Крумовград разследва случай на агресия със закани за убийство. Това съобщиха от ОДМВР - Кърджали. Образувано е досъдебно производство в РУ - Крумовград с постановление на Районната прокуратура. 45-годишен отправил заплахите към 65-годишна жена, близка на бившата му съпруга. Словесната агресия се разиграла на улица в града и предизвикала страх у потърпевшата, че може да се стигне до физическа разправа. Работата по случая продължава разследващ полицай.", "date": "2017.12.19", "title": "Кърджали: Полицията в Крумовград разследва случай на агресия със закани за убийство"}
{"url": "http://www.focus-news.net/news/2017/12/19/2468929/dobrich-obshtinskiyat-savet-prie-obshtiya-razmer-na-plan-smetka-za-razhodite-za-poddarzhane-chistotata-na-teritoriite-za-obshtestveno-polzvane-za-2018-godina.html", "text": "Общинският съвет на Добрич прие общия размер на план-сметка за разходите за поддържане чистотата на териториите за обществено ползване за 2018 година, предаде кореспондентът на Радио „Фокус” – Варна. Планираният размер на приходите от такса битови отпадъци, които представляват приходната част на план-сметката за дейност чистота за 2018 г., възлиза на 5 400 000 лв. Общият размер на планираните средства за дейностите - съхранение на битовите отпадъци в контейнери и кофи и събиране на битовите отпадъци и транспортирането им до депата или други инсталации и съоръжения за третирането им,  е 3 240 000 с ДДС. Предстои сключване на договор с фирмата изпълнител на тези дейности за целия период на действие 01 януари 2018 г. – 31 декември 2018 г. Общият размер на планираните средства за „Проучване, проектиране, изграждане, поддържане, експлоатация, закриване и мониторинг на депата за битови отпадъци или други инсталации или съоръжения за обезвреждане, рециклиране и оползотворяване на битови отпадъци, включително отчисленията по Закона за управление на отпадъците“ за 2018 г. е 4 619 662 лева с ДДС. Съгласно сключен договор  от септември 2014 година въз основа на проведена открита процедура по Закона за обществените поръчки с предмет „Изпълнение на дейности по експлоатация на „Регионално депо за отпадъци за общини град Добрич, Добричка, Тервел, Каварна, Балчик, Шабла, Генерал Тошево, Крушари и Никола Козлево“, включващо съоръжения, инсталации, площадки за третиране, рециклиране и обезвреждане на неопасни отпадъци“, тази услуга се осъществява от консорциум. Договорът е сключен за срок от 60 месеца, който тече  от март 2015 г. Срокът на договора е до 28.02.2020 г. Максималната стойност на договора е в размер на 12 000 000 лева с ДДС за целия период на действие на договора. Размерът на разходите за 2018 година, който следва да се заложи в план-сметката е 2 400 000 лева. Очакваният разход за Община град Добрич е в рамките на 1 645 320  лева. Общият размер на планираните средства за почистване на улични платна, площади, алеи, паркови и други територии от града за обществено ползване за 2018 г. е 1 650 000 лева с ДДС. Към тази дейност се отнасят и разходите за почистване на нерегламентирани замърсявания и участъци от дерето на река Добричка и извозване на 4-кубикови контейнери от местността „Гаази баба“. Средствата, необходими за подсигуряване на тези дейности, са  в размер на 150 000 лева с включен ДДС.\r\nЖулиета НИКОЛОВА", "date": "2017.12.19", "title": "Добрич: Общинският съвет прие общия размер на план-сметка за разходите за поддържане чистотата на териториите за обществено ползване за 2018 година"}
{"url": "http://www.focus-news.net/news/2017/12/19/2468930/montana-lek-avtomobil-e-izgoryal-pri-pozhar-v-selo-gorna-verenitsa.html", "text": "Лек автомобил е изгорял при пожар в село Горна Вереница. Това съобщиха от ОДМВР - Монтана. Пожарът е възникнал на 19 декември 2017 г. около 00.30 часа в село Горна Вереница, община Монтана. Автомобилът е бил паркиран пред дома на 36-годишния собственик. Пожарът е започнал в купето на автомобила, като вследствие от него е изгорял целият автомобил. Местопроизшествието е посетено от дежурна оперативна група, извършен е оглед и е образувано досъдебно производство. Причините за възникване на пожара са в процес на изясняване. Работата по случая продължава РУ - Монтана.", "date": "2017.12.19", "title": "Монтана: Лек автомобил е изгорял при пожар в село Горна Вереница"}
{"url": "http://www.focus-news.net/news/2017/12/19/2468931/veliko-tarnovo-s-blizo-10-po-malko-bezrabotni-sa-registrirani-v-byuroto-po-truda-v-grada-prez-noemvri-2017-g-spryamo-noemvri-2016-g.html", "text": "С 9.4% по-малко са регистрираните безработни лица в Бюрото по труда в града през ноември 2017 година спрямо същия месец на 2016 година. Това каза пред журналисти във Велико Търново Директорът на Регионалната дирекция Обрешко Нечев, предаде репортер на Радио „Фокус“ – Велико Търново. Общият брой на хората, търсещи работа е бил 2 213 души, като за община Велико Търново те са 1 539, за община Елена - 412 и за община Златарица – 262. Спрямо месец октомври ръстът на безработица е с 5%. „Равнището на безработица за Дирекцията през ноември е 4.6 %, имаме ръст с 0.2 пункта, спрямо октомври и спад с 0.6 пункта в сравнение с месец ноември 2016 година.  Този показател е с 2.3 пункта е под средния за страната, който е 6.9% и с 1.9 пункта е по-нисък от този за Великотърновска област -6.5%“, обобщи директорът на Великотърновското бюро по труда. Входящият поток от безработни лица за миналия месец е бил 411 души, като се отчита спад, спрямо октомври, със 113 лица.\r\nЛуиза ТРАНЧЕВА", "date": "2017.12.19", "title": "Велико Търново: С близо 10 % по-малко безработни са регистрирани в Бюрото по труда в града през ноември 2017 г. спрямо ноември 2016 г."}
{"url": "http://www.focus-news.net/news/2017/12/19/2468932/plovdiv-zhiteli-na-hisarskoto-selo-krasnovo-shte-protestirat-sreshtu-uvelichavane-debita-na-mineralna-voda-za-kontsesionerite.html", "text": "Жители на хисарското село Красново ще протестират днес срещу увеличаване дебита на минерална вода за концесионерите. Това съобщиха за Радио „Фокус“ – Пловдив от Инициативния комитет на протестиращите. Протестът е насрочен за 13.00 часа, пред сградата на Общинския съвет в града. Хората настояват от дневният ред на редовната общинска сесия да отпадне тази точка, която предвижда увеличаване дебита за концесионери, използващи минералния извор в селото. Те се опасяват, че ако това бъде прието, няма да остане свободен дебит за тях и обикновените хора, които не могат да ползват услугите на концесионерите. Това се случва въпреки депозираното в община Хисаря възражение от жителите на село Красново, прието след общоселско събрание през август.\r\nЦветана ТОНЧЕВА", "date": "2017.12.19", "title": "Пловдив: Жители на хисарското село Красново ще протестират срещу увеличаване дебита на минерална вода за концесионерите"}
{"url": "http://www.focus-news.net/news/2017/12/19/2468933/ministar-krasimir-valchev-dopalnitelnite-15-mln-lv-za-ban-shte-badat-za-smetka-na-planiranite-v-tsentralniya-byudzhet-razhodi-za-nauchni-izsledvaniya.html", "text": "Допълнителните 15 млн. лв. за БАН ще бъдат за сметка на планираните в централния бюджет разходи за научни изследвания. Това каза на брифинг в Министерския съвет министърът на образованието и науката Красимир Вълчев след среща с представители на БАН и с премиера Бойко Борисов, предаде репортер на Агенция „Фокус“. „Проведохме среща с представители на БАН с участието на министър-председателя, вицепремиера Томислав Дончев, министъра на финансите Владислав Горанов, председателя на бюджетната комисия Менда Стоянова. В постоянно взаимодействие сме в последните месеци с ръководството на БАН. Още през юни месец НС прие единодушно Стратегия за развитие на научните изследвания. В нея най-общо са заложени принципите на финансиране на българската наука през следващата година“, заяви Вълчев. По думите му това, което са постигнали като споразумение с БАН конкретно днес, е да бъдат предоставени допълнително 15 млн. лв. по бюджета на БАН по планираните средства в централния бюджет. „Това ще стане след влизането в сила на Закона за държавния бюджет за 2018 г. Най-вероятно на първото заседание на МС тези средства ще бъдат разпределени между научните звена в Академията. Помолили сме всички министри да ми предложат дейности, които да възложим като институции на БАН“, допълни той. Според него предизвикателство пред тях е да изпълнят Стратегията, която предвижда увеличение на средствата, но и това увеличение да бъде с важни обществени секторни, институционални задачи и да повишат доверието в българската система на научни изследвания. „Ще продължим съвместната работа през следващите месеци. Средствата ще бъдат за сметка на планираните в централния бюджет за научни изследвания. За следващата 2018 г. имаме ръст на средствата за наука, планирани в държавния бюджет“, добави Вълчев и уточни, че по отношение на възнагражденията и различните инструменти на финансиране на научните изследвания, конкретни научни дейности се финансират чрез програмното и проектното финансиране. „Правителството не определя възнаграждение в БАН, както и численост на персонала. Не бил предмет на разговори конкретна стойност на възнагражденията. Те се определят от БАН“, каза още Красимир Вълчев. \r\nЛюба АЛЕКСИЕВА", "date": "2017.12.19", "title": "Министър Красимир Вълчев: Допълнителните 15 млн. лв. за БАН ще бъдат за сметка на планираните в централния бюджет разходи за научни изследвания"}
{"url": "http://www.focus-news.net/news/2017/12/19/2468934/pazardzhik-vsichki-patishta-v-obshtina-bratsigovo-sa-prohodimi-i-pochisteni.html", "text": "Всички пътища в община Брацигово са проходими и почистени. Това съобщи за Радио „Фокус“ - Пазарджик кметът на Общината Петко Петков. В община Брацигово има сняг, но той не е значителен. Всички пътища са проходими и изчистени. „Разполагаме с четири машини на терен, които почистват общинските пътища и отделно за всички населени места - 7 машини“, уточни Петков. По места има необходимата техника, която осигурява почистването на улиците. Пътищата, включително и в малките населени места, са проходими. „Подготвени сме с необходимите количества пясък, сол и други препарати против замръзване. Зимата не успя да ни изненада, тъй като бяхме подготвени за нея“, добави кметът.\r\nСветлана ЕЛЕНКИНА", "date": "2017.12.19", "title": "Пазарджик: Всички пътища в община Брацигово са проходими и почистени"}
{"url": "http://www.focus-news.net/news/2017/12/19/2468935/focus-gsdp-shte-provede-izvanreden-kongres-za-pregovorite-sas-sayuza-hdshss-na-21-yanuari.html", "text": "Германската социалдемократическа партия (ГСДП) ще проведе извънреден конгрес на 21 януари, на който ще бъдат обсъдени преговорите за съставяне на нова голяма коалиция със Съюза (ХДС/ХСС), съобщава изданието Focus. \r\nПървоначално за извънредния конгрес бе определена датата 14 януари. Промяната бе наложена заради съпротивата на Младежката организация на ГСДП срещу влизането на партията в правителство с политическия блок, воден от канцлера Ангела Меркел. Преди конгреса ще бъде проведена отделна среща на партийното ръководство, посветено на коалиционните преговори със Съюза (ХДС/ХСС). Тереза Герова", "date": "2017.12.19", "title": "Focus: ГСДП ще проведе извънреден конгрес за преговорите със Съюза (ХДС/ХСС) на 21 януари"}
{"url": "http://www.focus-news.net/news/2017/12/19/2468936/akad-yulian-revalski-ban-dopalnitelnite-15-mln-lv-nyama-da-sa-nito-samo-za-zaplati-nito-samo-za-izdrazhka-a-shte-se-razpredelyat-na-baza-na-postignati-rezultati-prez-minalata-godina.html", "text": "Допълнителните 15 млн. лв. няма да са нито само за заплати, нито само за издръжка, а ще се разпределят на база на постигнати резултати през миналата година. Това каза на брифинг в Министерския съвет председателят на БАН акад. Юлиан Ревалски след среща с премиера Бойко Борисов, предаде репортер на Агенция „Фокус“. „Институтите ще бъдат цялостно финансирани. Парите няма да са нито само за заплати, нито само за издръжка. Те ще бъдат разпределени на базата на постигнатите резултати през изминалата година. Имаме тази традиция от години да разпределяме една голяма част от бюджета, който получаваме по линия на държавния, на базата на постигнати резултати. Ще има диференцирано разпределяне на средствата, но ще бъдат комплексни. По отношение на докторантите постигнахме разбирателство с министъра и с премиера, че в първите месеци на новата година ще бъдат преразгледани и на базата на ясни критерии ще бъдат увеличени докторантските стипендии“, заяви акад. Ревалски. По думите му една основна програма ще бъде информационни и комуникационни технологии в областта на науката, образованието и сигурността. „Друга ще бъде свързана с персоналното здраве. Ще останат и програмите за млади учени. Предложили сме да има реинтеграционни програми. Всички програми са насочени към важни за обществото проблеми, които българските учени трябва да се опитат да решат и да подпомогнат развитието на българското общество като иновативно и проспериращо такова“, допълни той и подчерта, че една много важна програма е и опазването на културно-историческото наследство, защото националната идентичност е нещо, което не трябва никога да се забравя за една такава малка страна като България. \r\nПроф. Лъчезар Аврамов допълни, че България е единствената държава в Европа, която няма национален рамков план. „Смятаме да предложим проект за такъв план, в който може да участват много от институтите на Академията, защото това влиза в  тяхната тематика. Разчитаме, че политиците ще се опрат на нашите експертни възможности“, каза още той. \r\nЛюба АЛЕКСИЕВА", "date": "2017.12.19", "title": "Акад. Юлиан Ревалски, БАН: Допълнителните 15 млн. лв. няма да са нито само за заплати, нито само за издръжка, а ще се разпределят на база на постигнати резултати през миналата година"}
{"url": "http://www.focus-news.net/news/2017/12/19/2468937/stara-zagora-vremenno-dvizhenieto-se-osashtestvyava-v-edna-lenta-po-pat-ii-55-gurkovo-pchelinovo-poradi-patnotransportno-proizshestvie.html", "text": "Временно движението се осъществява в една лента по път II-55 Гурково - Пчелиново поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2017.12.19", "title": "Стара Загора: Временно движението се осъществява в една лента по път II-55 Гурково - Пчелиново поради пътнотранспортно произшествие"}
{"url": "http://www.focus-news.net/news/2017/12/19/2468938/lyubomir-hristov-kmet-na-shumen-snegopochistvashtite-firmi-sa-dokladvali-palna-gotovnost-za-rabota-pri-zimni-usloviya.html", "text": "Снегопочистващите фирми са докладвали пълна готовност за работа при зимни условия. Това заяви пред журналисти кметът на Община Шумен Любомир Христов, предаде репортер на Радио „Фокус“ - Шумен. Утре предстои поредна среща с представители на фирмите, които ще извършват зимната поддръжка в града - големи и по-малки улици и квартали, и общинската пътна мрежа. Любомир Христов посочи, че през следващата седмица Общината пуска и нова обществена поръчка за доставка на контейнери за смет за общинското предприятие „Чистота“. Предходната процедура за кофи тип „бобър“ е била провалена, тъй като Общината не е била удовлетворена от качеството на контейнерите, представени от фирмата спечелила поръчката. „С моя заповед бе създадена комисия, прекратили сме процедурата, изпратени са уведомителни писма до спечелилата фирма и следващата седмица пускаме нова процедура, но вече с условие при подаване на документи да бъде представена и мостра от контейнера“, каза Христов. Той посочи, че най-вероятно през март - април догодина, ОП „Чистота“ ще може да поеме част от Шумен.\r\nИвелина ИВАНОВА", "date": "2017.12.19", "title": "Любомир Христов, кмет на Шумен: Снегопочистващите фирми са докладвали пълна готовност за работа при зимни условия"}
{"url": "http://www.focus-news.net/news/2017/12/19/2468939/interfaks-zashtitata-na-aleksey-ulyukaev-obzhalva-prisadata-mu.html", "text": "Адвокатите на бившия министър на икономическото развитие на Руската федерация Алексей Улюкаев обжалваха присъдата му по делото за взимане на подкуп в особено големи размери, предава Интерфакс, като се позовава на информация от говорителя на Московския градски съд Емилия Хил.\r\n„В съда днес постъпи кратка апелационна жалба от адвокат Квеидзе“, в която се настоява за отмяна на присъдата и оправдаването на Улюкаев, поясни говорителят на съда.Агенция „Фокус“ припомня: \r\nНа 15 декември бившият министър на икономическото развитие на Руската федерация Алексей Улюкаев бе осъден на осем години лишаване от свобода и глоба в размер на 130 млн. рубли.\r\n„Признавам Улюкаев за виновен и го осъждам на осем години лишаване от свобода с изтърпяване на наказанието в колония със строг режим и глоба от 130 млн. рубли“, бе решението, прочетено от съдията по делото Лариса Семенова.\r\nПо-рано съдът призна Улюкаев за виновен по обвинение във взимане на подкуп в размер на два милиона щатски долара от Игор Сечин за издаването на „Роснефт“ на положителна оценка за сделката по придобиването на държавен пакет акции в „Башнефт“.\r\n„Съдът установи, че Улюкаев е извършил престъпление, предвидено в Глава 6 на Наказателния кодекс, а именно – получил е подкуп в особено голям размер в замяна на действия в полза на този, който го е дал“, се казва в решението на съдията Лариса Семенова, което бе обявено в петък.\r\nПрокурорът по делото поиска Улюкаев да бъде осъден на 10 г. лишаване от свобода. Делото срещу него – първото срещу министър в Русия, се води от 15 ноември 2016 г. Тереза Герова", "date": "2017.12.19", "title": "Интерфакс: Защитата на Алексей Улюкаев обжалва присъдата му"}
{"url": "http://www.focus-news.net/news/2017/12/19/2468940/kyustendil-koleden-blagotvoritelen-bazar-pod-mototo-za-da-ima-shtastie-v-detskite-ochi-shte-bade-otkrit-v-dupnitsa.html", "text": "Коледен благотворителен базар под мотото „За да има щастие в детските очи“ ще бъде открит в Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му този базар е традиционен, откриването му ще бъде в 15.30 часа в сградата на Градския универсален магазин. „Там общинското предприятие предостави безвъзмездно щандове за продажба на ръчно изработени от деца произведения, които ще бъдат изложени и продавани на символични цени”, каза Христо Апостолов. По думите му в базара се включват възпитаници на общинските училища и детски градини, центровете за обществена подкрепа и други институции. Всеки участник има свое мото и своя кауза. Със събраните средства ще се закупят необходимите пособия за училищата и детските градини.\r\nВенцеслав ИЛЧЕВ", "date": "2017.12.19", "title": "Кюстендил: Коледен благотворителен базар под мотото „За да има щастие в детските очи“ ще бъде открит в Дупница"}
{"url": "http://www.focus-news.net/news/2017/12/19/2468941/veliko-tarnovo-20-zayavleniya-za-finansova-pomosht-za-sanirane-na-zhilishtni-sgradi-sa-podadeni-v-svishtov-ot-obyavyavaneto-na-investitsionnata-obshtinska-programa.html", "text": "20 заявления за осигуряване на финансова помощ за саниране на жилищни сгради са подадени в Свищов от обявяването на т.нар. общинска програма. Те са входирани след провеждането на информационна разяснителна кампания относно условията за кандидатстване за осигуряване на средства. Това каза за Радио „Фокус“ – Велико Търново Стоян Парашкевов, директор на Дирекция „Управление на проекти и европейски оси“ в Община Свищов. Срещата се проведе на 13 декември, а подадените до 15 декември молби са 20. „В град Свищов до момента са санирани общо 9 сгради. Това са 1 блок по програмата за Демонстрационно обновяване на многофамилни жилищни сгради през 2008/2009 година и 8 сгради – по Национална програма за енергийна ефективност на многофамилни жилищни сгради през 2016/2017 година“, обясни експертът. Той уточни, че за град като Свищов това е доста сериозен интерес. Към момента има регистрирани 68 сдружения на собственици. От тях над 40 са подали документи към Националната програма, става въпрос за големи блокове. Към т.нар. общинска програма , която се финансира чрез Инвестиционната програма на Община Свищов, са подадени 20 заявления от малки блокчета. Данните са от началото и на двете програми.\r\nЛуиза ТРАНЧЕВА", "date": "2017.12.19", "title": "Велико Търново: 20 заявления за финансова помощ за саниране на жилищни сгради са подадени в Свищов от обявяването на Инвестиционната общинска програма"}
{"url": "http://www.focus-news.net/news/2017/12/19/2468942/lyubomir-hristov-kmet-na-shumen-blizo-100-dushi-veche-rabotyat-v-edno-ot-novite-predpriyatiya-v-industrialniya-park.html", "text": "Близо 100 души вече работят в едно от новите предприятия в Индустриалния парк на Шумен. Това заяви пред журналисти кметът на Община Шумен Любомир Христов, предаде репортер на Радио „Фокус“ - Шумен. По думите му служители и работници за завода, специализиран за производство на изолационни материали за електротехническата промишленост, пътуват с автобус от Силистра. Предприятието ще заработи с пълния си капацитет при пълното му оборудване с необходимите производствени мощности. „Част от машините са поръчани и се очаква тяхната доставка, заводът ще осигури работа за около 250 работници и служители и ще бъде официално открит при пълното му оборудване“, заяви Христов. По думите му през април 2018 година се очаква да заработи и предприятие за битови кабели. На територията на Индустриалния парк има закупен парцел и за изграждане на малко предприятие за алуминиева и пластмасова дограма, което се очаква да отвори врати през лятото на следващата година.\r\nИвелина ИВАНОВА", "date": "2017.12.19", "title": "Любомир Христов, кмет на Шумен: Близо 100 души вече работят в едно от новите предприятия в Индустриалния парк"}
{"url": "http://www.focus-news.net/news/2017/12/19/2468943/nikola-chanev-oblasten-upravitel-na-kardzhali-nad-100-hil-lv-sa-sabrani-za-poslednite-9-godini-chrez-initsiativata-da-podarim-nadezhda-za-koleda.html", "text": "Над 100 хил. лв. са събрани за последните 9 години чрез инициативата на област Кърджали „Да подарим надежда за Коледа“. Това съобщи за Радио „Фокус“ областният управител Никола Чанев. Той уточни, че тази година кампанията се прави в подкрепа на 29-годишната Петя Костова от Кърджали, която страда от синдром на Хочкин. \"Събраните средства ще бъдат дарени за закупуване на животоспасяващо лекарство за Петя\", каза още Никола Чанев. „Организирали сме кампания като днес е нейната кулминация в 16.30 часа в сградата на театър „Димитър Димов“ в Кърджали започва Коледният базар, който също е традиционен, а в 19.00 часа ще ни гостува Фолклорен ансамбъл „Родопа“ - Смолян със своя спектакъл „Невястата“. Всички, които искат да се включат в инициативата, могат да закупят неща от Коледния базар и да дарят средства в кутиите, които ще бъдат поставени. Самият спектакъл е откупен от няколко кърджалийски фирми, които предоставиха сумата за цената на билетите - един билет е 10 лева. Закупени са всички места в театъра и са дарени безплатно за зрителите“, съобщи Никола Чанев.\r\nТой уточни, че за кампанията тази година, до момента събраната сумата е малко над 5 000 лева. Областният управител увери, че събраните средства винаги са стигали до нуждаещите се граждани на Кърджали в навечерието на Коледа и призова жителите на областта за пореден път да се включат в благотворителната инициатива.", "date": "2017.12.19", "title": "Никола Чанев, областен управител на Кърджали: Над 100 хил. лв. са събрани за последните 9 години чрез инициативата „Да подарим надежда за Коледа“"}
{"url": "http://www.focus-news.net/news/2017/12/19/2468944/pregled-na-mezhdunarodnite-novini-do-13-chasa-agentsiya-fokus.html", "text": "Пътническият влак, който дерайлира в американския щат Вашингтон, се е движел със скорост от 80 мили в час (близо 130 км/ч) при ограничение от 30 мили в час (50 км/ч). Това съобщиха следователите, разследващи инцидента, при който загинаха трима души.\r\nБелла Дин-Зар от Националния съвет по безопасност на транспорта заяви пред репортери, че „е твърде рано да се каже\" защо влакът се е движел с такава висока скорост - оценка, базирана на предварителна информация, получена от записващо устройство в задния локомотив на композицията.\r\nВлакът се е движел по нов маршрут за първи път. В него са пътували около 80 души, трима от които загинаха.\r\n*** Адвокатите на бившия министър на икономическото развитие на Руската федерация Алексей Улюкаев обжалваха присъдата му по делото за взимане на подкуп в особено големи размери, съгласно информация от говорителя на Московския градски съд Емилия Хил.\r\n„В съда днес постъпи кратка апелационна жалба от адвокат Квеидзе“, в която се настоява за отмяна на присъдата и оправдаването на Улюкаев, поясни говорителят на съда.\r\nНа 15 декември бившият министър на икономическото развитие на Руската федерация Алексей Улюкаев бе осъден на осем години лишаване от свобода и глоба в размер на 130 млн. рубли.\r\n„Признавам Улюкаев за виновен и го осъждам на осем години лишаване от свобода с изтърпяване на наказанието в колония със строг режим и глоба от 130 млн. рубли“, бе решението, прочетено от съдията по делото Лариса Семенова.\r\nПо-рано съдът призна Улюкаев за виновен по обвинение във взимане на подкуп в размер на два милиона щатски долара от Игор Сечин за издаването на „Роснефт“ на положителна оценка за сделката по придобиването на държавен пакет акции в „Башнефт“.\r\n„Съдът установи, че Улюкаев е извършил престъпление, предвидено в Глава 6 на Наказателния кодекс, а именно – получил е подкуп в особено голям размер в замяна на действия в полза на този, който го е дал“, се казва в решението на съдията Лариса Семенова, което бе обявено в петък.\r\nПрокурорът по делото поиска Улюкаев да бъде осъден на 10 г. лишаване от свобода. Делото срещу него – първото срещу министър в Русия, се води от 15 ноември 2016 г.\r\n*** Гръцкият министър на отбраната Панос Каменос „тегли чертата“ на употребата на „Македония“ - партията „Независими гърци“, която е коалиционен партньор на управляващата СИРИЗА, попари оптимизма от възобновяването на преговорите между Атина и Скопие за разрешаване на т.нар. спор за името.\r\nГоворейки от военния лагер „Далипи\" в северния пристанищен град Солун, председателят на „Независими гърци“ Панос Каменос заяви, че неговата партия няма да даде съгласието си за име на северозападната съседка, което включва термина „Македония\".\r\nКаменос, който е и министър на отбраната, припомни, че през 1992 г., по време на среща на лидерите на гръцките политически партии при тогавашния президент Константин Караманлис е постигнато съгласие използването на думата „Македония\" за името на съседната държава да не бъде основа за започване на преговори между Атина и Скопие.\r\nПрез 2007 г. обаче Гърция обяви, че ще се съгласи на употребата на термина „Македония\", ако той бъде използван в комбинация с друга дума – стъпка, която Атина приема като огромен компромис в дългогодишния спор със Скопие. \r\nСъпротива по този въпрос от страна на „Независими гърци“ би означавало, че премиерът Алексис Ципрас трябва да се погрижи да разчита на други партии при гласуването на въпроса в парламента.\r\n*** Република Сръбска ще се присъедини по делото на Сърбия срещу страните от НАТО за причиняване на хуманитарна и екологична катастрофа по време и след бомбардировките със снаряди, съдържащи обеднен уран.\r\nПравният екип на Кралската академия в Белград, който работи за подготовката на делото срещу членовете на НАТО, заяви, че е налице правно основание за започването на процес. То ще бъде базирано на шест валидни решения от италиански съдилища, потвърждаващи, че дислоцирани в Босна и Херцеговина и Косово италиански войници имат ракови заболявания в резултат от атаките с обеднен уран.\r\nВече е доказано, че на територията на Република Сръбска са използвани ракети с обеднен уран.\r\nНАТО бомбардира Република Сръбска от 30 август до 14 септември 1995 г. и Сърбия от 24 март до 9 юни 1999 г., припомнят от редакцията.\r\n*** Германската социалдемократическа партия (ГСДП) ще проведе извънреден конгрес на 21 януари, на който ще бъдат обсъдени преговорите за съставяне на нова голяма коалиция със Съюза (ХДС/ХСС).\r\nПървоначално за извънредния конгрес бе определена датата 14 януари. Промяната бе наложена заради съпротивата на Младежката организация на ГСДП срещу влизането на партията в правителство с политическия блок, воден от канцлера Ангела Меркел. Преди конгреса ще бъде проведена отделна среща на партийното ръководство, посветено на коалиционните преговори със Съюза (ХДС/ХСС).\r\n*** Във вторник от Пекин разкритикува новата стратегия за национална сигурност на САЩ, в която Китай е определен като предизвикателство за американската власт, като подчертаха, че в документа се откроява „манталитет от Студената война“.\r\n„Всяка страна или всеки доклад, който изкривява фактите, или злонамерено клевети, прави това напразно\", заяви говорителят на Министерството на външните работи в Пекин в рамките на редовен брифинг. \r\nДвете страни остават в хватката на ожесточен спор по въпросите за търговията, като Вашингтон предприе безпрецедентни стъпки за разследване на практиките на Пекин и добавяне на допълнителни такси за китайските стоки.\r\nСтратегията за сигурност на „Тръмп\", разработена за период от 11 месеца, предприема още една стъпка срещу Китай, като обявява страната за „ревизионистична сила“, която се стреми да изтласка САЩ от Азия.\r\n„Китай никога няма да преследва собственото си развитие за сметка на интересите на други страни. В същото време обаче никога няма да се откажем от законните си права и интереси\", увери говорителят на външнополитическото ведомство в Пекин.\r\n*** Според Кремъл новата стратегия за националната сигурност на САЩ има имперски характер.\r\nПо думите на говорителя на Кремъл Дмитрий Песков, след „бегло“ прочитане на документа, особено в онези части, в които се споменава Русия, се забелязва очевидно нежелание на Вашингтон да се откаже от еднополюсния свят. Песков подчерта, че този „достатъчно обемен“ документ ще бъде внимателно проучен и осмислен – задача, с която ще се заемат съответните ведомства.\r\nВ същото време говорителят на Кремъл отбеляза, че в стратегията се открояват и „скромни позитивни моменти“ – готовност за сътрудничество с Русия по въпросите, които са в интерес на американците. \r\n„Москва също търси сътрудничество със САЩ там, където такова е изгодно за нас, и дотолкова, доколкото имат готовност нашите американски колеги“, увери Песков.\r\n***", "date": "2017.12.19", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/19/2468945/smolyan-snegovalezhat-v-oblastta-prodalzhava-ostavat-ogranicheniyata-za-prohoda-prevala-i-patishtata-dospat-batak-i-progled-pamporovo-stoykite-poradi-snegopochistvane.html", "text": "Проходими при зимни условия са пътищата в областта, съобщиха за Радио „Фокус“ – Смолян от Областно пътно управление – Смолян. Снеговалежът продължава, остават ограниченията за МПС над 12 тона без ремаркета и полуремаркета през прохода Превала и пътищата Доспат – Батак и Проглед – Пампорово – Стойките поради снегопочистване. Пътните настилки са заснежени, но почистени, опесъчени и осолени. Екипи на Пътната служба са на терен. Не са регистрирани инциденти по републиканските пътища. Няма данни за закъсали автомобили.\r\nВ Смолян вали сняг, пътните настилки по централните улици са почистени до асфалт. Заснежени на места са второстепенните улици в жилищните квартали в града. Автомобилният трафик е по-интензивен по централните улици на града.\r\nНели ГЕРГЬОВСКА", "date": "2017.12.19", "title": "Смолян: Снеговалежът в областта продължава, остават ограниченията за прохода Превала и пътищата Доспат – Батак и Проглед – Пампорово – Стойките поради снегопочистване"}
{"url": "http://www.focus-news.net/news/2017/12/19/2468946/kurir-makedoniya-makedonskiyat-vanshen-ministar-otkaza-da-komentira-izyavleniyata-na-iliyana-yotova-za-balgarskite-pasporti.html", "text": "Първият дипломат на Скопие Никола Димитров отказа да коментира изявленията на вицепрезидента на България Илияна Йотова, съгласно които македонците, притежаващи български паспорт – над 70 хил., имат българско самосъзнание, отбелязва електронното издание „Курир“.\r\nВ отговор Никола Димитров изтъкна необходимостта от интеграция на Македония в структурите на Европейския съюз. „Правилното решение как да се справим с това наши граждани да не кандидатстват за паспорти в други страни, държави-членки на ЕС, е да повишим привлекателността на македонския паспорт. Реално дългосрочно решение за това предизвикателство е македонският паспорт да стане паспорт на държава-членка на ЕС. И затова е много важно да направим всичко“, бе краткият коментар по темата на македонския външен министър.\r\nОт редакцията допълват, че Йотова е разкрила плановете за законодателни промени, които ще допринесат за ускоряване на процедурите за получаване на гражданство.Агенция „Фокус“ припомня:\r\n„Аз не гледам на вашите сънародници, които са получили български паспорт само като на хора, които имат официален документ, за мен тези, които имат български паспорт са българи. Става въпрос за хора с българско самосъзнание\". Това заяви вицепрезидентът на България Илияна Йотова в рамките на посещението си в Македония.\r\nОт 2001 г. насам в Република Македония 71 524 души са получили българско гражданство, подчерта Йотова в изявление от Скопие. \r\n„От началото на мандата на президента Румен Радев, който започна през януари тази година, 1184 македонци са получили българско гражданство\", подчерта Йотова при среща с българи, живеещи в Македония. Събитието бе организирано в сградата на посолството на България в Скопие. \r\nЙотова даде обещание, че процедурите за получаване на българско гражданство скоро ще бъде облекчени.\r\nПо време на среща с премиера Зоран Заев и председателя на парламента Талат Джафери Йотова е настояла за даването на разрешение за излъчване на български телевизионен канал, отбелязаха по-рано македонските медии. Тереза Герова", "date": "2017.12.19", "title": "„Курир“ (Македония): Македонският външен министър отказа да коментира изявленията на Илияна Йотова за българските паспорти"}
{"url": "http://www.focus-news.net/news/2017/12/19/2468947/blagoevgrad-v-bansko-shte-se-provede-sreshta-po-initsiativa-na-britanskoto-posolstvo-v-balgariya-vav-vrazka-s-turisticheskiyat-sezon.html", "text": "В Заседателната зала на Общинска администрация Банско на 20 декември от 10.00 часа, ще се проведе станалата традиционна среща по инициатива на Британското посолство в България. Това съобщиха от пресцентъра на Община Банско. На нея ще присъстват консулът Пол Кларк и неговия екип, представители на местния туристически бизнес, туроператори, представител на концесионера, както и ръководството на община Банско. Ще бъдат обсъдени въпроси, касаещи засиленото присъствие на британски туристи в Банско по време на активни сезон и спокойният им престой по време на зимната почивка. В 11.00 часа е предвиден брифинг.", "date": "2017.12.19", "title": "Благоевград: В Банско ще се проведе среща по инициатива на Британското посолство в България във връзка с туристическият сезон"}
{"url": "http://www.focus-news.net/news/2017/12/19/2468948/pazardzhik-patyat-rakitovo-kostandovo-e-pochisten-ot-snega-5-mashini-se-grizhat-za-poddarzhaneto-na-patishtata-pri-zimna-obstanovka.html", "text": "Пътят Ракитово - Костандово е почистен от снега, съобщи за Радио „Фокус“ - Пазарджик Костадин Холянов, кмет на Ракитово. „Снежната покривка в Ракитово е 7 - 8 см. Всички улици са почистени, хората са спокойни, проблем няма“, уточни Холянов. Той допълни, че разполагат с 5 машини за снегопочистване. „Поддържаме пътя Ракитово - Костандово. Районът е почистен. От 2.00 часа през нощта машините работят и сутринта в 6.00 часа всичко беше чисто. Подготвени сме с необходимите количества пясък, луга и препарати“, добави кметът.\r\nСветлана ЕЛЕНКИНА", "date": "2017.12.19", "title": "Пазарджик: Пътят Ракитово - Костандово е почистен от снега, 5 машини се грижат за поддържането на пътищата при зимна обстановка"}
{"url": "http://www.focus-news.net/news/2017/12/19/2468949/nova-makedoniya-makedoniya-balgariya-i-harvatiya-sa-darzhavite-ot-es-s-nay-nisak-standart-za-zhivot.html", "text": "България и Хърватия са единствените държави от Европейския съюз, в които покупателната способност на гражданите е с 40% по-ниска от средната за Общността, отбелязва скопското електронно издание „Нова Македония“.\r\nПокупателната способност в България е нараснала до 53% през последните три години, докато в Хърватия остава на нива от 59%. Румъния изпреварва Хърватия с два процента – покупателната способност на нейните граждани е на нива от 61%. \r\nЗа три години най-голямата промяна в покупателната способност е регистрирана в Румъния, Литва и Естония, докато спад в покупателната способност с три процента се наблюдава в Австрия и Белгия, а в Гърция - със седем процента. Люксембург, Германия и Австрия имат най-голяма покупателна способност.\r\nСпоред този показател хърватските граждани живеят два пъти по-зле от германците или австрийците. Тереза Герова", "date": "2017.12.19", "title": "„Нова Македония“ (Македония): България и Хърватия са държавите от ЕС с най-нисък стандарт за живот"}
{"url": "http://www.focus-news.net/news/2017/12/19/2468950/stara-zagora-vazstanoveno-e-dvizhenieto-po-pat-ii-55-gurkovo-pchelinovo.html", "text": "Възстановено е движението по път II-55 Гурково - Пчелиново. Това съобщиха от пресцентъра на Агенция \"Пътна инфраструктура\".", "date": "2017.12.19", "title": "Стара Загора: Възстановено е движението по път II-55 Гурково - Пчелиново"}
{"url": "http://www.focus-news.net/news/2017/12/19/2468951/dobrich-obshtinskiyat-savet-reshi-600-000-leva-da-badat-razhodvani-za-rekonstruktsiya-na-trotoari-vmesto-za-izgrazhdane-na-sistema-za-videonablyudenie.html", "text": "600 000 лева ще бъдат разходвани за реконструкция на тротоари вместо да бъде изградена система за видеонаблюдение. Това реши Общинският съвет на Добрич на днешното си заседание, предаде кореспондент на Радио „Фокус” – Варна. Предложението бе направено от кмета на Добрич Йордан Йорданов и бе гласувано днес на редовно заседание на ОбС. Мотивът за промяната на целта на средствата от дългосрочен дълг е, че обновяването и ремонтът на тротоарите в града са от изключително значение, защото по този начин ще бъдат създадени по-благоприятни условия за живот на гражданите и това ще допринесе за по-добрата визия на града. По предварителни разчети предвидените средства до 600 000 лв. за изграждане на инфраструктура и система за видеонаблюдение в Добрич са достатъчни само за първия етап от изграждането на системата. Предвид наложени и прихванати през 2017 г. суми за финансови корекции  и нередности по проект „Изграждане на регионална система за управление на отпадъците в регион Добрич”, на този етап не могат да бъдат осигурени достатъчни средства по бюджета на Общината за цялостното изграждане на системата за видеонаблюдение. Кредитните средства в размер до 600 000 лева за реконструкция на тротоари е предвидено да се усвояват след актуализация на Програмата за капиталови разходи по обекти и до 400 000 лева за конструктивно укрепване на детски градини по проекти да бъдат усвоени след приемане на конкретните проекти от Общинския съвет.\r\nЖулиета НИКОЛОВА", "date": "2017.12.19", "title": "Добрич: Общинският съвет реши 600 000 лева да бъдат разходвани за реконструкция на тротоари вместо за изграждане на система за видеонаблюдение"}
{"url": "http://www.focus-news.net/news/2017/12/19/2468952/zaklyuchitelnoto-zasedanie-na-natsionalniya-initsiativen-komitet-za-chestvaneto-na-180-godini-ot-rozhdenieto-na-vasil-levski-shte-se-sastoi-na-20-dekemvri.html", "text": "На 20 декември от 11.00 часа в галерия „Средец” на Министерството на културата ще се състои заключителното заседание на Националния инициативен комитет за честването на 180-годишнината от рождението на Васил Левски. Това съобщиха от пресцентъра на Министерството на културата. В събитието са поканени да вземат участие министърът на културата Боил Банов, който е председател на комитета, както и заместник-председателите му – председателят на Изпълнителното бюро на Общобългарски комитет „Васил Левски” Васил Василев и кметовете на Ловеч и Карлово - Корнелия Маринова и д-р Емил Кабаиванов.\r\nВ комитета, който бе сформиран на 11 януари т.г., участват още министри, кметове, академици, професори, интелектуалци, духoвни лица, видни общественици, ръководители на медии, висши военни, представители на различни етнически групи.\r\nПрез цялата 2017 г., която е обявена за Година на Левски, бяха осъществени редица инициативи из цялата страна и в чужбина, посветени на величавото дело и подвига на Апостола на свободата. В тях най-активно се включиха и участниците в клубовете „Млади възрожденци” от всички краища на страната. \r\nОтбелязването на 180-годишнината от рождението на Васил Левски е и в Културния календар на Министерството на културата за 2017 г.", "date": "2017.12.19", "title": "Заключителното заседание на Националния инициативен комитет за честването на 180 години от рождението на Васил Левски ще се състои на 20 декември"}
{"url": "http://www.focus-news.net/news/2017/12/19/2468953/faktor-makedoniya-balgariya-zae-36-to-myasto-v-globalniya-inovatsionen-indeks.html", "text": "България бе поставена на 36-то място в Глобалния иновационен индекс, предава скопската електронна медия „Фактор“.\r\n„Първенец“ на Балканския полуостров е Словения, която заема 32-ро място. Хърватия е на 41-во, Черна гора – на 48-мо, а Сърбия – на 62-ро място, по назад от Албания и Босна и Херцеговина.\r\nНай-иновативна е Швейцария, която оглавява класацията. Втора е Швеция, следвана от Нидерландия. САЩ са на четвърто място.\r\nЗа изготвянето на рейтинга са взети предвид няколко критерии - политическа стабилност, законодателство, бизнес климат, човешки капитал, инфраструктура, сложност на пазара, творческо и технологично производство, качество на образованието. За всеки критерий се дава отделна оценка за всяка страна, уточняват от редакцията. Тереза Герова", "date": "2017.12.19", "title": "„Фактор“ (Македония): България зае 36-то място в Глобалния иновационен индекс"}
{"url": "http://www.focus-news.net/news/2017/12/19/2468954/kyustendil-hristina-ilieva-e-opredelena-za-kmetski-namestnik-na-selo-gramazhdano.html", "text": "Христина Илиева е определена за кметски наместник на село Грамаждано, община Кюстендил. Това съобщи пред журналисти самата Илиева, предаде репортер на Радио „Фокус” – Кюстендил. От 6 декември тази година за временно изпълняваща длъжността кметски наместник на село Грамаждано, община Кюстендил, е назначена Христина Асенова Илиева, същевременно тя ще продължи да изпълнява функцията за населените места Бобешино, Жеравино,Коприва. „Познавам жителите на това населено място, повече от две години имах възможност да бъде кмет на селото. Запозната съм с документацията и проблемите на хората в Грамаждано”, каза Христина Илиева. До определянето на кметски наместник на село Грамаждано се стигна, след като избраният за кмет на населеното място Светлана Борисова беше освободена от длъжността по нейно искане.\r\nВенцеслав ИЛЧЕВ", "date": "2017.12.19", "title": "Кюстендил: Христина Илиева е определена за кметски наместник на село Грамаждано"}
{"url": "http://www.focus-news.net/news/2017/12/19/2468955/pazardzhik-deputatat-ot-gerb-desislava-kostadinova-initsiira-bezplatni-pregledi-za-rak-na-gardata-v-obshtina-peshtera.html", "text": "В Пещера се провеждат безплатни профилактични прегледи за рак на гърдата съвместно със Сдружение за онкоболни и приятели. Това съобщи за Радио „Фокус“ – Пазарджик Десислава Костадинова, народен представител от ГЕРБ. Прегледите ще се осъществяват с помощта на специализиран ехограф за диагностика на този вид онкологично заболяване. Специализираният уред е дарение от вицепремиера и министър на външните работи Екатерина Захариева. „Прегледите ще се извършват в кабинет на болницата в Пещера след предварително записване. Кампанията ще осигури 40 безплатни прегледа на жени от община Пещера. Нямаме претенции да обхванем всички, които искат да се възползват от безплатната диагностика. През миналата година от тях по време на същата кампания се прегледаха 37 жени и за щастие на нито една от тях не бе диагностициран рак на гърдата“, уточни Костадинова. Тя каза също, че целта на тази кампания е да накара повече хора да обърнат сериозно внимание на своето здраве. „Пет жени от Пещера вече са се преборили с коварната болест, но те също ще се подложат да безплатния преглед“, добави Костадинова.", "date": "2017.12.19", "title": "Пазарджик: Депутатът от ГЕРБ Десислава Костадинова инициира безплатни прегледи за рак на гърдата в община Пещера"}
{"url": "http://www.focus-news.net/news/2017/12/19/2468956/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще чуете каква е равносметката на кмета на Община Карлово д-р Емил Кабаиванов за изминалата година. Интервюто с него ще прозвучи в началото на предаването ни, което днес ще бъде двучасово и обзорно. Веднага след това ще чуем зам.-кмета на Карлово Данка Люртова, която ще ни каже докъде стигна изпълнението на Инвестиционната програма на Общината и кои проекти от тази програма ще бъдат стартирани през 2018 година. Ще говорим и с директора на Националния музей „Васил Левски” Дора Чаушева, за да я попитаме достойно ли отбелязахме 180-годишнината от рождението на Апостола и какво ново донесе тази година за музея. Наш гост ще бъде и директорът на Историческия музей в Карлово Мария Деянова, която ще ни каже повишиха ли се приходите на музея през изтеклата година. Ще чуем и интервюто с Мирослав Василев, председател на Народно читалище „Васил Левски” и художествен ръководител на ансамбъл „Розова долина“, който тази година отпразнува 45-годишен юбилей.\r\nПредаването „Часът на Карлово” се излъчва всеки вторник от 15.00 до 16.00 часа. Днес предаването ще продължи до 17.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.12.19", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/12/19/2468957/sport-natsionalniyat-otbor-na-egipet-izbra-grozni-za-svoya-baza-za-mondial-2018.html", "text": "Египетската футболна федерация обяви, че националния отбор на страната ще избере град Грозни в Чечения за своя база по време на финалите на Световното първенство в Русия през следващата година. Египет е в една група заедно с отборите на домакините от Русия, Саудитска Арабия и Уругвай. В подготовката на състава засега са предвидени срещи в Цюрих срещу Португалия на 23 март 2018 г. и срещу България на 27 март 2018 г.", "date": "2017.12.19", "title": "Спорт: Националният отбор на Египет избра Грозни за своя база за Мондиал 2018"}
{"url": "http://www.focus-news.net/news/2017/12/19/2468958/smolyan-koledarcheta-ot-detska-gradina-radost-survakaha-za-zdrave-kmeta-nikolay-melemov.html", "text": "Коледарчета от детска градина „Радост” в кв. \"Устово\" сурвакаха днес за здраве, щастие и успешна Нова година кмета Николай Мелемов. Това съобщиха от пресцентъра на Община Смолян. Малките таланти изнесоха и празнична програма. Мелемов благодари на послушните деца, раздаде им подаръци и ги почерпи. Ръководството на градината благодари на кмета за грижите, които полага за децата на Смолян. Коледарчетата също сурвакаха и зам.-кметът Венера Аръчкова.\r\nВчера Мелемов беше поздравен с настъпващите коледно-новогодишни празници и от ученици от Пето ОУ „Юрий Гагарин” в Смолян.", "date": "2017.12.19", "title": "Смолян: Коледарчета от детска градина „Радост” сурвакаха за здраве кмета Николай Мелемов"}
{"url": "http://www.focus-news.net/news/2017/12/19/2468959/veliko-tarnovo-294-dushi-sa-namerili-rabota-s-posrednichestvoto-na-byuroto-po-truda-v-grada-prez-noemvri.html", "text": "294 души са намерили работа с посредничеството на Бюрото по труда във Велико Търново през ноември. Това каза пред журналисти във Велико Търново директорът на Дирекция „Бюро по труда“ Обрешко Нечев, предаде репортер на Радио „Фокус“  – Велико Търново. Според Нечев общият изходящ поток за миналия месец наброява 307 човека. По думите му девет от тях са отпаднали от Дирекцията, поради наложени санкции и четирима са сменили местожителството си или са се пенсионирали. Най-много са хората, започнали работа, в община Велико Търново, следват общините Елена и Златарица. Спадът, в  сравнение с предходния месец, е с 65 човека. „От постъпилите на работа безработни лица 182 души са го направили с посредничеството на Дирекция. От тях на първичния трудов пазар се трудят 153 лица, по програми за заетост – 3 лица, по Оперативна програма „Развитие на човешките ресурси“ – 22 лица и по мерки за заетост – 4 лица“, каза още Обрешко Нечев. Той уточни, че входящият поток на безработни през ноември бележи превес над изходящия. В резултат на това равнището на безработицата се увеличава спрямо предходния месец.\r\nЛуиза ТРАНЧЕВА", "date": "2017.12.19", "title": "Велико Търново: 294 души са намерили работа с посредничеството на Бюрото по труда в града през ноември"}
{"url": "http://www.focus-news.net/news/2017/12/19/2468960/afp-sauditska-arabiya-e-prihvanala-raketa-izstrelyana-ot-shiitskite-buntovnitsi-v-yemen.html", "text": "Във вторник системата за противоракетна отбрана на Саудитска Арабия е прихванала над столицата Рияд ракета, изстреляна от шиитските бунтовници в Йемен, предава AFP, като уточнява, че според разпространената информация снарядът е бил насочен към резиденцията на крал Салман.\r\nКореспондент на агенцията съобщава за силна експлозия, чута малко преди планираното обявяване на саудитския бюджет, което обикновено се прави от кралския дворец. \r\nНе се привежда друга информация за инцидента..Тереза Герова", "date": "2017.12.19", "title": "AFP: Саудитска Арабия е прихванала ракета, изстреляна от шиитските бунтовници в Йемен"}
{"url": "http://www.focus-news.net/news/2017/12/19/2468961/pernik-uchenitsi-ot-suriche-petar-beron-uchastvaha-v-tvorcheska-initsiativa-za-izrabotka-na-survachki.html", "text": "Ученици от СУРИЧЕ \"Петър Берон\" участваха в творческа инициатива за изработка на сурвачки. Това съобщиха от пресцентъра на Община Перник. Децата от втори, трети и четвърти клас направиха сурвачки в специална работилничка. Под ръководството на специалистите в Регионалния музей децата изработиха сурвачки, каквито навремето са правили техните баби и дядовци.\r\nЗа творческата инициатива бяха използвани дрянови пръчки, сушени плодове, пуканки, люти чушки и гевречета. „Всички деца останаха доволни, не само, че са се научили да правят български традиционни сурвачки, а и че ще имат възможността с тях да сурвакат своите близки за здраве, берекет и благополучие през новата година“, коментираха специалистите.", "date": "2017.12.19", "title": "Перник: Ученици от СУРИЧЕ \"Петър Берон\" участваха в творческа инициатива за изработка на сурвачки"}
{"url": "http://www.focus-news.net/news/2017/12/19/2468962/dobrich-obshtinata-osiguryava-dezhurni-detski-gradini-za-dnite-28-i-29-dekemvri.html", "text": "Общината осигурява дежурни детски градини за дните 28 и 29 декември. Това съобщи зам.-кметът „Хуманитарни дейности“ д-р Емилия Баева, предаде кореспондент на Радио „Фокус” – Варна. Целодневни детски градини 20, 23 и 25 ще приемат деца в двата последни работни дни на тази година. Д-р Баева подчерта, че идеята е във всеки район на града да има дежурна детска градина. При необходимост в тези дни децата ще бъдат насочвани в най-близкото детско заведение. Общината е направила проучване, което показва, че няма желаещи децата им да посещават детска ясла в тези два дни. Затова на 28 и 29 декември няма да има дежурни детски ясли, няма да работи и Детската млечна кухня. \r\nЖулиета НИКОЛОВА", "date": "2017.12.19", "title": "Добрич: Общината осигурява дежурни детски градини за дните 28 и 29 декември"}
{"url": "http://www.focus-news.net/news/2017/12/19/2468963/frank-valter-shtaynmayer-zhertvite-na-terorizma-se-nuzhdayat-ot-poveche-pomosht.html", "text": "Държавният глава на ФРГ Франк-Валтер Щайнмайер призна, че провалът на държавата и обществото е проличал ясно в отношението към жертвите на терористичната атака в Берлин, извършена точно преди година на площад „Брайтшайдплащ“ в германската столица, пише националният ежедневник Die Frankfurter Allgemeine Zeitung.\r\nПодкрепата за семействата на жертвите – морална и материална, е закъсняла и преди всичко остава незадоволителна. „След атентата много от оцелелите и ранените се чувстват изоставени от държавата“, заяви Щайнмайер в реч, изнесена в рамките на възпоменателната церемония в памет на 12-те загинали в терористичното нападение от 19 декември 2016 г. – най-смъртоносното в историята на Германия.Тереза Герова", "date": "2017.12.19", "title": "Франк-Валтер Щайнмайер: Жертвите на тероризма се нуждаят от повече помощ"}
{"url": "http://www.focus-news.net/news/2017/12/19/2468964/tsvetan-tsvetanov-pp-gerb-balgariya-e-gotova-za-predsedatelstvoto-na-saveta-na-es.html", "text": "България е готова за председателството на Съвета на ЕС. Това заяви в Нова Загора заместник-председателят на ПП ГЕРБ Цветан Цветанов на откриване на обновената сграда на Районното управление в Нова Загора, предаде репортер на Радио „Фокус“ – Сливен. „Аз съм убеден, че не само сме готови, но това ще бъде и едно успешно председателство, защото ние бяхме ентусиазирани и всички институции активно изпълняваха ангажиментите, които имаха за подготовката към него“, заяви Цветанов. Той добави, че доказателство за това е и усилената работа, която ще се води по шестте важни теми, набелязани за българското председателство. Това са и Западните Балкани, и кохезионната политика, дигиталната свързаност. Цветанов подчерта, че по време на председателството на Съвета на ЕС страната ни има уникалния шанс да очертае европейската перспектива на Западните Балкани като за първи път ще се работи в условията на съвпадение на интересите и на Европейския съюз и на САЩ, като наш стратегически партньор. „Когато има нещо добро за държавата ни, трябва да бъдем обединени и това ще донесе политически дивидент на държавата ни като един важен фактор в региона“, подчерта заместник-председателят на ПП ГЕРБ. Цветанов добави, че политическото противопоставяне е вредно, защото ще попречи на България да се възползва от възможностите, които ни дава председателството. По повод отношенията с коалиционните партньори, Цветан Цветанов заяви, че се преекспонира наличието на конфликт. „В една коалиция винаги има различни мнение, но не бива да се смята, че това може да доведе до разпад на коалицията“, категоричен бе зам. – председателят на ГЕРБ. „България има един единствен път – европейският и днешното правителство се движи именно в тази посока. През тази година успяхме да реализираме ключовия договор с Македония, а през следващата се надяваме да успеем и с развитието на транспортните коридори, които да успеят да реализират тази свързаност на Западните Балкани, икономическия растеж и другите приоритети, които сме набелязали“, заяви Цветанов. \r\nЗаместник-председателят на ПП ГЕРБ Цветан Цветанов откри обновената сграда на РУ Полиция - Нова Загора. Полицейското управление е ремонтирано със средства по Оперативна програма \"Региони в растеж\" - ‎2014 -2020 г. Строителните дейности са в размер на 336 076,08 лева, като безвъзмездната финансова помощ е 325 748,29 лева. Община Нова Загора участва със собствени средства в размер на 10 327,79 лева. Направена е хидро- и топлоизолация на обекта, подменена е дограмата. От началото на мандата на това правителство това е петият такъв обект, който се открива в страната. Предстои основен ремонт и на сградата на пожарната в Нова Загора. Той ще бъде финансирано по същия европейски проект на Общината, като средствата ще възлизат на около 200 хил. лева. Сградата на пожарната, подобно на тази на полицията, също не е ремонтирана повече от 30 години. На церемонията присъстваха още заместник-министърът на МРРБ и ръководител на Управляващия орган на ОПРР Деница Николова, заместник-министърът на МВР Красимир Ципов. \r\nЛюдмила ЙОРГОВА", "date": "2017.12.19", "title": "Цветан Цветанов, ПП ГЕРБ: България е готова за председателството на Съвета на ЕС"}
{"url": "http://www.focus-news.net/news/2017/12/19/2468965/korneliya-ninova-bsp-razgovaryah-s-boyko-borisov-i-nastoyah-za-aktualizatsiya-na-byudzheta-na-nzok-za-2018-g.html", "text": "Разговарях с Бойко Борисов и настоях за актуализация на бюджета на НЗОК за 2018 г., тъй като ГЕРБ направиха голяма грешка спрямо онкоболните. Това каза лидерът на БСП Корнелия  Нинова по време на пресконференция след заседание на Изпълнителното бюро на партията, предаде репортер на  Агенция „Фокус“.  „Току-що разговарях с премиера Борисов. Упълномощена съм да го направя от онкоболни и организацията на болните от рак, протестиращите, организаторите на протеста в парламента, които се обърнаха към нас. Упълномощена съм да ви запозная с тяхното отворено писмо, тъй като те са с впечатление, че никой не ги чува“, каза тя и прочете, че протестиращите смятат за неприемливо да бъде заобиколена една забрана със създаване на комисия към Министерство на здравеопазването, както и твърдението, че правителството има тяхното съгласие. „Разговарях с г-н Борисов като му казах, че  единственият легитимен начин да излезем от тази ситуация е да направим спешно актуализация на бюджета на НЗОК за 2018 г. Да, ще бъде прецедент, току–що е публикуван. Това е единственият начин онкоболните от 1 януари да не останат необгрижени“, коментира Нинова. Според лидера на БСП това трябва да се случи до края на годината. „Декларирам от ПГ на БСП, че сме готови на извънредни заседания, на нощни заседания, но да направим актуализация на бюджета. Става въпрос за един текст. Да отпадне параграф 6-ти от бюджета. Тъй като правителството твърди, че има пари, очевидно не е проблем на числата в бюджета“, заяви Нинова. Тя поясни, че от БСП са готови и до 17.00 часа днес ще внесат предложението си в парламента за отпадане на параграф 6-ти. „Държавният бюджет е задължение единствено и само на МС. Със Здравната каса не е така. През 2010 г. Евгени Желев е внесъл такова предложение и то е гледано. През 2012 г. Ваньо Шарков е внесъл такова предложение и то е гледано. Затова се обърнах към г-н Борисов, нека не работят на инат. Очевидно това, което направиха е голяма грешка. Очевидно комисията няма да реши проблема, а ще го задълбочи“, заяви Корнелия Нинова. Тя поясни, че Бойко Борисов е обещал да помисли, а Цветан Цветанов й е обещал да събере парламентарната група на ГЕРБ. „Останах с впечатление, че са склонни да разгледат нашето предложение“, заяви тя. Нинова подчерта, че ако правителството не приеме предложението на БСП – партията ще внесе жалба в Конституционния съд. \r\nДеница КИТАНОВА", "date": "2017.12.19", "title": "Корнелия Нинова, БСП: Разговарях с Бойко Борисов и настоях за актуализация на бюджета на НЗОК за 2018 г."}
{"url": "http://www.focus-news.net/news/2017/12/19/2468966/tanjug-sreshtata-vuchich-putin-obsadeno-shte-bade-voenno-tehnicheskoto-satrudnichestvo-mezhdu-sarbiya-i-ruskata-federatsiya.html", "text": "В следобедните часове на вторник сръбският президент Александър Вучич, който е на официално посещение в Москва, ще бъде приет за среща от държавния глава на Руската федерация Владимир Путин, в рамките на която ще бъде обсъдено военно-техническото сътрудничество между двете държави, отбелязва информационната агенция Tanjug.\r\nОт руската столица, където пристигна в понеделник, Вучич подчерта, че Сърбия е независима и суверенна държава, която иска да бъде достатъчно силна, за да се защити и да запази военната си неутралност. Попитан за потенциална покупка на шест военни транспортни хеликоптера, Вучич заяви пред RTS, че е избран Mi-17 или друг вариант на този модел..Тереза Герова", "date": "2017.12.19", "title": "Tanjug: Срещата Вучич-Путин: Обсъдено ще бъде военно-техническото сътрудничество между Сърбия и Руската федерация"}
{"url": "http://www.focus-news.net/news/2017/12/19/2468967/haskovo-kmetat-dobri-belivanov-poseti-remontiranata-detska-gradina-v-selo-kozlets.html", "text": "Кметът на Община Хасково Добри Беливанов посети ремонтираната детска градина в село Козлец. Това съобщиха от Общината. Ремонтът е извършен със средства от общинския бюджет. Подменени са дограмите, направен е вътрешен ремонт. За да изкажат благодарността си от обновяването на градината там бяха и майки на някои от децата. Нурия Сали благодари на кмета за вниманието и грижата и към  децата посещаващи селските детски градини, и  заяви, че с удоволствие се е включила в почистването след ремонта и е готова отново да помогне защото вижда, че в тази детска градина децата се обгрижват с много любов от изключителни професионалисти.  С над 6 хиляди лева е сменена дограмата на сградата,както в занималнята и спалнята на децата така и в кухненския блок. Подменени са входни врати, направен е освежителен ремонт на помещенията.\r\nДиректорът на ДГ „Вихрогонче“ Агавни Тахмезян каза: „Ремонта беше изключително належащ   падаше мазилка, дограмата  на прозорците беше дървена, неуплътнена. Беше много трудно да се отоплява градината “ .Тя добави, че тази година освен в Козлец са обновени сградите на детските градини в Конуш и Малево и се надява догодина реконструкциите по селските детски градини да продължат защото те се посещават от повече от 360 деца.\r\nКметът Добри Беливанов  заяви, че със сигурност ремонтите в  детски градиникакто в града така и в селата ще продължат, те ще бдат планирани в бюджета за 2018 година. Ще бъде предвидено и смяна на оборудването в градините.  \r\nДецата посрещнаха кмета на общината Добри Беливанов и кмета на селото Бейнур Кадир с погача и им показаха колко много песни и стихчета за научили за зимата и предстоящите празници. Кмета на селото изненада малчуганите с два огромни чувала с играчки.\r\nЗа ремонта в село Козлец са вложени над 6 хиляди лева,обновяването на детската градина в Конуш е за повече от 10 хиляди. Ремонтирани са и помещенията на администрацията на ДГ “Вихрогонче“ . В Хасково е извършен ремонт на покрив на 22 ДГ „Звънче“, ремонтирани са и покривите на 18 ДГ „8 март“ така също и на 21 Детска градина.\r\nПриключват  ремонтите в осем сгради на четири детски градини в Хасково по ОП „Региони в растеж“, общината осигури средства за  подмяна на оборудването на всички ремонтирани градини - легла, шкафчета, масички и др. В ход е обществена поръчка за повече от половин милион лева за ремонт на  ДГ“ Незабравка“ / детската градина на ул. “Добруджа“, средствата за това са от Националния доверителен екофонд. \r\n Общината е отделила средства и за ремонта на две училища в село Малево където повече от 24 хиляди лева струва обновяването на покрива, над 14 хиляди лева пък са отпуснати от общинския бюджет за ремонта на физкултурния салон на ОУ “Св. Св Кирил и Методий“.", "date": "2017.12.19", "title": "Хасково: Кметът Добри Беливанов посети ремонтираната детска градина в село Козлец"}
{"url": "http://www.focus-news.net/news/2017/12/19/2468968/korneliya-ninova-bsp-antikoruptsionniyat-zakon-e-tolkova-bezobiden-che-i-vrabche-ne-mozhe-da-se-strahuva-ot-nego.html", "text": "Антикорупционният закон е толкова безобиден, че и врабче не може да се страхува от него. Това каза лидерът на БСП Корнелия  Нинова по време на пресконференция след заседание на Изпълнителното бюро на партията, предаде репортер на Агенция „Фокус“. „Този закон трябваше да има разследващи функции и взаимен контрол на властите вътре“, каза Нинова. \r\nВъв връзка с внасянето на вота на недоверие към кабинета „Борисов“ 3 на 17-ти януари, когато се очаква премиерът да е в Брюксел, Нинова заяви, че опозицията не се е съобразила с пътуванията на Бойко Борисов. „Няма общо датата с неговото пътуване. Той не ни информира за пътуванията си и няма как да знаем и да се съобразяваме с това“, каза лидерът на БСП. Корнелия Нинова поясни, че вотът ще бъде внесен на 17-ти, но има процедури и срокове за неговото насрочване след това. \r\nДеница КИТАНОВА", "date": "2017.12.19", "title": "Корнелия Нинова, БСП: Антикорупционният закон е толкова безобиден, че и врабче не може да се страхува от него"}
{"url": "http://www.focus-news.net/news/2017/12/19/2468969/sofiya-23-godishen-mazh-e-postradal-sled-kato-e-bil-napadnat-s-nozh-ot-53-godishen-mazh-v-zhk-ovcha-kupel.html", "text": "23-годишен мъж е пострадал, след като е бил нападнат с нож от 53-годишен мъж в жк. “Овча купел“. Това съобщиха от пресцентъра на МВР. 53–годишен мъж е задържан в Шесто РУ. Според информацията до този момент минути след полунощ в жилище в жк. “Овча купел“ е възникнал скандал между него и 23-годишен – и двамата наематели на дома, при който по-възрастният ранил с нож опонента си. По първоначални данни разпрата се разразила след употреба на алкохол. Раненият е приет в болница без опасност за живота. Образувано е досъдебно производство. Работата по установяване на причините за инцидента продължава.", "date": "2017.12.19", "title": "София: 23-годишен мъж е пострадал, след като е бил нападнат с нож от 53-годишен мъж в жк. “Овча купел“"}
{"url": "http://www.focus-news.net/news/2017/12/19/2468970/smolyan-obshtinata-zasadi-nova-na-myastoto-na-otkasna-elhichka-ot-kompozitsiyata-na-darvenata-plastika-smolyan.html", "text": "Община Смолян засади нова на мястото на откъсната елхичка, която е част от пространствената композиция на дървената пластика „Смолян”. Това съобщиха от пресцентъра на Общината. Преди седмица вандали посегнаха на дръвчето, с което нарушиха композицията около уникалната пластика, която посреща гостите на града. Много наши съграждани изразиха възмущението си в социалната мрежа от хулиганската проява и определиха този случай като простотия и безхаберие.", "date": "2017.12.19", "title": "Смолян: Общината засади нова на мястото на откъсна елхичка от композицията на дървената пластика „Смолян”"}
{"url": "http://www.focus-news.net/news/2017/12/19/2468971/aktsenti-v-predavaneto-panagyurishte-stolitsa-na-svobodata-po-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката ни „Панагюрище днес“ ще разговаряме с кметове на населени места за подготовката им за зимата. По темата наши събеседници ще са кметовете на селата Панагюрски колонии и Оборище.  В рамките на предаването ще чуете и директора на Центъра за подкрепа за личностно развитие Недялка Наплатанова, която ще разкаже за неговата дейност през годината. В рубриката ни „Хора и традиции” ще научите повече за историята на най-голямото читалище в Панагюрище, читалище „Виделина“. За неговата дейност през годините и днес ще разговаряме с председателят му Спаска Тасева. Във втората част на предаването ни в рубриката „Минало славно“ ще разговаряме със Здравчо Здравчев, правнук на Райна Княгиня  и председател на Родов комитет „Райна Княгиня“. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.12.19", "title": "Акценти в предаването „Панагюрище – столица на свободата“ по Радио „Фокус\" - Пазарджик"}
{"url": "http://www.focus-news.net/news/2017/12/19/2468972/varna-rayonnata-prokuratura-rakovodi-dosadebno-proizvodstvo-za-nanesena-telesna-povreda-na-momche-ot-siriya.html", "text": "Районната прокуратура във Варна ръководи досъдебно производство за инцидент в училище „Никола Вапцаров“, при който е била нанесена телесна повреда на петокласник – престъпление по член 129, ал. 1 от НК. Момчето е от Сирия. Семейството му, което е с 6 деца, е с хуманитарен статут на чужденци. Това съобщиха от пресцентъра на Апелативна прокуратура – Варна.\r\nНа 14 декември 2017 г. след приключване на първата смяна петокласникът излязъл да играе футбол със свои съученици. Играта им наблюдавали две момчета, които започнали да викат пострадалия да отиде при тях. Сирийското момче отказало да разговаря. Тогава двете момчета започнали да го бутат, спънали го и го ударили. Едно от тях му нанесъл удар в лицето. Пострадалият изпитал силни болки. При потърсената медицинска помощ било установено, че е със счупен нос. 13-годишното сирийско момче вече е оперирано. \r\nРаботата по случая продължава.", "date": "2017.12.19", "title": "Варна: Районната прокуратура ръководи досъдебно производство за нанесена телесна повреда на момче от Сирия"}
{"url": "http://www.focus-news.net/news/2017/12/19/2468973/veliko-tarnovo-nad-300-domakinstva-v-gorna-oryahovitsa-shte-poluchat-pomoshti-s-podkrepata-na-deputata-ot-gerb-klavdiya-gancheva.html", "text": "Под патронажа на народния представител от ГЕРБ-Велико Търново и член на парламентарната Комисия по труда, социалната и демографската политика Клавдия Ганчева, в Горна Оряховица започна раздаването на дарения за домакинства в нужда. Това съобщиха от пресцентъра на ПП ГЕРБ. Над 300 пакета, съдържащи храни и стоки от първа необходимост, а също и детски играчки, ще получат семейства от цялата община. Това са потребителите на социалната кухня в Горна Оряховица и семейства от населените места, за чието затруднено положение е била подадена информация от кметствата.  \r\nДаренията са осигурени със съдействието на Сружение „Холидей Хироус“ и Националната асоциация на хората с придобити увреждания. Благодарение на обединените им усилия и с подкрепата на народния представител инж. Ганчева, в навечерието на Рождество Христово дарение получи и детското отделение на горнооряховската болница. Няколко чувала с играчки вече са доставени там, за да зарадват дечицата, които са настанени за лечение.", "date": "2017.12.19", "title": "Велико Търново: Над 300 домакинства в Горна Оряховица ще получат помощи с подкрепата на депутата от ГЕРБ Клавдия Ганчева"}
{"url": "http://www.focus-news.net/news/2017/12/19/2468974/kyustendil-okolo-20-leva-e-srednata-tsena-na-kolednite-elhi-v-grada.html", "text": "Около 20 лева е средната цена на коледните елхи в Кюстендил, показа репортерска проверка на Радио „Фокус” – Кюстендил. На кооперативния пазар в града е обособено място за продажба на коледни елхи, намиращо се на площад „Първи май”. Цената на коледното дърва зависи от неговата височина, вид и от това дали е отрязано или засадено в контейнер. Според търговците тази година няма промяна в цената на коледните елхи. Цените са от 10 лв./бр. до 45 лв./бр. Продаваните коледни елхи са доставени от разсадник в Рила планина. И тази година най-търсени са рязаните коледни елхи, поради по-ниската цена. Живите елхи се продават на цени от 30 лв. до 60 лв. в зависимост от височината.\r\nВенцеслав ИЛЧЕВ", "date": "2017.12.19", "title": "Кюстендил: Около 20 лева е средната цена на коледните елхи в града"}
{"url": "http://www.focus-news.net/news/2017/12/19/2468975/blagoevgrad-prodalzhava-koleden-festival-2017.html", "text": "Продължават коледно-новогодишните тържества в рамките на „Коледен фестивал 2017“ – Благоевград, предаде репортер на Радио „Фокус“ – Пирин. Инициативите през днешния ден ще започнат в 17.00 часа в квартал „Вароша“, където ще бъде открита изложба на школата по керамика към Центъра за личностно и творческо развитие на децата на Благоевград.  \r\nВ същия час в Регионален исторически музей – Благоевград ще бъде представена експозиция, посветена на Златьо Бояджиев. В 17.30 часа в Младежки дом предстои да се проведе концерт на ФТА „Пиринче“. Кулминацията в празничната програма за деня е церемонията по награждаване спортист на годината, която ще се проведе от 19.00 часа в зала „Скаптопара“. Отличието на най-добрия спортист на общината ще връчи лично кметът д-р Атанас Камбитов.\r\nЛивия НИНОВА", "date": "2017.12.19", "title": "Благоевград: Продължава „Коледен фестивал 2017“"}
{"url": "http://www.focus-news.net/news/2017/12/19/2468976/rts-sarbiya-ruskiyat-vanshen-ministar-shte-poseti-sarbiya-prez-fevruari.html", "text": "Министърът на външните работи на Руската федерация Сергей Лавров прие поканата на сръбския си колега Ивица Дачич да посети страната през февруари 2018 г., предава RTS.\r\nВизитата ще се състои на 21 и 22 февруари 2018 г., а формален повод за нея е 180-та годишнина от установяването на дипломатически отношения между Русия и Сърбия.  Съответната информация бе потвърдена от Дачич, който е част от сръбската делегация, придружаваща президента Александър Вучич в Москва. Тереза Герова", "date": "2017.12.19", "title": "RTS (Сърбия): Руският външен министър ще посети Сърбия през февруари"}
{"url": "http://www.focus-news.net/news/2017/12/19/2468977/iliyana-popova-zam-kmet-na-petrich-izklyuchitelno-nasitena-sas-sabitiya-e-koledno-novogodishnata-ni-programa.html", "text": "Програмата на Община Петрич за целия месец декември е изключително наситена, като една част от събитията се организират от нас, а друга част от нашите партньори, с които работим целогодишно. Това каза в интервю за Радио „Фокус“ – Пирин Илияна Попова, заместник-кмет на Община Петрич по култура и хуманитарни дейности. По думите ѝ общинското ръководство е подготвило разнообразни събития покрай празниците, с които ще бъдат удовлетворени желанията, очакванията на всички жители и гости на Петрич. „Имаме много коледни концерти, които се организират от Общински детски комплекс, от читалищата в общината и различни неформални организации. Имаме различни футболни турнири за деца, а на 16 декември проведохме коледен лекоатлетичен турнир „Звездичките“, каза още Попова. Тя добави, че ги очакват и коледите концерти в Дома за деца „Слънце“, в много детски градини и училища.\r\nЛивия НИНОВА", "date": "2017.12.19", "title": "Илияна Попова, зам.-кмет на Петрич: Изключително наситена със събития е коледно-новогодишната ни програма"}
{"url": "http://www.focus-news.net/news/2017/12/19/2468978/stara-zagora-vavezhdat-se-promeni-v-razpisanieto-na-obshtestveniya-transport-za-koledno-novogodishnite-praznitsi.html", "text": "Въвеждат се промени в разписанието на обществения транспорт в Стара Загора за коледно-новогодишните празници. Това съобщиха от пресцентъра на Община Стара Загора.\r\nПредвиждат се следните промени в разписанието на автобусните и тролейбусните линии от общинската транспортна схема, обслужвани от „Тролейбусни и автобусни превози“ ЕООД Стара Загора:\r\n- На 23 декември, 27 декември 2017 г. и 30 декември 2017  г. - всички автобуси и тролейбуси обслужващи автобусни и тролейбусни линии  ще се движат с утвърденото разписание за почивен ден /събота/.\r\n- На 24, 25, 26, 31 декември 2017 г. и 1 януари 2018 г. - всички автобуси и тролейбуси обслужващи автобусни и тролейбусни линии  ще се движат с утвърденото разписание за почивен ден /неделя/.\r\n- На 28 декември, 29 декември 2017 г. и 2 януари 2018 г. всички автобуси и тролейбуси обслужващи автобусни и тролейбусни линии  ще се движат с утвърденото разписание за работен ден /неучебно време/.\r\n- На 31 декември 2017 г. последните курсове от Стара Загора за селата ще се обслужват до 18:05 часа. \r\nПоследните курсове на градските линии ще се обслужват до 19:00 часа както следва:\r\n-\tЛиния № 1 - от кв. \"Железник\" - 18:50 ч.; от СБА - 18:40 ч.\r\n-\tЛиния № 2 - от стадион \"Берое\" - 19:00 ч.; от Мототехника - 19:00 ч.\r\n-\tЛиния № 3 - от кв. \"Железник\" - 18:48 ч.; от Загорка - 19:00ч .\r\n-\tЛиния № 8 - от кв. \"Железник\" - 19:03 ч.; от кв. \"Самара\" - 18:45 ч.\r\n-\tЛиния № 13 - от кв. \"Железник\" - 18:55 ч.; от кв. \"Зора\" - 19:00 ч. (извънреден)\r\n-\tЛиния № 36 - от кв. \"Железник\" - 19:00 ч.; от Загорка - 18:50 ч.\r\n-\tЛиния № 51 - от кв. \"Три чучура север\" - 18:45 ч.;  от Алана - 18:45 ч.\r\n- На 1 януари 2018 г. обслужването по всички направления ще започне  в 09:00 ч. от началните пунктове.", "date": "2017.12.19", "title": "Стара Загора: Въвеждат се промени в разписанието на обществения транспорт за коледно-новогодишните празници"}
{"url": "http://www.focus-news.net/news/2017/12/19/2468979/kyustendil-oblastniyat-savet-po-usloviyata-na-trud-provede-zasedanie-v-grada.html", "text": "Областният съвет по условията на труд проведе заседание в Кюстендил, предаде репортер на Радио „Фокус” – Кюстендил. На заседанието, провело се в залата на Областна администрация – Кюстендил, присъстваха представители на работодателските организации и синдикатите. Срещата беше председателствана от областния управител на Кюстендилска област Виктор Янев. Беше представена националната програма за безопасност и здраве при работа. В точката взе участие представител на Областна дирекция „Инспекция по труда” – Кюстендил, Александър Крумов. Пред присъстващите беше представен доклад за извършените проверки в отрасъла на строителството. Докладът съдържа информация за проверки по Националната програма за енергийна ефективност, нарушения по здравословни и безопасни условия на труд, допуснати трудови злополуки.\r\nВенцеслав ИЛЧЕВ", "date": "2017.12.19", "title": "Кюстендил: Областният съвет по условията на труд проведе заседание в града"}
{"url": "http://www.focus-news.net/news/2017/12/19/2468980/voa-prezidentat-na-iran-uveri-che-donald-tramp-ne-mozhe-da-srine-yadrenoto-sporazumenie.html", "text": "В реч, изнесена във вторник, 19 декември, президентът на Иран Хасан Роухани увери, че държавният глава на САЩ Доналд Тръмп не може да „срине“ споразумението със световните сили за ядрената програма на Техеран, предава радио Voice of America. \r\n„Ядрената сделка няма да се срине ... Онези, които се надяват, че Тръмп ще предизвика колапса й, грешат\", заяви Роухани в реч, излъчена на живо по държавната телевизия.\r\nПрез октомври Тръмп отказа да потвърди, че Иран изпълнява стриктно ядреното споразумение, постигнато през 2015 г. Решението му задейства 60-дневен срок за Конгреса, който ще реши дали отново да бъдат наложени санкции на Иран. Ограниченията срещу Техеран бяха премахнати след подписването на историческата сделка за ядрената й програма, припомня медията. \r\nИран увери, че ще се придържа към споразумението, докато останалите световни сили го уважават, но ако Вашингтон се оттегли от него, в Техеран ще последват примера на американците.Тереза Герова", "date": "2017.12.19", "title": "VOA: Президентът на Иран увери, че Доналд Тръмп не може да „срине“ ядреното споразумение"}
{"url": "http://www.focus-news.net/news/2017/12/19/2468981/yeroshimonah-dimitriy-zografski-shte-iznese-lektsiya-na-tema-za-mistikata-v-duhovniya-zhivot-v-su-sv-kliment-ohridski-na-20-dekemvri.html", "text": "По покана на Софийския университет \"Св. Климент Охридски\" и Центъра за семиотични и културни изследвания на  20 декември 2017 г. йеросхимонах Димитрий Зографски ще изнесе лекция-беседа на тема: \"За мистиката в духовния живот\", предаде репортер на Агенция \"Фокус\". Тематично лекторът ще коментира въпроса за светата Евхаристия като извор на вечен животи мистичен център на човешките духовни стремежи, както по други духовни теми.\r\nМодератори на събитието ще бъдат: проф. Андрей Бояджиев от Факултета по славянски филологии в СУ и проф. Мирослав Дачев от Центъра за семиотични и културни изследвания. \r\nЩе бъде представена и новата книга на йеросхимонах Димитрий Зографски - \"ЕВХАРИСТИЯТА КАТО МИСТИЧЕН ЦЕНТЪР НА ДУХОВНИЯ ЖИВОТ\", издание на ”Всемирното Православие”.\r\nЛекцията ще се проведе от 17.30 часа в Аулата на СУ „Св. Климент Охридски”. \r\nНикола ПЕТКОВ", "date": "2017.12.19", "title": "Йеросхимонах Димитрий Зографски ще изнесе лекция на тема \"За мистиката в духовния живот\" в СУ \"Св. Климент Охридски\" на 20 декември"}
{"url": "http://www.focus-news.net/news/2017/12/19/2468982/kyustendil-chitalishte-bratstvo-shte-predstavi-koledniya-kontsert-shedyovri-na-klasicheskata-muzika.html", "text": "Читалище „Братство” ще представи коледния концерт „Шедьоври на класическата музика”. Това съобщи за Радио „Фокус” – Кюстендил Иван Андонов, председател на читалището. Концертът ще се състои от 18.00 часа в голямата зала на културния институт. „Това е наша ежегодна проява. В нея ще участват млади дарования от детската музикална школа с класове по пиано, цигулка, китара, акордеон и кларнет, с преподаватели Красимира Матуска, Роза Мирчева, Евгени Арсов, Калин Крумов, Любомир Борисов и Костадин Нейков”, каза Иван Андонов. В програмата ще прозвучат произведения от Гаспар Санс, Оскар Ридинг, Едуард Моленхауер, Артър Сейболд. Концертът е част от празничната програма на читалище „Братство” – „Зимна феерия под Хисарлъка”.\r\nВенцеслав ИЛЧЕВ", "date": "2017.12.19", "title": "Кюстендил: Читалище „Братство” ще представи коледния концерт „Шедьоври на класическата музика”"}
{"url": "http://www.focus-news.net/news/2017/12/19/2468983/shumen-izlozhbata-zimen-salon-shte-bade-predstavena-v-hudozhestvena-galeriya-elena-karamihaylova.html", "text": "Изложба „Зимен салон“ ще бъде представена в Шумен, съобщиха от Художествена галерия „Елена Карамихайлова“. Тя ще бъде открита от 17.30 часа в галерията. Изложбата е традиционна и включва творби на членове на Дружеството на шуменските художници и Съюза на българските художници – представителство Шумен.", "date": "2017.12.19", "title": "Шумен: Изложбата „Зимен салон“ ще бъде представена в Художествена галерия „Елена Карамихайлова“"}
{"url": "http://www.focus-news.net/news/2017/12/19/2468984/dobrich-bezplatni-karti-za-gradski-transport-osigureni-ot-obshtinata-shte-polzvat-grazhdani-s-50-i-poveche-protsenta-invalidnost.html", "text": "Безплатни карти за градски транспорт, осигурени от Община град Добрич, ще ползват граждани с 50 и повече процента инвалидност през следващата година. С това решение на Общинския съвет от последното му за годината заседание бе променено решение от миналия месец, когато бе прието такава помощ да бъде отпускана за граждани с над 70% инвалидност, предаде кореспондентът на Радио „Фокус” – Варна. Промяната е резултат след реакция на обществени сдружения, които изразиха несъгласие с решението от предходния месец. Предложението за изменение бе публикувано на интернет страницата на Община град Добрич  за обществено обсъждане като на заинтересованите лица бе предоставен 14-дневен срок да направят представят предложения и становища.\r\nЖулиета НИКОЛОВА", "date": "2017.12.19", "title": "Добрич: Безплатни карти за градски транспорт, осигурени от Общината,  ще ползват граждани с 50 и повече процента инвалидност"}
{"url": "http://www.focus-news.net/news/2017/12/19/2468985/sofiya-v-hram-rozhdestvo-hristovo-shte-se-sastoi-rozhdestvenski-kontsert-ot-pravoslavni-pesnopeniya-na-20-dekemvri.html", "text": "На Игнажден ще се състои концерт \"Христос раждается - православни напеви\", предаде репортер на Агенция \"Фокус\". Този Рождественски концерт ще се проведе на 20 декември в столичния храм \"Рождество Христово\" в кв. \"Младост. Ще бъде изпълнен от \"Работилница за източноцърковно пеене\" с ръководител Никола Антонов. Началото ще бъде в 18.30 часа. \r\nНикола ПЕТКОВ", "date": "2017.12.19", "title": "София: В храм \"Рождество Христово\" ще се състои Рождественски концерт от православни песнопения на 20 декември"}
{"url": "http://www.focus-news.net/news/2017/12/19/2468986/aleksandar-aleksandrov-vidinski-sayuz-na-zarnoproizvoditelite-niskite-temperaturi-i-lipsata-na-snezhna-pokrivka-mogat-da-dovedat-do-izmrazvane-na-posevite-s-rapitsa.html", "text": "Ниските температури и липсата на снежна покривка могат да доведат до измръзване на посевите с рапица. Това каза за Радио „Фокус“ - Видин Александър Александров, председател на Видинския съюз на зърнопроизводителите. Той посочи, че в региона все още няма снежна покривка върху посевите. „Очаква се в края на седмицата да има валежи от сняг, които да се задържат. Земеделските производители тази есен се ориентираха към засяването на по-големи площи с рапица заради по-високата изкупна цена, но културата не е студоустойчива и без снежна покривка има опасност от измръзване“, каза Александров. Той добави, че при пшеницата има създадени студоустойчиви сортове, които се използват и за това при тях няма проблеми с ниските температури.\r\nАнна ЛОЗАНОВА", "date": "2017.12.19", "title": "Александър Александров, Видински съюз на зърнопроизводителите: Ниските температури и липсата на снежна покривка могат да доведат до измръзване на посевите с рапица"}
{"url": "http://www.focus-news.net/news/2017/12/19/2468987/sport-novak-dzhokovich-i-noviyat-mu-trenyor-pozdraviha-fenovete-si-za-predstoyashtite-praznitsi.html", "text": "Бившият № 1 в мъжкия тенис Новак Джокович и новият му треньор чехът Радек Щепанек поздравиха със съвместно изпълнение в една от социалните мрежи феновете си по целия свят в навечерието на Коледните и Новогодишните празници. Това предава сръбското електронно издание Sportske.net. Според изданието тандемът Джокович-Щепанек не крие амбициите си за бързо завръщане на върха на световния тенис.", "date": "2017.12.19", "title": "Спорт: Новак Джокович и новият му треньор поздравиха феновете си за предстоящите празници"}
{"url": "http://www.focus-news.net/news/2017/12/19/2468988/kyustendil-hudozhestvena-galeriya-vladimir-dimitrov-maystora-predstavya-parvata-po-roda-si-izlozhba-na-uchiteli-po-izobrazitelno-izkustvo.html", "text": "Галерията в Кюстендил представя първата по рода си изложба на учители по изобразително изкуство. Това съобщи за Радио „Фокус” – Кюстендил Бойка Велинова, екскурзовод в Художествена галерия „Владимир Димитров – Майстора” – Кюстендил. Изложбата съдържа картини, дело на работещите в област Кюстендил учители по изобразително изкуство. Тя е организирана съвместно от Регионално управление на образованието – Кюстендил и галерията. В нея са представени над 30 произведения на живописта, скулптурата и графиката. Експозицията е резултат на изключително активната съвместна дейност на учителите по изобразително изкуство в областта. „Прерасналите в приятелство и професионална подкрепа отношения между колегите дават и идеята за настоящата изложбата. Това са произведения на изкуството, които са плод на таланта на автори, съчетаващи уменията си в областта на изящните изкуства и активната педагогическа кариера”, каза Бойка Велинова. По думите ѝ освен чисто естетически въпроси настоящата експозиция поставя и големите чисто житейски задачи, пред които се изправя в днешно време творецът педагог. Изложбата, която е с тенденция да се превърне в традиционна, е и още един форум, на който всички учители по изобразително изкуство в областта могат да обменят идеи и вдъхновения за многото бъдещи задачи и предизвикателства.\r\nВенцеслав ИЛЧЕВ", "date": "2017.12.19", "title": "Кюстендил: Художествена галерия „Владимир Димитров – Майстора” представя първата по рода си изложба на учители по изобразително изкуство"}
{"url": "http://www.focus-news.net/news/2017/12/19/2468989/afp-spored-sauditska-arabiya-prihvanata-balistichna-raketa-e-iransko-shiitska.html", "text": "Саудитска Арабия заяви, че прихваната над столицата Рияд балистична ракета е „иранско-шиитска“, предава AFP. \r\nАгенцията припомня, че само преди броени дни Вашингтон обвини Техеран в производството на ракетата, изстреляна от йеменските бунтовници към саудитската столица миналия месец.\r\n„Коалиционните сили потвърждават, че са прихванали иранско-шиитска ракета“, се казва в съобщение, публикувано в социалната мрежа „Туитър“ от Центъра за международна комуникация, част от саудитското информационно министерство.Тереза Герова", "date": "2017.12.19", "title": "AFP: Според Саудитска Арабия прихваната балистична ракета е „иранско-шиитска“"}
{"url": "http://www.focus-news.net/news/2017/12/19/2468990/plovdiv-nad-1-000-zheni-sa-pregledani-bezplatno-v-ramkite-na-kampaniyata-za-profilaktika-na-raka-na-gardata.html", "text": "Над 1 000 жени са се включили до момента в кампанията за безплатни прегледи за профилактика, диагноза и лечение на рак и доброкачествени заболявания на гърдата, която провежда доц. д-р Ваня Узунова, хирург от Втора клиника по хирургия на УМБАЛ „Свети Георги“. Това съобщиха за Радио „Фокус“ - Пловдив от болницата. Профилактиката на рака на гърдата трябва да е толкова навременна, че да улавя заболяването не в първи стадий, а в предклиничния период, смята доц. Узунова. Тя поясни, че от началото на кампанията през месец ноември миналата година досега са открити няколко десетки доброкачествени и злокачествени образувания и на всички диагностицирани са извършени операции във Втора клиника по хирургия на УМБАЛ „Свети Георги“.\r\nКампанията е безсрочна и ще продължи да се провежда от понеделник до четвъртък във времето от 12.00 часа до 14.00 часа без предварително записване във Втора клиника по хирургия на 11 етаж в кабинета на доц. д-р Ваня Узунова. Допълнителна информация желаещите могат да получат на телефон: 0898 47 82 50.\r\n\"Карциномът на млечната жлеза е най-честото онкологично заболяване при жените, същевременно с това профилактиката би трябвало да е сравнително лесна, защото не става въпрос за вътрешен орган\", обясни доц. Узунова. Всяка жена в първите 10 дни след менструация би могла сама да изследва гърдите си за промени, а при проблем да търси консултация с хирург мамолог.\r\nРисковите фактори за развитие на рак на гърдата са много, както при всяко друго онкологично заболяване. От друга страна, липсата на рискови фактори не означава непременно, че няма да се развие карцином. Именно затова профилактиката е от първостепенно значение. \"Когато няма никакви оплаквания, жените до 28 години трябва да посещават хирург мамолог веднъж на 2-3 години и да си правят ехографско изследване, а на 40 години да бъде първата мамография. В случаите, когато има проблем или риск, мамографското изследване може да се прави и в по-ранна възраст, както и прегледите при хирург да бъдат през по-кратки интервали\", обясни доц. Узунова.\r\nСред факторите, определяни като рискови, са генетичната предразположеност, наднорменото тегло, неправилното хранене, ранното настъпване на първата менструация – под 11 години, късната менопауза – след 55 години, късното раждане, малък или нулев брой бременности, прием на противозачатъчни в ранна възраст или прилагане на хормоно-заместителна терапия.\r\nДоц. д-р Ваня Узунова е лекар-хирург с две специалности – „Обща хирургия“ и „Гръдна хирургия“, има и защитена дисертация за заболяванията на млечната жлеза. Тя е специализирала във Франция и САЩ, където държавната политика в сферата на здравето е насочена към възможно най-ранно откриване на тумори. Идеята за настоящия скрининг се ражда не само по примера на профилактиката в тези държави, а и след поредица от случаи на български пациентки под 30-годишна възраст, които търсят помощ от доц. Узунова едва когато коварната болест вече е напреднал стадий.", "date": "2017.12.19", "title": "Пловдив: Над 1 000 жени са прегледани безплатно в рамките на кампанията за профилактика на рака на гърдата"}
{"url": "http://www.focus-news.net/news/2017/12/19/2468991/kupen-pashov-obshtina-varna-osigureno-e-dezhurstvo-pri-asparuhoviya-most-zaradi-vazmozhni-noshtni-zaledyavaniya.html", "text": "Осигурено е дежурство при Аспаруховия мост заради възможни нощни заледявания. Това каза за Радио „Фокус“ – Варна Купен Пашов, началник отдел „Дейности по защита на населението“ в Община Варна. Той добави, че Община Варна има готовност за работа при тежки зимни условия. „Имаме договори с четири фирми, всяка една отговаря за определен район. В момента имаме дежурство на Аспаруховия мост заради възможни нощни заледявания. Не сме предвидили дежурство за другата техника, защото към момента това не е необходимо. Поддържаме връзка с Националния институт по метеорология и хидрология, следим обстановката и при необходимост веднага пускаме писма до фирмите, които организират дежурствата. Те разполагат с техника за всеки един район - около 12 машини с гребла, цистерни и материал за разпръскване, както и допълнителна техника, която е необходима за по-тежки ситуации. При необходимост винаги можем да пуснем цистерни с материал за обработка на пътищата или с гребла за разхвърляне на такъв материал“, каза още Купен Пашов. Той припомни, че по договор първостепенно се обработват линиите на градския транспорт, улици и булеварди с интензивно движение. След това се почистват и кварталните пространства. Купен Пашов посочи, че най-трудни за поддържане във Варна са район „Владислав Варненчик“ и част от район „Младост“ – кв. „Възраждане“. Труден за поддържане е и участъкът към Каменар. „Ние поддържаме пътя Каменар – Въглен заради сметището. Там има проблеми зимно време, свързани с вятъра и навяванията, заради които се образуват преспи“, добави Купен Пашов.\r\nМарияна ВАЛЕНТИНОВА", "date": "2017.12.19", "title": "Купен Пашов, Община Варна: Осигурено е дежурство при Аспаруховия мост заради възможни нощни заледявания"}
{"url": "http://www.focus-news.net/news/2017/12/19/2468992/kyustendil-v-chitalishte-probuda-shte-badat-obyaveni-pobeditelite-v-traditsionniya-konkurs-moyata-koleda.html", "text": "Читалище „Пробуда” в Кюстендил ще обяви днес победителите в традиционния конкурс „Моята Коледа”. Това съобщи за Радио „Фокус” – Кюстендил председателят на читалището Милена Маркова. По думите ѝ днес предстои коледен конкурс, в рамките на който ще бъдат обявени и победителите от инициативата „Моята Коледа”. „Коледният конкурс е традиционен и се провежда в три направления. Това са направленията за картина, картичка и сурвачка”, каза Милена Маркова. Участниците в конкурса са деца от предучилищна група до ученици в осми клас. В рамките на коледния концерт на победителите ще бъдат раздадени и предметни награди.\r\nВенцеслав ИЛЧЕВ", "date": "2017.12.19", "title": "Кюстендил: В Читалище „Пробуда” ще бъдат обявени победителите в традиционния конкурс „Моята Коледа”"}
{"url": "http://www.focus-news.net/news/2017/12/19/2468993/ombudsmanat-maya-manolova-dade-tsenata-na-vodata-na-prokuraturata.html", "text": "Омбудсманът Мая Манолова се срещна със заместника на главния прокурор и ръководител на Върховната административна прокуратура (ВАП) Ася Петрова и завеждащия отдел „Надзор за законност“ Виктор Малинов. На срещата бяха обсъдени решенията на КЕВР от 30 ноември и от 15 декември т. г. и основанията за оспорване тяхната законосъобразност пред съда. Това съобщиха от пресцентъра на Омбудсмана на Република България. Ася Петрова съобщи, че прокуратурата вече се е самосезирала за решенията на регулатора от 30 ноември и е изискала преписките от комисията за цената на водата в областите Бургас, Ямбол и Враца. \r\nВ късния следобед омбудсманът Мая Манолова изпрати и официално сигнал за незаконосъобразното решение за скока на водата до ВАП.", "date": "2017.12.19", "title": "Омбудсманът Мая Манолова даде цената на водата на прокуратурата"}
{"url": "http://www.focus-news.net/news/2017/12/19/2468994/ibna-vkboon-otpravi-preporaki-kam-balgarskoto-predsedatelstvo-na-es-za-reforma-v-oblastta-ubezhishteto.html", "text": "Върховният комисариат на ООН за бежанците (ВКБООН) публикува препоръки за реформа на убежището в Европейския съюз. Агенцията на ООН за бежанците се обърна главно към България, тъй като страната ще поеме председателството на Съвета на Европейския съюз от 1 януари 2018 г., отбелязва Independent Balkan News Agency. \r\nПаскал Моро, директор на Бюрото за Европа на ВКБООН, подчерта, че моментът е критичен. Съгласно думите му, е необходимо силно председателство на ЕС, „което ще проправи пътя за добре управлявана система за убежище в ЕС, включително за повече солидарност сред страните от Общността“. \r\nВ изявление на ВКБООН се посочват двата приоритета. Агенцията на ООН за бежанците настоява ЕС да направи по-ефективна оценката на потребностите от защита на кандидатстващите за убежище (1) и страните от Общността да демонстрират по-голяма солидарност и желание за споделяне на отговорностите към търсещите закрила (2). Тереза Герова", "date": "2017.12.19", "title": "IBNA: ВКБООН отправи препоръки към Българското председателство на ЕС за реформа в областта убежището"}
{"url": "http://www.focus-news.net/news/2017/12/19/2468995/17-mladezhi-v-neravnostoyno-polozhenie-poluchiha-ednokratna-finansova-pomosht-v-razmer-na-3022-leva-po-initsiativata-na-prezidenta-podkrepi-edna-mechta.html", "text": "17 младежи получиха еднократна финансова помощ в размер на 3022 лева по инициативата на президента „Подкрепи една мечта“. Това съобщиха от прессекретариата на държавния глава. Право да получат еднократна финансова помощ по инициативата имат младежите в неравностойно положение, които продължават образованието си във висши училища или колежи. Тази година, в резултат на промяната на правилата, студентите получиха по-висока еднократна стипендия. \r\nПо време на дарителската кампания беше събрана сумата от 62 730 лева, която е най-голямата събирана до момента. От тях 11 344 лева бяха изразходвани за финансиране на абитуриентския бал. Остатъкът от 51 386 лева беше разпределен във вид на еднократна финансова помощ за младежите, които са приети във висши училища. По-голямата част от тях са избрали технически и икономически специалности за своето университетско образование. Трима студенти потвърждават тенденцията деца, израснали в домове, да избират обучение в специалността „Социални дейности“.   \r\nРаботата по президентската инициатива „Подкрепи една мечта“ обединява  усилията на Министерството на труда и социалната политика, Министерството на образованието и науката, Министерството на младежта и спорта, Държавната агенция за закрила на детето, Агенцията за социално подпомагане и Агенцията по заетостта. Инициативата обхваща младежите от специализирани институции през последните две години на средното им образование. Експерти от Бюрата по труда по места ги консултират за бъдещата им професионална реализация и насърчават мотивацията им за продължаване на образованието. \r\nСред предизвикателствата към партньорските институции за развитие на инициативата „Подкрепи една мечта“ са дейности в подкрепа на изграждане на по-добри социални умения на младежите в неравностойно положение.", "date": "2017.12.19", "title": "17 младежи в неравностойно положение получиха еднократна финансова помощ в размер на 3022 лева по инициативата на президента „Подкрепи една мечта“"}
{"url": "http://www.focus-news.net/news/2017/12/19/2468996/tsvetan-tsvetanov-pp-gerb-obshtina-nova-zagora-zapochva-da-pridobiva-evropeyski-oblik.html", "text": "Когато има стабилност в държавата и взаимодействие между институциите, и когато се намали политическото противопоставяне, страната ни може да бъде по – ефективна и да се възползва от европейската подкрепа. Това заяви при посещението си в Нова Загора председателят на парламентарната Комисия по вътрешна сигурност и обществен ред и председател на ПГ на ГЕРБ Цветан Цветанов, съобщиха от пресцентъра на партията. В рамките на своята визита в Нова Загора Цветанов участва в откриването на обновената сграда на РУ „Полиция“ в града. На събитието присъстваха още зам.-министърът на регионалното развитие Деница Николова, зам. - министърът на вътрешните работи  Красимир Ципов, депутатът от ГЕРБ-Сливен Галя Захариева, директорът на ОД на МВР-Сливен ст.комисар Димитър Величков, началникът на РУ „Полиция“ в Нова Загора Стефан Борисов. \r\n„С общите усилия, които полагат местната и изпълнителната власт, и с подкрепата на европейската солидарност, в Нова Загора бе открит поредният ремонтиран обект. С откриването на обновената сграда на полицейското управление в Нова Загора общината се преобразява и придобива европейски облик. Убеден съм, че с подобен подход и добър екип, какъвто е изграден в Нова Загора, общината действително има възможност да се възползва от Оперативната програма и нещата да се случват“, коментира Цветан пред събралите се хора. Председателят на ПГ на ГЕРБ съобщи още, че предстои основен ремонт и на сградата на пожарната в Нова Загора. „Той ще бъде финансиран по същия европейски проект на общината, като средствата ще възлизат на около 200 хил. лв. Сградата на пожарната, подобно на тази на полицията, също не е виждала ремонти от повече от 30 години насам“, уточни Цветанов. Той каза още, че в Нова Загора до момента са санирани 11 многофамилни жилищни сгради по Програма за енергийна ефективност. „Поздравявам кмета Николай Грозев, екипа му и депутатите от региона за добрата работа и ежедневния контакт, за да не се прекъсва връзката между изпълнителната, законодателната и местната власт“, заяви председателят на Комисията по вътрешна сигурност и обществен ред в Народното събрание.\r\nСградата на Районното управление на МВР в Нова Загора бе изцяло обновена по проект на община Нова Загора по ОП \"Региони в растеж\" 2014-2020 г. Строителните дейности са в размер на 336 076,08 лева, като безвъзмездната финансова помощ е 325 748,29 лева. Община Нова Загора участва със собствени средства в размер на 10 327,79 лева. Направена е хидро- и топлоизолация на обекта, подменена е дограмата, извършени са и други подобрения.  На свой ред кметът на Нова Загора Николай Грозев честити на служителите на реда новата придобивка.", "date": "2017.12.19", "title": "Цветан Цветанов, ПП ГЕРБ: Община Нова Загора започва да придобива европейски облик"}
{"url": "http://www.focus-news.net/news/2017/12/19/2468997/tass-vladimir-putin-opredeli-istoricheskite-predizvikatelstva-pred-ruskata-federatsiya.html", "text": "Русия трябва да отговори на исторически предизвикателства като развитие на регионите на страната, създаване на нова икономика, технологична революция в областта на медицината и образованието. Това заяви държавният глава на страната на Руската федерация, предава ТАСС..\r\n„Длъжни сме достойно да отговорим на съдбоносните исторически предизвикателства: това е спасяването и умножаването на нашия народ, това е създаването на нова икономика, развитието на Арктика, Далечния Изток, Сибир, всички региони на нашата огромна страна, и накрая - това е предизвикателство за бъдещето - истинска революция в медицинските технологии, в технологиите като такива в широкия смисъл на думата, в образованието \", подчерта Путин.\r\nРуският президент призна, че предстои още много работа за подобряването на благополучието на гражданите, за преодоляване на бедността и неравенството в обществото. Същевременно Путин увери, че държавата има възможност да възстанови онези свои компетенции, в условията на които руският народ винаги е бил лидер.Тереза Герова", "date": "2017.12.19", "title": "ТАСС: Владимир Путин определи „историческите предизвикателства“ пред Руската федерация"}
{"url": "http://www.focus-news.net/news/2017/12/19/2468998/bezopasnost-na-produktite-na-edinniya-pazar-na-es-evropeyskata-komisiya-predpriema-deystviya-za-ukrepvane-na-doverieto.html", "text": "Европейската комисия внася днес две законодателни предложения, които улесняват дружествата и особено МСП да продават продуктите си в цяла Европа и същевременно засилват контрола от страна на националните органи и митнически служители, целящ да предотврати възможностите небезопасни продукти да се продават на европейските потребители. Това съобщиха от Представителството на Европейската комисия в България. Днешните инициативи имат за цел да подобрят два аспекта на свободното движение на стоки в ЕС. \r\nУлеснена продажба на продукти в друга държава членка: \r\n- Принципът за „взаимно признаване“ гарантира, че продуктите, което не са обект на обща за ЕС законодателна уредба, могат по принцип да се движат свободно в единния пазар, ако са законно пуснати на пазара в една от държавите членки. За да може принципът да се прилага на практика по-бързо, по-просто и по-ясно, Комисията предлага нов Регламент за взаимното признаване на стоките. \r\nЗасилен контрол от страна на националните органи, който да гарантира безопасността на продуктите и съответствието им с правилата: \r\n- Предложеният Регламент относно съответствието и правоприлагането ще спомогне да се изгради по-справедлив вътрешен пазар на стоки и с оглед на това предвижда засилено сътрудничество между националните органи за надзор на пазара. \r\nПредстои проектите за регламенти да бъдат изпратени на Европейския парламент и на Съвета за приемане. След това те ще се прилагат пряко. \r\nПрез 2015 г. Комисията представи Стратегията за единния пазар — своеобразна пътна карта за изпълнение на поетия от председателя на Комисията Юнкер политически ангажимент изцяло да се разгърне потенциалът на единния пазар и той да се превърне в трамплин за успешното представяне на европейските предприятия в условията на глобалната икономика. Днешните предложения допълват другите инициативи за изпълнението на Стратегията за единния пазар от 2015 г.", "date": "2017.12.19", "title": "Безопасност на продуктите на единния пазар на ЕС: Европейската комисия предприема действия за укрепване на доверието"}
{"url": "http://www.focus-news.net/news/2017/12/19/2468999/zam-ministar-denitsa-nikolova-nad-25-mln-lv-ot-oprr-za-obnovyavane-na-44-sgradi-na-pozharnata-i-politseyski-upravleniya.html", "text": "С над 25 млн. лв. от Оперативна програма „Региони в растеж“ (ОПРР) 2014-2020 г. ще бъдат обновени 44 районни служби за пожарна безопасност и защита на населението и районни полицейски управления в страната. Това обяви в Нова Загора заместник-министърът на регионалното развитие и благоустройството и ръководител на Управляващия орган на ОПРР Деница Николова, съобщиха от пресцентъра на министерството. Тя бе сред официалните гости за откриването на санираната сграда на Районно управление – „Полиция“ в града.  \r\nНад 330 хил. лв. европейски средства, осигурени по оперативната програма чрез Министерството на регионалното развитие и благоустройството са вложени в сградата, която е с нова дограма на прозорците и вратите, монтирана топлоизолация, нов покрив и фасада. Сградата не е ремонтирана от 1979 г., като обновеният й облик допринася и за по-модерната визия на Нова Загора. Реновирането й осигурява и по-добри условия за труд на служителите на МВР, а мерките за енергийна ефективност ще пестят средства за отопление. \r\n„За разлика от останалите проекти, които реализираме по програмата за над 3 млрд. лв., този е различен, защото подкрепяме системата на МВР. Фокусиран е върху осигуряването на по-добра работна среда за служителите на реда. За нас това е изключителен приоритет, служителите в МВР дават нашето спокойствие в ежедневието, дават ни сигурност и се грижат за реда по време и на празниците“, подчерта зам.-министър Николова. Тя благодари на  кмета на община Нова Загора Николай Грозев и екипа му, както и на ръководството на МВР за реализацията на проекта. Очаква се с осигурената сума да бъдат обновени общо 21 районни полицейски управления в страната, уточни заместник-регионалният министър. \r\nВ словото си председателят на парламентарната Комисия по вътрешна сигурност и обществен ред Цветан Цветанов отбеляза, че през предходния програмен период по Оперативна програма „Регионално развитие“ в системата на МВР са инвестирани 97 млн. лв. за закупване на 263 противопожарни автомобили за всички служби на пожарната на територията на страната. \r\nСред официалните гости на церемонията бяха още заместник-министърът на вътрешните работи Красимир Ципов, областният управител на Сливен Чавдар Божурски, народни представители от региона и др.", "date": "2017.12.19", "title": "Зам.-министър Деница Николова: Над 25 млн. лв. от ОПРР за обновяване на 44 сгради на пожарната и полицейски управления"}
{"url": "http://www.focus-news.net/news/2017/12/19/2469000/tsgm-bezplatno-shte-e-parkiraneto-v-sinya-i-zelena-zona-v-sofiya-za-8-dni-po-praznitsite.html", "text": "В 8 от предпразничните и празнични дни около Коледа и Нова година, в София ще се паркира безплатно в „Синя“ и „Зелена“ зона\", съобщиха от „Център за градска мобилност\" ЕАД (ЦГМ). \r\nСтоличани и гостите на столицата могат да ползват безплатно зоните  на 23, 25, 26, 27 и 30.12.2017 г., както и на 01.01.2018 г.. В списъка на дните се включват още 24 декември и 31 декември, датите са неделни и тогава зоните за почасово платено паркиране „Синя\" и „Зелена\" (по принцип) не работят.", "date": "2017.12.19", "title": "ЦГМ: Безплатно ще е паркирането в „Синя“ и „Зелена“ зона\" в София за 8 дни по празниците"}
{"url": "http://www.focus-news.net/news/2017/12/19/2469001/pazardzhik-vazstanoveno-e-dvizhenieto-na-tovarni-avtomobili-nad-12-tona-s-remarketa-i-poluremarketa-po-pat-ii-84-velingrad-yundola-avramovi-kolibi.html", "text": "Възстановено е движението на товарни автомобили над 12 тона с ремаркета и полуремаркета по път II-84 Велинград - Юндола - Аврамови колиби. Това съобщиха от пресцентъра на Агенция \"Пътна инфраструктура\" (АПИ).", "date": "2017.12.19", "title": "Пазарджик: Възстановено е движението на товарни автомобили над 12 тона с ремаркета и полуремаркета по път II-84 Велинград - Юндола - Аврамови колиби"}
{"url": "http://www.focus-news.net/news/2017/12/19/2469002/nikola-dimitrov-vanshen-ministar-na-makedoniya-reshenieto-za-imeto-tryabva-da-bade-vzeto-s-natsionalen-konsensus-i-podlozheno-na-referendum.html", "text": "Решението за името трябва да се вземе с национален консенсус и с изясняване на мнението на  гражданите чрез референдум. Това заяви министърът на външните работи на Македония Никола Димитров по повод възможностите за разрешаване на т.нар. спор за името, който вече няколко десетилетия хвърля сянка в двустранните отношения между Скопие и Атина, предава MPT.\r\n„Македония ще проведе всички необходими реформи за получаване на дата за преговори с Европейския съюз, но решението за различието, което Гърция има с нашето конституционно име не зависи само от (нашата) страна“, подчерта първият дипломат на Скопие. \r\nДимитров отказа да коментира предложенията за решаването на спора, които циркулират из гръцките медии и общество с оглед на това да не попречи на разговорите, които се водят с посредничеството на американския дипломат Матю Нимиц. Според македонския външен министър обаче е ясно, че за името трябва да бъде проведен референдум. \r\n„Въпросът е от такова естество, за което трябва да бъдат попитани гражданите, за да бъде решението му устойчиво. Мисля, че гражданите трябва да бъдат попитани в интерес на едно устойчиво решение\", категоричен бе Димитров. \r\nМакедония трябва да „грабне момента“ и през следващите шест месеца да постигне решение с Гърция, за да може следващата година да започне преговори за членство в ЕС. Общността не може да окаже натиск върху Гърция, заяви по-рано австрийският професор Флориан Бибер.Тереза Герова", "date": "2017.12.19", "title": "Никола Димитров, външен министър на Македония: Решението за името трябва да бъде взето с национален консенсус и подложено на референдум"}
{"url": "http://www.focus-news.net/news/2017/12/19/2469003/varhovnata-administrativna-prokuratura-se-samosezira-za-tsenata-na-vodata.html", "text": "Върховната административна прокуратура (ВАП) се самосезира и извършва проверка на законосъобразността на Решения от 30 ноември 2017г. на КЕВР за одобряване на бизнес план на \"Водоснабдяване и канализация\" ЕАД в гр. Бургас, гр. Ямбол и гр. Враца за развитие на дейността като ВиК оператор за регулаторен период 2017-2021 г. Това съобщиха от пресцентъра на ВАП.\r\nВпоследствие Върховната административна прокуратура се самосезира и във връзка с проверка на законосъобразността на  Решение № Ц-34 от 15.12.2017г. на КЕВР за изменение на одобрените цени на водоснабдителните и канализационните услуги за 2018г. \r\nНа 19.12.2017г. е проведена работна среща между екипите на г-жа Ася Петрова, заместник на главния прокурор при ВАП и г-жа Мая Манолова, омбудсман на Република България за обсъждане на основания за оспорване на горецитираните решения и сезиране на прокуратурата за незаконосъобразно повишаване цената на водата.  \r\nПроверката на ВАП продължава.", "date": "2017.12.19", "title": "Върховната административна прокуратура се самосезира за цената на водата"}
{"url": "http://www.focus-news.net/news/2017/12/19/2469004/ministar-nikolina-angelkova-i-rektorat-na-unss-prof-stati-statev-podpisaha-sporazumenie-za-satrudnichestvo.html", "text": "Министърът на туризма Николина Ангелкова и проф. д.ик.н. Стати Статев, ректор на Университета за национално и световно стопанство (УНСС) подписаха споразумение за сътрудничество,  предаде репортер на Агенция „Фокус”. На събитието присъства и Ректорският съвет на висшето училище. \r\nЛюба АЛЕКСИЕВА", "date": "2017.12.19", "title": "Министър Николина Ангелкова и ректорът на УНСС проф. Стати Статев подписаха споразумение за сътрудничество"}
{"url": "http://www.focus-news.net/news/2017/12/19/2469005/sport-luka-modrich-e-favorit-za-spechelvaneto-na-godishnata-klasatsiya-za-nay-dobar-futbolist-na-harvatiya.html", "text": "Играчът на \"Реал\" (Мадрид) и на хърватския национален отбор Лука Модрич е фаворит за спечелването на годишната класация за най-добър футболист на Хърватия за 2017 г., пише загребският вестник Vecernji List, като оценява заслугите на Модрич за класирането на Хърватия за финалите на Световното първенство по футбол в Русия. Хърватските медии са единодушни за превъзходството на Модрич над останалите кандидати и определят 2017 г. като \"Годината на Модрич\", изказвайки съжаление, че финалите в Русия най-вероятно ще бъдат последното голямо състезание в кариерата на футболиста.", "date": "2017.12.19", "title": "Спорт: Лука Модрич е фаворит за спечелването на годишната класация за най-добър футболист на Хърватия"}
{"url": "http://www.focus-news.net/news/2017/12/19/2469006/virus-ot-imeto-na-natsionalna-agentsiya-za-prihodite-se-razprostranyava-chrez-elektronnata-poshta.html", "text": "Вирус от името на Национална агенция за приходите (НАП) се разпространява чрез електронната поща, съобщиха от НАП. В колцентъра на приходната администрация, както и по електронен път, са получени множество сигнали за фалшиво съобщение, в което потребителите се приканват да отворят прикачен файл с разширение zip. \r\nИмейлите на подателите на фалшивите електронни писма са различни, като не са засичани имейли с адрес от официалните домейни на НАП – nra.bg и nap.bg. Заглавието на фалшивото съобщение е: „Уведомление относно промени в регламента за подаване на декларации към НАП“.\r\nОт НАП заявяват, че не са изпращали имейли с подобно съдържание до своите клиенти. Според приходната агенция най-вероятно става въпрос за изпращане на заразени с вируси електронни писма. \r\nНАП съветва своите клиенти да не отварят прикачените файлове, а ако са го направили, да стартират веднага антивирусната си програма.  От приходната агенция работят заедно със специализираните служби за издирването на извършителите.", "date": "2017.12.19", "title": "Вирус от името на Национална агенция за приходите се разпространява чрез електронната поща"}
{"url": "http://www.focus-news.net/news/2017/12/19/2469007/mon-kolednata-vakantsiya-na-uchenitsite-shte-prodalzhi-11-dni.html", "text": "Единадесет дни ще почиват учениците от I до XII клас по Коледните и Новогодишните празници. Това съобщиха от пресцентъра на Министерството на образованието и науката (МОН). Ваканцията започва от 23 декември 2017 г. и ще продължи до 2 януари 2018 г. включително. Децата ще се върнат в класните стаи на 3 януари 2018 г. (сряда), като ще учат по програмата за съответния ден и в посочената от училището смяна.  \r\nСледващата ваканция ще бъде четири дни между края на първия и началото на втория учебен срок – от 3 до 6 февруари 2018 г. включително. Вторият срок започва на 7 февруари 2018 г. (сряда).", "date": "2017.12.19", "title": "МОН: Коледната ваканция на учениците ще продължи 11 дни"}
{"url": "http://www.focus-news.net/news/2017/12/19/2469008/prof-stati-statev-unss-shte-ima-mnogo-po-silno-uchastie-na-studenti-v-aktivnostite-na-ministerstvoto-na-turizma.html", "text": "УНСС ще има много по-силно и активно участие на студенти в активностите на Министерството на туризма. Това каза ректорът на УНСС проф. Стати Статев на официалната церемония по подписването на споразумение за сътрудничество между Министерството на туризма и висшето учебно заведение, предаде репортер на Агенция „Фокус“. „За мен е удоволствие, че съм до един от успешните възпитаници на УНСС. Работим съвместно и си взаимодействаме с Министерството на туризма по най-различни линии. Този опит ни доведе до идеята да подпишем споразумение, с което и институционално да регистрираме и обвържем нашите ангажименти по взаимното ни сътрудничество на всички нива – като се започне със студентските стажове и практики както по линия на нашите учебни планове, така и отделно обявени от Министерството на туризма, така и участие във всички инициативи на министерството“, заяви проф. Статев и подчерта, че ще имат много по-силно и активно участие на техни студенти в активностите на Министерството на туризма. \r\nЛюба АЛЕКСИЕВА", "date": "2017.12.19", "title": "Проф. Стати Статев: УНСС ще има много по-силно участие на студенти в активностите на Министерството на туризма"}
{"url": "http://www.focus-news.net/news/2017/12/19/2469009/ministar-nikolina-angelkova-edin-ot-osnovnite-problemi-i-predizvikatelstva-v-sektor-turizam-e-svarzan-s-kadrite.html", "text": "Един от основните проблеми и предизвикателства в сектор „Туризъм“ е свързан с кадрите. Това каза министърът на туризма Николина Ангелкова на официалната церемония по подписването на споразумение за сътрудничество между Министерството на туризма и УНСС, предаде репортер на Агенция „Фокус“. „Изключително щастлива съм, вълнувам се и е огромна чест за мен, че след толкова години – през 1998 г. ме приеха в УНСС в специалност „Право“, като министър на туризма вече подписваме споразумение за това сътрудничество. Вярвам, че по този начин освен, че ще задълбочим доброто взаимоотношение, което имаме до момента, със сигурност ще подпомогнем и нашата дейност чрез студентите, които вие обучавате“, заяви Ангелкова. По думите ѝ един от основните проблеми и предизвикателства в сектор „Туризъм“ е свързан с кадрите в туризма. \r\n„Вярвам, че с едно такова сътрудничество освен, че можем да мотивираме младите хора, които се обучават в отделните специалности, които ползва секторът, със сигурност можем да ползваме и вашия опит за това да изграждаме устойчиво нашия туризъм и да го развиваме както в областта на различните документи, които изработваме, но и тези, които ползват министерството, за да се популяризира България като целогодишна туристическа дестинация и да създава устойчив продукт, но също така и в различните проекти по различни инструменти на ЕС ще разчитаме на вашия опит и експертиза. Вярвам, че поставяме едно много добро начало, защото имахме една такава пилотна инициатива с русеннския университет за 3D корнер, който показахме в Лондон на най-голямото изложение“, допълни тя и уточни, че вярва, че оттук нататък ще могат да ползват и проектите и инициативите, които УНСС изработва, за да ги показват по света. „България има много какво да покаже и по този начин да привлече вниманието към себе си не само като предпочитана туристическа дестинация, но и като много добро място за живеене и инвестиции“, каза още Николина Ангелкова. \r\nЛюба АЛЕКСИЕВА", "date": "2017.12.19", "title": "Министър Николина Ангелкова: Един от основните проблеми и предизвикателства в сектор „Туризъм“ е свързан с кадрите"}
{"url": "http://www.focus-news.net/news/2017/12/19/2469010/ivss-proverka-otnosno-borislav-sarafov-e-obrazuvana-po-tri-mediyni-publikatsii.html", "text": "Проверка по реда на глава девета, раздел I „б“ от ЗСВ е наредена със Заповед № СР-17-56/10.03.2017 г. на главния инспектор на Инспектората към Висшия съдебен съвет (ИВСС) е образувана след самосезиране по три медийни публикации („Зам.-главният прокурор Борислав Сарафов е даден на съд за натиск върху магистрат, публикувана на 28.02.2017 г. в електронния информационен сайт mediapool.bg.; „Следовател заведе дело срещу зам.главния прокурор Борислав Сарафов”, публикувана на 28.02.2017 г. в електронния информационен сайт capital.bg.; „Съдът прекрати делото срещу Сарафов заради имунитет”, публикувана на 01.03.2017 г. в електронния информационен сайт legalworld.bg.). Това съобщиха от пресцентъра на ИВСС. Проверката е извършена за установяване на достатъчно данни за извършени нарушения по чл. 175к, ал. 3 от ЗСВ (нарушаване на независимостта на следовател, провеждащ разследване по досъдебно производство чрез упражняване на натиск върху него) и по чл. 175к, ал. 4 от ЗСВ (накърняване престижа на съдебната власт) от Борислав Сарафов, заместник на главния прокурор при Върховна касационна прокуратура.\r\nСъгласно чл. 175р, ал. 2, т. 2 и т. 3 от ЗСВ, лицата, на които е възложено разглеждането на сигнала, са длъжни да:\r\n- не разгласяват фактите и данните, които са им станали известни във връзка с разглеждането на сигнала;\r\n- опазват поверените им писмени документи от нерегламентиран достъп на трети лица.\r\nВ ал. 3 на чл. 175р от ЗСВ е предвидено, че информацията по ал. 2 е служебна тайна.\r\nВ съответствие с чл. 26, ал. 3 от ЗЗКИ със своя Заповед №\r\nЗ-104/04.11.2016 г. съм обявила списък на категориите информация, предвидени в ЗСВ за сферата на дейност на Инспектората. В т. 1 от този списък сведенията относно самоличността на лицето, подало сигнала по реда на глава девета, раздел I „б” от ЗСВ, фактите и данните, станали известни във връзка с разглеждането на сигнала, както и писмените документи по повод на разглеждането му са обявени за служебна тайна.\r\nПоради гореизложеното, материалите по проверката са класифицирани като служебна тайна, с гриф за сигурност „за служебно ползване” на осн. \r\nчл. 28, ал. 3 във вр. с чл. 26, ал. 3 от ЗЗКИ във вр. с т. 1 от Заповед № З-104/04.11.2016 г. на главния инспектор на ИВСС.\r\nПроверката е приключила с доклад от 05.05.2017 г., въз основа на който и на събраните по преписката данни, на свое заседание, проведено на 09.05.2017 г. ИВСС е взел решение да внесе предложение до ВСС за образуване на дисциплинарно производство срещу Борислав Сарафов за извършени от него нарушения по чл. 307, ал. 3, т. 4 във вр. с чл. 175к, ал. 3 от ЗСВ и по чл. 307, ал. 3, т. 3 във вр. с чл. 175к, ал. 4 от ЗСВ.\r\nС писмо с изх. № СР-16-4/12.05.2017 г., ИВСС е изпратил на ВСС предложението, ведно с описаните в него приложения. С експедиционно писмо с рег. № Р4-8/17.05.2017 г. по описа на ВСС, материалите са върнати на ИВСС. В писмото на ВСС е изразено мнение, че преписката съдържа документи, които не са маркирани с гриф за сигурност от техния автор, съгласно нормите на ЗЗКИ. С писмо с изх. № СР-17-209/17.05.2017 г. предложението, ведно с описаните в него приложения са изпратени отново на ВСС.\r\nС Решение по т. 32 от протокол № 24 от заседание на прокурорската колегия на ВСС, проведено на 28.06.2017 г., предложението и материалите към него са били върнати на Инспектората към ВСС за декласификция. На\r\n11.07.2017 г. материалите са постъпили в ИВСС.\r\nСлед запознаване с решението на ПК на ВСС, на осн. чл. 9, ал. 3 от ЗЗКИ от ИВСС са помолили Държавната комисия по сигурността на информацията (ДКСИ) за методически указания по прилагането на ЗЗКИ и в частност да ни бъдат указани компетентните органи и редът, по който се следи за спазване на разпоредбата на чл. 31, ал. 4, ал. 6 и ал. 8 от ЗЗКИ.\r\nС писмо с изх. № АИ-1917/18.07.2017 г. по описа на ДКСИ, председателят на Комисията е посочил, че поставянето или премахването на грифа за сигурност е единствено в компетенциите и правомощията на лицето, което има право да подписва документа, съдържащ класифицирана информация, т.е. без съгласието на лицето, нивото на класификация не може да бъде променено. Наред с горното,  сме уведомени, че преценката относно необходимостта от промяна на нивото на класификация се извършва само от автора на документа или от неговия висшестоящ ръководител.\r\nСлед преценка за липса на основание за декласификация на информацията по преписката и предвид обстоятелството, че с процесния акт на прокурорската колегия на ВСС фактически се дава възможност за изтичане на краткия давностен срок по чл. 310, ал. 1 от ЗСВ и избягване на дисциплинарната отговорност, с писмо с изх. № СР-16-6/19.07.2017 г., ИВСС изпрати повторно на ПК на ВСС предложението за образуване на дисциплинарно производство срещу Борислав Сарафов.\r\nСпоред извлечение от протокол № 28 от заседание на ПК на ВСС, проведено на 07.09.2017 г., прокурорската колегия е взела решение да не образува дисциплинарно производство по направеното предложение за образуване на дисциплинарно производство срещу Борислав Сарафов, поради изтичане на 6-месечния срок по чл. 310, ал. 1 от ЗСВ.\r\nШестмесечния срок по чл. 310, ал. 1 от ЗСВ тече от откриване на нарушението. В случая, нарушението е открито на 28.02.2017 г. - датата, на която са публикувани статиите-повод за проверката. Срокът за образуване на дисциплинарно производство е изтекъл на 28.08.2017 г.", "date": "2017.12.19", "title": "ИВСС: Проверка относно Борислав Сарафов е образувана по три медийни публикации"}
{"url": "http://www.focus-news.net/news/2017/12/19/2469011/varna-42-godishen-pensioner-po-bolest-poluchi-uslovna-prisada-za-tyutyun-bez-banderol-za-blizo-66-000-leva-sled-sporazumenie-s-rayonnata-prokuratura-v-devnya.html", "text": "42-годишният пенсионер по болест Йовчо Йорданов от Вълчи дол се призна за виновен и сключи споразумение за осъдителна присъда с Районната прокуратура в Девня, което състав на Девненския районен съд одобри. Той ще търпи наказание лишаване от свобода за срок 1 година и 4 месеца, изпълнението на което е било отложено с 3-годишен изпитателен срок. Това съобщиха от пресцентъра на Апелативна прокуратура – Варна.\r\nСрещу осъдения е било образувано досъдебно производство, след като на 16 март 2017 г. в дома му са открити акцизни стоки без бандерол – 174,850 кг тютюн за пушене „първи клас“ на стойност 65 918 лева. Държането на акцизни стоки без бандерол в големи размери е престъпление по член 234, ал. 2, т. 3 от НК.\r\nСлед одобряване на споразумението акцизните стоки без бандерол, иззети от дома му, се отнемат в полза на държавата. В тежест на Йорданов са и направените по делото разноски.\r\nОдобреното от съда споразумение е окончателно и влиза в сила веднага.", "date": "2017.12.19", "title": "Варна:  42-годишен пенсионер по болест получи условна присъда за тютюн без бандерол за близо 66 000 лева след споразумение с Районната прокуратура в Девня"}
{"url": "http://www.focus-news.net/news/2017/12/19/2469012/sluzhitelite-v-mvr-prodalzhavat-protestnite-si-deystviya-na-22-dekemvri.html", "text": "Исканията, заради, които синдикалните организации в МВР са в състояние на протест не са изпълнени. Това съобщиха от Синдикалната федерация на служителите в МВР (СФСМВР).\r\nСледвайки обявената през месец юни 2017 г. програма, СФСМВР продължава протестните си действия на 22 декември 2017 г. – професионалния празник на служителите в ГД “Гранична полиция“, които ще са концентрирани около граничните контролно-пропусквателни пунктове. \r\nВ 11.00 часа началото на протеста ще бъде поставено от членовете на СФСМВР на ГКПП „Станке Лисичково“, ГКПП „Стрезимировци“ и пред РДГП „Елхово“. \r\nВ 11.30 часа ще започнат протестите на ГКПП „Кулата“ и ГКПП „Илинден“. \r\nВ 12.00 часа ще е началото на протестите на ГКПП „Дуранкулак“ и в град Сливен пред РУ – Сливен.\r\nПротестният маратон  на 22 декември 2017 г. ще бъде закрит в 18.30 часа в град Варна на площада  между \"Транспортна болница\" и Митница - Варна.", "date": "2017.12.19", "title": "Служителите в МВР продължават протестните си действия на 22 декември"}
{"url": "http://www.focus-news.net/news/2017/12/19/2469013/gl-prokuror-sotir-tsatsarov-shte-bade-izvarshen-sledstven-eksperiment-s-uchastieto-na-maykata-na-ubitoto-7-godishno-dete-v-momchilgrad.html", "text": "Ще бъде извършен следствен експеримент, с участието на майката на убитото 7-годишно дете в Момчилград. Това каза пред журналисти в Кърджали главният прокурор Сотир Цацаров във връзка с убийството на 7-годишната Дамла в дома й в Момчилград, предаде репортер на Агенция „Фокус“. „Извършване е удушване, което не е душене, а е чрез притискане. Едва след това може да се говори за омотаване на главата на детето с тиксо или със скоч, както се нарича този материал, в случая използван за тази цел. Става дума за душене чрез пристискане. Всички други подробности ще бъдат ясни, когато експертизата бъде изписана в писмен вид. Работи се от трима лекари, двама от Пловдив и един от Кърджали. Назначена е също така комплексна експертиза, която е ДНК и дактилоскопна и техническа експертиза“, обясни Цацаров. „Тази експертиза трябва да даде заключение за ДНК следи и остатъци, условно казано, както и дактилоскопни следи на първо място върху иззетия скоч и други веществени доказателства. Във връзка сме с Института по криминалистика и криминология на МВР и чрез ръководството на Министерството сме осъществили заедно необходимата координация – до довечера или най-късно до утре сутринта ДНК експертизата да бъде готова, като обикновено се прави до 3 месеца“, каза още той. По думите му предстои назначаване и на още една съдебно-медицинска експертиза. „Ще бъде назначена и ще потегли към София още до довечера съдебно-техническа експертиза на мобилни телефони, както и на преносим компютър, която ще бъде извършена в рамките на максимум 48 часа“, поясни главният прокурор. Той допълни, че момента се извършва допълнителен оглед в апартамента, а в следобедните часове ще бъде извършен и следствен експеримент. „Следственият експеримент ще бъде със участието на майката“, поясни Цацаров. „Целта е да осигурим разкриването на убийството в рамките на един съкратен срок. Работим с един сравнително стеснен кръг от заподозрени. На майката до момента не е повдигнато обвинение за убийство. По преценка на наблюдаващия прокурор й е обвинена по чл. 182 от НК, което е оставяне без надзор на дете“, добави той. По думите му в резултат на това обвинение е задържането й за 72 часа. „тя ще бъде подложена на съдебно-медицинска експертиза“, поясни той.", "date": "2017.12.19", "title": "Гл. прокурор Сотир Цацаров: Ще бъде извършен следствен експеримент, с участието на майката на убитото 7-годишно дете в Момчилград"}
{"url": "http://www.focus-news.net/news/2017/12/19/2469014/nikola-dimitrov-izyavleniyata-na-panos-kamenos-po-otnoshenie-na-tnar-spor-za-imeto-ne-otgovaryat-na-es-i-2017-ta-godina.html", "text": "Изявлението на Панос Каменос във връзка с т.нар. спор за името са от минали години, не съответстват на Европейския съюз и 2017-та година. Така коментира първият дипломат на Скопие думите на председателя „Независими гърци“, съгласно които неговата партия няма да даде съгласието си за име на северозападната гръцка съседка, което включва термина „Македония\", предава скопската телевизия „Канал 5“.\r\nДимитров не пожела да отговори конкретно дали предложението „Нова Македония“ би било приемливо решение и подчерта, не би желал да дава мнение докато е в ход процесът на преговорите с посредничеството на Матю Нимиц. \r\nГоворейки от военния лагер „Далипи\" в северния пристанищен град Солун, председателят на „Независими гърци“ Панос Каменос заяви, че неговата партия няма да даде съгласието си за име на северозападната съседка, което включва термина „Македония\".\r\nКаменос, който е и министър на отбраната, припомни, че през 1992 г., по време на среща на лидерите на гръцките политически партии при тогавашния президент Константин Караманлис е постигнато съгласие използването на думата „Македония\" за името на съседната държава да не бъде основа за започване на преговори между Атина и Скопие.\r\nПрез 2007 г. обаче Гърция обяви, че ще се съгласи на употребата на термина „Македония\", ако той е използван в комбинация с друга дума – стъпка, която Атина приема като огромен компромис в дългогодишния спор със Скопие. Тереза Герова", "date": "2017.12.19", "title": "Никола Димитров: Изявленията на Панос Каменос по отношение на т.нар. спор за името не отговарят на ЕС и 2017-та година"}
{"url": "http://www.focus-news.net/news/2017/12/19/2469015/blagoevgrad-tsentarat-za-lichnostno-i-tvorchesko-razvitie-na-detsata-na-grada-predstavya-koledni-spektakli-v-navecherieto-na-nay-svetlite-praznitsi.html", "text": "Децата от Центъра за личностно и творческо развитие на Благоевград (ЦЛТРДБ) участват в Коледната програма на Община Благоевград с различни коледни инициативи. Това съобщиха от пресцентъра на Община Благоевград. От 17:00 часа в кв. „Вароша“  ще бъде подредена изложба под надслов  „Коледна звезда“. Експозицията е организирана от Школата по керамика, с ръководител Даниела Механджийска. Децата ще подредят своите творби, с ръчно направени сувенири в галерията. \r\nВ същия ден, от 17:30 часа ФТА „Пиринче“, с ръководител Симеон Стамболийски, ще представят своите умения и талант в зала 3 на Младежки дом- Благоевград. \r\nИзненадите от ЦЛТРДБ не свършват до тук. На 20 декември от 18:00 часа, в зала 3 на Младежки дом- Благоевград децата от школата по пиано на Златка Таскова ще застанат зад пианото за да покажат умелото владеене на клавишите. По същото време в Младежки дом, малките грации от На 21 декември /четвъртък/ изненадите от Центъра за личностно и творческо развитие на децата на Благоевград продължават. В 17:30 часа, възпитаниците на Даниела Богданова от фолклорна група „Бисери“ ще представят концерт под надслов „Коледен Благослов“. Събитието ще се проведе в зала 3 на Младежки дом- Благоевград. В 18:00 часа, в Регионален исторически музей, фолклорна група „Веселина“ ще представят своите умения чрез концерта „Коледно веселие“. Възпитаниците на художествения ръководител Веселинка Боянова ще представят мелодии чрез различни народни инструменти. \r\nЦентърът за личностно и творческо развитие на децата на Благоевград участва активно в програмата на Община Благоевград. Различните школи представят талантливите деца на Благоевград в разнообразни инициативи и събития.", "date": "2017.12.19", "title": "Благоевград: Центърът за личностно и творческо развитие на децата на града представя коледни спектакли в навечерието на най- светлите празници"}
{"url": "http://www.focus-news.net/news/2017/12/19/2469016/the-telegraph-noviyat-britanski-samoletonosach-hms-queen-elizabeth-za-31-miliarda-liri-proteche-poema-po-200-litra-voda-na-chas.html", "text": "Новият самолетоносач на Кралския Военноморски флот(ВМФ) HMS Queen Elizabeth има пробойна и поема по 200 литра вода на час, според информацията на британското консервативно издание The Telegraph.\r\nНай-новият боен кораб на Кралската флота, който струва 3,1 милиарда лири, спуснат на вода преди по-малко от един месец, има „значителен“ дефект. Докладите показват, че има проблем с надуваемо гумено пръстеновидно уплътнение около едно от витлата, в резултат от което той поема по 200 литра морска вода на час. От ВМФ на Великобритания признаха, че проблемът е забелязан по време на изпитанията на вода и самолетоносачът трябва да бъде поправен в най-скоро време.\r\nРемонтът, който ще бъде поет от производителя, а не от Министерството на отбраната, ще струва няколко милиона паунда. Плавателният съд ще бъде спуснат отново на вода в началото на 2018 година.\r\nПревод и редакция:", "date": "2017.12.19", "title": "The Telegraph: Новият британски самолетоносач HMS Queen Elizabeth за 3,1 милиарда лири протече, „поема по 200 литра вода на час“"}
{"url": "http://www.focus-news.net/news/2017/12/19/2469017/ministar-nikolina-angelkova-za-parvite-9-mesetsa-na-godinata-imame-nad-6-mlrd-lv-prihodi-v-byudzheta-samo-ot-turizam-i-svarzanite-s-nego-industrii.html", "text": "За първите 9 месеца на годината имаме над 6 млрд. лв. приходи в бюджета само от туризъм и свързаните с него индустрии. Това каза министърът на туризма Николина Ангелкова на официалната церемония по подписването на споразумение за сътрудничество между Министерството на туризма и УНСС, предаде репортер на Агенция „Фокус“. „Само за последните две години успяваме да постигнем устойчивост в сектора както в броя на чуждестранните туристи, които са посетили нашата страна, но също така и по отношение на приходите. За първите 10 месеца повече 8,2 млн. са чуждестранните туристи, което е ръст от почти 8% в сравнение с рекордната 2016 г. За първите 9 месеца на годината имаме над 6 млрд. лв. приходи в бюджета само от туризъм и свързаните с него индустрии, което е почти 10% ръст“, заяви Ангелкова. По думите ѝ това показва, че все повече се търси качествения туристически продукт. „За да можем да го надграждаме, имаме нужда от знанията и уменията, които вие притежавате, от млади хора, които да се развиват и реализират в сектора. Вярвам, че с подписването на това споразумениe поставяме основата на едно многообразно и дългосрочно сътрудничество. Още следващата година ще поканим УНСС да се включи в наши ключови събития, които предстоят в рамките на председателството“, каза още Николина Ангелкова. \r\nЛюба АЛЕКСИЕВА", "date": "2017.12.19", "title": "Министър Николина Ангелкова: За първите 9 месеца на годината имаме над 6 млрд. лв. приходи в бюджета само от туризъм и свързаните с него индустрии"}
{"url": "http://www.focus-news.net/news/2017/12/19/2469018/ministerstvo-na-turizma-turoperator-sofiya-tur-i-holidey-eood-obyavi-che-prekratyava-deynostta-si-ministerstvoto-nastoyava-za-speshna-sreshta-s-upravitelite-i-zastrahovatelya.html", "text": "„София тур и Холидей“ ЕООД обяви, че прекратява дейността си. „След като разплатихме стари задължения към партньори, изпадаме в несъстоятелност и не можем да изпълним предстоящите пътувания“, заявяват днес следобед в декларация от екипа на туроператора. Спешна проверка на Министерството на туризма показа, че компанията има валидна застраховка „Отговорност на туроператора“, сключена  само преди дни - на 11 декември 2017 г.,  със ЗАД „Алианц- България“. Тя влиза в сила от 00:00 часа на 12 декември 2017 г. Това съобщиха от пресцентъра на министерството.\r\nПредишната полица на туроператора е била с „Групама Застраховане“ ЕАД.\r\nЕкип от Министерството на туризма влиза в централния офис на дружеството в София. Експертите ще изискат пълна справка какви са поетите ангажименти от „София тур и Холидей“ към туристи за предстоящите празници и има ли продадени пакети за следващи периоди. \r\nМинистърът на туризма Николина Ангелкова настоява за спешна среща с управителите на туроператора и с представител на застрахователното дружество, за да се гарантират интересите на клиентите. Според информация от самия туроператор покритието на застраховката им е за 1 000 000 лв. според  подадената към Министерството на туризма информация за полицата, лимитът на обезщетението е за 450 000 лв. \r\nВ Министерството на туризма днес постъпи едно обаждане от клиентка, че от два-три дни на телефоните в офиса на туроператора не отговаря никой. Жената сигнализира за проблема минути преди на сайта на компанията да се появи съобщение, че прекратяват дейността си. \r\nМинистерството на туризма ще следи внимателно казуса, за да се увери, че туристите, чиято почивка се проваля преди празниците, ще бъдат обезщетени. Според Закона за туризма клиентите на туроператор, прекратил дейността си, трябва да предявят претенции за понесени вреди до туроператора или пряко към застрахователната компания, представяйки документи от подписани договори и ваучери с туроператора. \r\nМинистерството на туризма препоръчва на туристите претенциите да се предявят във възможно най-кратък срок.", "date": "2017.12.19", "title": "Министерство на туризма: Туроператор „София тур и Холидей“ ЕООД обяви, че прекратява дейността си,  министерството настоява за спешна среща с управителите и застрахователя"}
{"url": "http://www.focus-news.net/news/2017/12/19/2469019/veliko-tarnovo-obrabotvat-ulitsite-v-grada-protiv-led-pri-padnane-na-temperaturite.html", "text": "Нормална е обстановката във Велико Търново и населените места от общината след снеговалежите. Няма населени места, в които да е констатирано прекъсване на електроенергията или водоподаването. Това съобщиха от пресцентъра на Общината. Състоянието на пътната мрежа е под постоянно наблюдение. Промяната на метеорологичните условия се следи в реално време. При понижение на температурите улиците и тротоарите ще бъдат своевременно обработени с инертни материали против заледявания. \r\nФирмата по снегопочистването в Старата столица има налични 900 тона сол и 1500 тона пясъчно-солна смес, както и противообледителна химическа смес. За обработката на улиците компанията разполага с повече от 20 машини от различен тип. Близо 115 километра е дължината на градската улична мрежа.\r\nПочистването на тротоарите, стълбищата, пространствата около автобусните спирки и обществените зони е ангажимент на общинското предприятие „Зелени системи”. При снеговалеж 90 работници ще бъдат на терен още в 5,00 ч. сутринта.\r\nОколо 146 линейни километра е дължината на общинската пътна мрежа. Снегопочистващата фирма разполага с необходимите инертни материали, машини и кадрови ресурс. \r\nОсигурено е отоплението на всички 23 детски градини и 21 училища на общинско финансиране.", "date": "2017.12.19", "title": "Велико Търново: Обработват улиците в града против лед, при паднане на температурите"}
{"url": "http://www.focus-news.net/news/2017/12/19/2469020/borislav-sarafov-kategorichno-e-izklyuchena-versiyata-ubiystvoto-na-deteto-v-momchilgrad-da-e-izvarsheno-ot-psihopat-koyto-brodi-i-e-opasen-za-obshtestvoto.html", "text": "Категорично е изключена версията убийството  на детето в Момчилград да е извършено от психопат, който броди и е опасен за обществото. Това каза пред журналисти в Кърджали директорът на Националната следствена служба Борислав Сарафов във връзка с убийството на 7-годишната Дамла в дома й в Момчилград, предаде репортер на Агенция „Фокус“. Във връзка с версиите, по които се работи, Сарафов заяви: „Работи се по няколко версии. В интерес на разследването е да не споделим с вас нито една. Но категорично подчертавам – категорично е изключена версията убийството да е в резултат на някой психопат, който броди и е опасен за обществото“. „Майката е задържана, но е обвинена в убийство“, каза още той. По думите му е възможност обвинението на майката да прерасне в друго.", "date": "2017.12.19", "title": "Борислав Сарафов: Категорично е изключена версията убийството  на детето в Момчилград да е извършено от психопат, който броди и е опасен за обществото"}
{"url": "http://www.focus-news.net/news/2017/12/19/2469021/sport-dzhastin-gatlin-se-okaza-zamesen-v-doping-skandal.html", "text": "Световният и олимпийски шампион в спринта на 100 м - американеца Джъстин Гатлин се оказа замесен в допинг скандал, пише британският The Telegraph. \r\nСпоред изданието личният треньор на атлета Денис Мичел и спортният агент Робърт Вагнер са били замесени в контрабанда на забранени препарати. Журналисти на вестника са посетили лагера на спортиста и са се представили за холивудски продуценти, снимащи филм за леката атлетика. По време на разговорите за реализацията на филма Мичел и Вагнер предложили на актьорите препарати с тестостерон и хормони, каквито според тях ползвал и техният състезател. Впоследствие Гатлин опровергал думите на Мичел и обявил, че прекратява договора с досегашния си щаб. Изданието припомня, че Джъстин Гатлин два пъти е бил дисквалифициран за употреба на непозволени лекарствени средства.", "date": "2017.12.19", "title": "Спорт: Джъстин Гатлин се оказа замесен в допинг скандал"}
{"url": "http://www.focus-news.net/news/2017/12/19/2469022/nikolay-nikolov-bsp-ekran-varhu-freskoto-na-leviev-v-ndk-skandalna-bezotgovornost-kam-kulturnoto-nasledstvo.html", "text": "Няма по-голям срам от това да не цениш собственото си културно наследство, заяви общинският съветник от групата на \"БСП Лява България\" в Столичния общински съвет (СОС) Николай Николов. Той коментира монтирания екран върху стенопис в НДК, който възмути обществеността. Това съобщиха от пресцентъра на ГС на БСП-София. Николай Николов попита за този случай и Лиляна Павлова, която презентира предстоящото българско европредседателство по време на семинара на СОС в Правец на тема \"Проект за бюджет на Столична община за 2018 година\".\r\n\"Исках да разбера дали министърът по европейското председателство знае за поставения екран върху фреското на Йоан Левиев в НДК? С кмета Йорданка Фандъкова ни обясняваха колко е важно опазването на културното наследство на фона на екрана, който внезапно се появи върху един от шедьоврите в НДК. Скандално безотговорно отношение, коментира Николай Николов. - Лиляна Павлова се зарече да не се повтаря това безумие по време на европредседателството. Надявам се да спази обещанието, за да не станем за посмешище в Европа\".", "date": "2017.12.19", "title": "Николай Николов, БСП: Екран върху фреското на Левиев в НДК - скандална безотговорност към културното наследство"}
{"url": "http://www.focus-news.net/news/2017/12/19/2469023/gl-prokuror-sotir-tsatsarov-smartta-na-deteto-v-momchilgrad-e-nastapila-v-sutreshnite-chasove-ne-stava-duma-za-sluchayno-ubiystvo.html", "text": "Смъртта на детето в Момчилград е настъпила в сутрешните часове, не става дума за случайно убийство. Това каза пред журналисти в Кърджали главният прокурор Сотир Цацаров във връзка с убийството на 7-годишната Дамла в дома й в Момчилград, предаде репортер на Агенция „Фокус“.  Цацаров допълни, че няма други задържани освен майката, която е обвинена по чл. 182 от НК, което е оставяне без надзор на дете. На въпрос кога родните ще могат  да погребат детето, Цацаров заяви: „От страна на прокуратурата няма каквито и да е пречки за това“.  „Разбирам, че дефицитът на информация до известна степен наложен от следствената тайна, до известна степен наложен от други обстоятелства – очевидно е една от причината за недоволството на хората. Основната причина, заради която сме тук е да извършим координация на действията по разследването“, допълни той и заяви, че ще се получава информация от говорителката на окръжната прокуратура. „Обърнал съм внимание, че такава информация е необходима, необходима е на вас, защото е необходима на обществото“, поясни главният прокурор. \r\n„Точния час на смъртта на детето ще стане ясен, когато бъде изготвена съдебно-медицинската експертиза. Смъртта е настъпила в сутрешните часове, проверяват се и се работи по всички версии. Тук не става дума за случайно убийство, което е извършено от случайно лице“, заяви главният прокурор. „Версиите стесняват много силно кръга“, каза той. На въпрос засега само майката ли е в този кръг, главният прокурор поясни: „Не. Това, че нямаме други задържани  не означава, че няма други заподозрени“.", "date": "2017.12.19", "title": "Гл. прокурор Сотир Цацаров: Смъртта на детето в Момчилград е настъпила в сутрешните часове, не става дума за случайно убийство"}
{"url": "http://www.focus-news.net/news/2017/12/19/2469024/varna-53-godishen-mazh-e-postradal-pri-katastrofa-po-patya-za-kv-vinitsa.html", "text": "53-годишен мъж е пострадал при катастрофа по пътя за кв. „Виница“ във Варна. Това съобщиха за Радио „Фокус“ – Варна от пресцентъра на ОДМВР – Варна. Инцидентът е станал около 9.20 часа тази сутрин по пътя в посока квартала. Ударили са се два леки автомобила. Пострадалият 53-годишнен мъж е управлявал един от автомобилите. При потегляне от редица на паркирани автомобили не се е съобразил с движещия се в права посока друг лек автомобил и е станал причина за произшествие. Мъжът е с контузия на крак. Прегледан е в болнично заведение и е освободен за домашно лечение, допълниха от полицията.\r\nМарияна ВАЛЕНТИНОВА", "date": "2017.12.19", "title": "Варна: 53-годишен мъж е пострадал при катастрофа по пътя за кв. „Виница“"}
{"url": "http://www.focus-news.net/news/2017/12/19/2469025/lokalno-makedoniya-v-bosna-i-hertsegovina-sa-arestuvani-shestima-zapodozreni-za-voenni-prestapleniya.html", "text": "Служители на Държавната агенция за разследване и защита (SIPA) на Босна и Херцеговина са арестували шестима заподозрени за извършването на военни престъпления във войната от 90-те години на XX век, съобщава скопското електронно издание „Локално“.\r\nСъгласно разпространената информация, шестимата са арестувани в сутрешните часове на вторник на територията на общините Какан и Илияш. Те са заподозрени в престъпления срещу цивилно население и пленници, както и в подтикване за извършване на военни престъпления на територията на община Илияш през 1992 г.Тереза Герова", "date": "2017.12.19", "title": "„Локално“ (Македония): В Босна и Херцеговина са арестувани шестима заподозрени за военни престъпления"}
{"url": "http://www.focus-news.net/news/2017/12/19/2469026/kupen-pashov-obshtina-varna-zdravnite-sotsialnite-i-detskite-zavedeniya-v-obshtinata-imat-gotovnost-za-rabota-pri-zimni-usloviya.html", "text": "Здравните, социалните и детските заведения, както и училищата в община Варна имат готовност за работа при зимни условия. Това каза за Радио „Фокус“ – Варна Купен Пашов, началник отдел „Дейности по защита на населението“ в Община Варна.  Той отбеляза, че в тези заведения вече е извършена проверка относно готовността. „На този етап няма нещо извънредно, като аварирали системи за отопление или други проблеми. Специално социалните и здравни заведения са осигурени с горива.  Социалните заведения имат също продукти и тежка зимна обстановка могат да се обслужват сами. Същото се отнася и за детските кухни“, каза още Купен Пашов. По думите му тази година „Ученическо столово хранене“ разполага с две допълнителни машини с висока проходимост, което ги прави по-мобилни. „Подготовката за зимния сезон протече нормално, с необходимата отговорност от отговорните служители“, заяви Купен Пашов. И тази година бездомни и социално слаби граждани ще могат да ползват услугите на Приюта за временно настаняване на бездомни и социално слаби лица, който се намира в сградата на СУПЦ “Анастасия д-р Железкова”. Купен Пашов посочи, че и към момента там има настанени хора. За тях е осигурена топла храна и нощувка.\r\nМарияна ВАЛЕНТИНОВА", "date": "2017.12.19", "title": "Купен Пашов, Община Варна: Здравните, социалните и детските заведения в общината имат готовност за работа при зимни условия"}
{"url": "http://www.focus-news.net/news/2017/12/19/2469027/afp-tereza-mey-shte-izlozhi-ideite-si-za-badeshtite-targovski-otnosheniya-mezhdu-velikobritaniya-i-es-na-sreshta-s-ministrite-si.html", "text": "Министър-председателят на Великобритания Тереза Мей заяви във вторник, че иска „амбициозна“ търговска сделка с ЕС за периода след Брекзит, по време на среща с министрите от правителството си по темата, предава AFP, като се позовава на думите, изказани от говорителя на британския премиер.\r\nТя е заявила, че иска „доста по амбициозна сделка“ от търговското споразумение, сключено между ЕС и Канада. Срещата на британския кабинет дойде четири дни, след като европейските лидери одобриха условията на „развода“ между Лондон и Брюксел и се съгласиха да придвижат преговорите към следващата им фаза.\r\nМей иска Великобритания да напусне единния пазар на Съюза и митническия съюз, но да изкове ново „дълбоко и специално икономическо партньорство“ с Блока.\r\n„Премиерът заяви, че целта на кабинета е ясна – сделка, осигуряваща възможно най-добрите условия за търговия с ЕС, позволява на Обединеното кралство да определя правилата, подходящи за неговата ситуация и улеснява сключването на амбициозни търговски сделки с трети страни“, сподели говорителят на Мей.\r\nТя отхвърля възприемането на норвежкия модел на членство в Европейската икономическа зона, заявявайки, че тя ще бъде „демократично неустойчива, тъй като предвижда автоматичното приемане на правилата на ЕС, без възможност да бъде повлияно върху приемането им или да бъде гласувано за тях“, добави говорителят.\r\nПревод и редакция:", "date": "2017.12.19", "title": "AFP: Тереза Мей ще изложи идеите си за бъдещите търговски отношения между Великобритания и ЕС на среща с министрите си"}
{"url": "http://www.focus-news.net/news/2017/12/19/2469028/kyustendil-priklyuchili-sa-ukrepitelnite-raboti-po-reka-bistritsa-prichinila-shteti-pri-poslednoto-navodnenie-v-rayona-na-selo-garlyano.html", "text": "Приключили са укрепителните работи по река Бистрица, причинила щети при последното наводнение в района на село Гърляно. Това съобщи за Радио „Фокус” – Кюстендил Ивайло Чалъков, експерт „Отбранителна и мобилизационна дейност” към Община Кюстендил. По думите му на място се е работило в продължение на една седмица. \r\n„Спазихме срока и на 9 декември отменихме обявеното бедствено положение за територията на населеното място”, каза Ивайло Чалъков. По думите му предстои експертна комисия да оцени размера на щетите, което вероятно ще стане в началото на следващата година. Комисията ще бъде назначена със заповед на кмета на общината Петър Паунов. Направена е корекция – изправяне,  на около 200 м. от коритото на реката – до първата пасарелка на реката. Изградена е дига при залетия двор на една от къщите. Премахнати са наноси, отстранени са морени, които задръстват с боклук реката.\r\nВенцеслав ИЛЧЕВ", "date": "2017.12.19", "title": "Кюстендил: Приключили са укрепителните работи по река Бистрица, причинила щети при последното наводнение в района на село Гърляно"}
{"url": "http://www.focus-news.net/news/2017/12/19/2469029/obreshko-nechev-byuro-po-truda-veliko-tarnovo-petima-bezrabotni-sa-se-konkurirali-za-edno-myasto-prez-noemvri-pri-trima-za-predhodniya-mesets.html", "text": "Петима безработни лица са се конкурирали за едно работно място през ноември, като за предходния месец те са били трима. Това съобщи директорът на Дирекция „Бюро по труда“ - Велико Търново Обрешко Нечев на пресконференция, предаде репортер на Радио „Фокус“ – Велико Търново. Обявените свободни позиции за Великотърновска община са били 200, за община Елена – 24 и за Златарица – 6. \r\n„Заявените вакантни места на първичен пазар са 215, като 168 от тях са за лица без квалификация, 37 – за специалисти и 10 места за хора с работническа професия“, посочи още директорът на Бюрото по труда. Той припомни, че за насърчаване на заетостта има разкрити различни програми и мерки за заетост. По тях за миналия месец са работили общо 176 души. Освен това се изпълняват и различни механизми за ограничаване на младежката безработица. Благодарение на тях 14 млади човека са включени в схемата  „Обучения и заетост на младите хора“ от Оперативна програма „Развитие на човешките ресурси 2014-2020″, двама  по схемата „Младежка заетост“ и петима по схема „Обучения и заетост“.\r\nЛуиза ТРАНЧЕВА", "date": "2017.12.19", "title": "Обрешко Нечев, Бюро по труда - Велико Търново: Петима безработни са се конкурирали за едно място през ноември, при трима за предходния месец"}
{"url": "http://www.focus-news.net/news/2017/12/19/2469030/radio-svobodna-evropamakedoniya-sasht-i-es-osadiha-nasilieto-v-i-pred-albanskiya-parlament.html", "text": "Делегацията на ЕС в Тирана във вторник осъди насилието по време на протестите в и пред албанския парламент, случили се в понеделник, а остро порицание за насилието изрази и посолството на САЩ в Тирана, предава македонската редакция на „Радио свободна Европа“.\r\nДелегацията на ЕС твърди, че демократичните процеси следва да се провеждат по мирен път, независимо дали се отнасят до пленарно заседание или протест.\r\nОт посолството на САЩ заявиха, че подкрепят гражданското право на мирен протест, но че повреждането на публична собственост, хвърлянето димки и насилието в парламента са неприемливи. Те приканват всички партии да покажат сдържаност и да насърчат спокойствието.\r\nПревод и редакция:", "date": "2017.12.19", "title": "„Радио свободна Европа“(Македония): САЩ и ЕС осъдиха насилието в и пред албанския парламент"}
{"url": "http://www.focus-news.net/news/2017/12/19/2469031/burgas-dni-predi-koleda-vsichki-uchastnitsi-stignali-do-finala-na-obshtinskiya-konkurs-da-ukrasim-burgas-shte-poluchat-podaratsi.html", "text": "Дни преди Коледа всички участници, стигнали до финала на общинския конкурс  „Да украсим Бургас“, ще получат подаръци. Това съобщиха от пресцентъра на Община Бургас.\r\nИндивидуални награди сувенири от Общинско предприятие „Морски знаци“ и  ваучери за посещение на остров  Света Анастасия и археологически комплекс „Акве Калиде“ получават Ивайла Димитрова, Милен Мънев, Диана Бождерменова, Самира Душева, Николина Иванова.\r\nТе впечатлиха журито с прекрасни приказни аранжировки с елхички, коледни играчки снежни човечета, снежинки, еленчета и други тематични украси.\r\nМного добро настроение и усмивки създадоха блестящите и отрупани с играчки, светлини и декорации елхи, дворове, площадки и стаи в детските градини – „Златното ключе“, „Бургаско Детство“, „Златна рибка“, „Ханс Кр. Андерсен“ Здравец“, „Вълшебство“,“Детелина“, „Слънце“,“Моряче“, „Брезичка“,“Коледарче“- кв. Лозово и „Раковина“.\r\nПоздравления и награди за участието си ще получат всички обявени по-горе детски заведения.\r\nЧаст от тях са отличени в категория за оригинална външна украса, а останалите в  категория за оригинална вътрешна украса.\r\nНаграда ще има и за „Защитеното  жилище за хора в риск“  на ул. „Поп Грую“ №45. И тази  година  социалното заведение се включи с ентусиазъм и много добро настроение в конкурса.\r\nВсички отличени могат да получат подаръците си след 20 декември в Пресцентъра на Община Бургас./media@burgas.bg/\r\nЗа поредна година надпреварата „Да украсим Бургас“ показа, че независимо от стила на украсата  –  от ръчно изработени свещници и венци, мащабни фигури на коледни герои, през снежен интериор от естествени материали, дървени шейни и фенери, до бляскава феерия от цветове, празниците са най-светли, когато са споделени.", "date": "2017.12.19", "title": "Бургас: Дни преди Коледа всички участници, стигнали до финала на общинския конкурс „Да украсим Бургас“, ще получат подаръци"}
{"url": "http://www.focus-news.net/news/2017/12/19/2469032/reuters-hasan-rouhani-zayavi-che-donald-tramp-ne-mozhe-da-prichini-razpadaneto-na-yadrenata-sdelka.html", "text": "Президентът на Иран Хасан Роухани заяви, че неговият американски колега Доналд Тръмп не може да причини разпадането на иранската ядрена сделка, сключена с петте постоянни членки на Съвета за сигурност на ООН и Германия, предава Reuters.\r\n“Ядрената сделка няма да се разпадне... Тези, които се надяват, че Тръмп ще я развали, грешат“, заяви той, в изказване, излъчено директно по държавна иранска телевизия.\r\nАгенция „Фокус“ припомня:\r\nПрез октомври, Тръмп отказа да сертифицира, че Иран спазва ангажиментите си, поети с подписването на Съвместния всеобхватен план за действие (СВПД) за иранската ядрена програма през 2015 година. Неговото решение задейства процедура в Конгреса (долната камара на парламента) на САЩ, според която той има 60-дневен срок да реши дали да върне действието на санкциите срещу Техеран.\r\nПревод и редакция:", "date": "2017.12.19", "title": "Reuters: Хасан Роухани заяви, че Доналд Тръмп не може да причини разпадането на ядрената сделка"}
{"url": "http://www.focus-news.net/news/2017/12/19/2469033/smolyan-v-obshtinata-shte-badat-vracheni-nagradite-sportist-na-obshtina-smolyan-za-2017-g-trenyor-na-obshtina-smolyan-za-2017-g-i-sportist-na-grazhdanite.html", "text": "На 20 декември, сряда, от 11.00 часа в зала 247 на Община Смолян ще бъдат връчени наградите \"Спортист на община Смолян за 2017 г.\", \"Треньор на община Смолян за 2017 г.\" и \"Спортист на гражданите\". Това съобщиха от пресцентъра на Община Смолян.", "date": "2017.12.19", "title": "Смолян: В Общината ще бъдат връчени наградите \"Спортист на община Смолян за 2017 г.\", \"Треньор на община Смолян за 2017 г.\" и \"Спортист на гражданите\""}
{"url": "http://www.focus-news.net/news/2017/12/19/2469034/burgas-dve-novi-mezhdublokovi-prostranstva-v-kompleks-meden-rudnik-predlagat-usloviya-za-otdih-i-sport.html", "text": "Още две междублокови пространства в най-големия жилищен комплекс на Бургас бяха обновени и вече предлагат нови възможности за отдих, забавление и спорт на хора от всякаква възраст. Това съобщиха от пресцентъра на Община Бургас. Благоустроените зони се намират между блокове 440, 441, 442, 443, 444 и 446, 447, 448, 451, 452 на зона Б в ж.к. „Меден рудник“ и преобразяват до неузнаваемост района покрай ДГ „Морска звезда“ и СУ „Константин Петканов“. Те могат да се ползват както от децата, които учат там, така и от хората, живеещи в този гъсто населен район.\r\nНовите зони за отдих днес бяха символично открити с коледно тържество на децата от ДГ „Морска звезда“. Малките коледари зарадваха с песни и танци своите гости – зам.-кметът на Бургас Руска Бояджиева, директорът на общинска дирекция „Образование“ Веселина Таралова, инж. Димитър Бакалов като ръководител на проекта и директорът на ДГ „Морска звезда“ Сияна Желева.\r\nНовите пространства предлагат общо четири детски площадки, предназначени за деца до 3 и до 12 години и кътове за отдих за техните родители. За спортуващите също е помислено. За тях са обособени пет спортни площадки с места за игра на шах, тенис на маса, бадминтон, батут, въжен град и фитнес на открито с разнообразни уреди. Освен асфалт, алеите са облагородени с ефектни настилки от декоративни павета. Монтирани са нови елементи на градското обзавеждане – пейки, кошчета за отпадъци и беседки.\r\nСъществуващите зелени пространства са обновени и са създадени нови зелени площи с млада растителност. В зоната са приложени иновативни решения за оползотворяване на дъждовната вода за поливане. Поставено е енергоефективно улично и алейно осветление с цел повишаване сигурността и комфорта на жителите.\r\nОбновените зони са свързани с общ маршрут, преминаващ през всяко от тях, обединяващ велоалея, алея за ролери и пешеходна зона. По този начин е съчетано пешеходно, велосипедно и автомобилно движение, като е осигурена максимална безопасност за всички участници.\r\nОбособени са общо над 250 нови места за паркиране покрай СУ „Константин Петканов“, ДГ „Морска звезда“, новите площадки и близките жилищни блокове. Ремонтирани са прилежащите улици и тротоари, и са разположени подземни контейнери от градската система за сметосъбиране. При изпълнението на обекта са спазени всички изисквания за достъпност и безопасност.\r\nМеждублоковите пространства са облагородени като част от проекта на Община Бургас – „Осигуряване на балансирана градска среда в ЦГЧ, ж.к Възраждане и ж.р. Меден рудник“ – етап 1″, финансиран по Оперативна програма „Региони в растеж“.\r\nВ последните години Община Бургас преобрази няколко подобни междублокови пространства в комплексите „Възраждане“ и „Меден рудник“ като ги превърна в любими места за отдих, спорт и развлечение на жителите им. Подобно благоустрояване предстои и в зона „В“ на „Меден рудник“ – между блокове 492-493-494-495, както и в други жилищни райони на града.", "date": "2017.12.19", "title": "Бургас: Две нови междублокови пространства в комплекс „Меден рудник“ предлагат условия за отдих и спорт"}
{"url": "http://www.focus-news.net/news/2017/12/19/2469035/tsvetan-tsvetanov-pg-na-gerb-shte-predlozhi-na-utreshniya-predsedatelski-savet-na-narodnoto-sabranie-da-bade-glasuvana-v-plenarna-zala-otmyana-na-paragraf-6-ot-zakona-za-byudzheta-na-nzok.html", "text": "Проведох серия от разговори с цел да се неутрализират всички възможни спекулации, че български пациенти могат да бъдат оставени без лечение или лекарства. Това се посочва в позиция относно мораториума върху нови лекарства на предсетателя на ПГ на ПП ГЕРБ и зам.-председател на партията Цветан Цветанов, изпратена от пресцентъра на ПП ГЕРБ.\r\nПубликуваме пълния текст на позицията без редакторска намеса:\r\n\"В днешния ден проведох серия от разговори с председателите на всички парламентарни групи, с премиера Бойко Борисов и с министрите на здравеопазването и на финансите Кирил Ананиев и Владислав Горанов. Целта на разговорите беше да се неутрализират всички възможни спекулации, че български пациенти могат да бъдат оставени без лечение или лекарства. По време на разговорите стана ясно, че министърът на здравеопазването вече е готов със всички заповеди за създаването на 6 комисии, както и с Правилник за условията и реда за работата на комисиите за разпределение на скъпоструващите лекарства. По този начин вече е създадена цялата нормативна среда за работата на комисиите далеч преди края на годината. Затова изказвам благодарността на ПГ на ГЕРБ за организацията и готовността на здравния министър Кирил Ананиев и екипа му.\r\nВъпреки тази готовност и за да спрем всички спекулации, че онкоболни пациенти ще останат без лечение, от ПГ на ГЕРБ ще предложим на утрешния Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК. От ГЕРБ ще подкрепим предложението единствено при постигането на пълен политически консенсус от всички парламентарни групи и председателите им.\r\nПредложението на ПГ на ГЕРБ за отмяна на Параграф 6 от Закона за бюджета на НЗОК среща подкрепа от представителите на всички институции, с които разговарях днес, както и от председателите на ресорните парламентарни комисии. С всички тях постигнахме консенсус, че чувствителна тема като здравеопазването не бива да се използва за политически спекулации и за игра със страховете на българските пациенти.\r\nЦветан Цветанов\r\nПредседател на ПГ на ГЕРБ\".", "date": "2017.12.19", "title": "Цветан Цветанов: ПГ на ГЕРБ ще предложи на утрешния Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК"}
{"url": "http://www.focus-news.net/news/2017/12/19/2469036/afp-sauditska-arabiya-shte-registrira-byudzheten-defitsit-za-peta-poredna-godina.html", "text": "Според представения във вторник бюджет на Саудитска Арабия за 2018-а година, страната ще има бюджетен дефицит за пета поредна година – този път от 52 милиарда долара – заради ниските цени на петрола, предава AFP.\r\nПредвидените постъпления са около 208.8 милиарда долара, а разходите – 260.8 милиарда долара – което регистрира най-големия бюджетен дефицит в историята на Кралството, според официалните съобщения, предадени от държавните саудитски медии.\r\nПревод и редакция:", "date": "2017.12.19", "title": "AFP: Саудитска Арабия ще регистрира бюджетен дефицит за пета поредна година"}
{"url": "http://www.focus-news.net/news/2017/12/19/2469037/obshtestveniyat-savet-za-balgarite-v-chuzhbina-kam-vitseprezidenta-provede-parvata-si-sreshta.html", "text": "Първата си среща проведе Общественият съвет за българите в чужбина към вицепрезидента Илияна Йотова. Това съобщиха от прессекретариата на държавния глава. „Целта ни е да работим и да правим политика с нашите сънародници за България“, отбеляза вицепрезидентът. В Съвета участват представители на изпълнителната власт, водещи учени, политолози, университетски преподаватели, журналисти и общественици. \r\nРазисквана бе голяма група проблеми пред сънародниците ни – от представителството на нашите общности зад граница, изучаването на български език и българските учебни програми, до проблемите с българското гражданство. Амбицията е с общите усилия на институциите да бъде създаден регистър на българските организации в чужбина. \r\nЕдин от изводите на Обществения съвет е спешната необходимост от промяна в законодателството, отнасящо се до българите зад граница. Споделена бе тревогата от закриването на лекторати по български език във водещи европейски университети, за които се оказва, че дори няма задължителна нормативна база. \r\nНа срещата бе обсъден и въпросът за реализацията на студентите, които завършват висши учебни заведения със средства, отпуснати от държавата ни. „Ние не знаем къде са тези млади хора, по никакъв начин нямаме отношение към тях, а те са капацитет, който държавата може да използва“, изтъкна Илияна Йотова. \r\nОбщественият съвет ще заседава в пълния си състав веднъж месечно и ще поставя публично въпроси, касаещи българските общности. Ще продължи работа по стратегията от 2014 г., която няма развитие от приемането си досега.", "date": "2017.12.19", "title": "Общественият съвет за българите в чужбина към вицепрезидента проведе първата си среща"}
{"url": "http://www.focus-news.net/news/2017/12/19/2469038/spored-poslednoto-prouchvane-standarten-evrobarometar-povecheto-evropeytsi-smyatat-che-sastoyanieto-na-ikonomikata-e-dobro.html", "text": "Според последното проучване „Стандартен Евробарометър“, публикувано днес заедно с резултатите от специалното проучване на Евробарометър „Бъдещето на Европа“, повечето европейци смятат, че състоянието на икономиката е добро. Това съобщиха от Представителството на Европейската комисия в България. Подкрепата за еврото е на най-високото си равнище от 2004 г. насам в еврозоната и оптимизмът за бъдещето на ЕС надхвърля песимизма. \r\nЕто някои от ключовите резултати: \r\n-\tОптимизмът по отношение на състоянието на икономиката и подкрепата за еврото нарастват, като за първи път от началото на икономическата и финансова криза през 2007 г. европейците имат положително мнение за текущото състояние на европейската икономика (48%), отколкото негативно мнение (39 %). \r\n-\tДоверието в Европейския съюз остава високо, като в България процентното равнище е едно от най-високите (57%). \r\n-\tМиграцията е на челно място сред опасенията на европейците (39%), следвана от тероризма (38%). \r\n-\tПоложително мнение за Европейския съюз имат 75 % от европейците; 71 % от европейците мислят, че ЕС е „място на стабилност в един будещ тревога свят“. \r\nЕсенното издание на проучването „Стандартен Евробарометър“ (EB 88) за 2017 г. e проведено чрез интервюта на живо в периода 5—19 ноември 2017 г. Интервюирани са 33 193 души в държавите — членки на ЕС, и в страните кандидатки. \r\nСпециалното проучване (467) на Евробарометър „Бъдещето на Европа“ e осъществено чрез интервюта по телефона в периода 23 септември—2 октомври 2017 г. В държавите — членки на ЕС, са анкетирани 27 881 лица.", "date": "2017.12.19", "title": "Според последното проучване „Стандартен Евробарометър“ повечето европейци смятат, че състоянието на икономиката е добро"}
{"url": "http://www.focus-news.net/news/2017/12/19/2469039/ministar-nikolina-angelkova-v-sektor-turizam-nyama-bezrabotitsa-ima-neobhodimost-ot-kadri.html", "text": "В сектор „Туризъм“ няма безработица, има необходимост от кадри. Това каза пред журналисти министърът на туризма Николина Ангелкова, след като подписа споразумение за сътрудничество с УНСС, предаде репортер на Агенция „Фокус“. „Голяма част от интереса в сектор „Туризъм“ не е продиктуван от тези, които учат специалности като „Икономика на туризъма“ в УНСС или „Туризъм“ в Софийския университет. Много икономически специалности са свързани основно с реализация в сектора, така че тук не бих могла да коментирам има или няма спад към самата специалност, защото към сектора няма. Това е един от многото сектори, които страдат от липса на кадри и където няма безработица. Напротив, има необходимост от кадри. Само по последни данни на Световния съвет по туризъм в България има над 330 000 заети в сектора само за миналата година“, заяви Ангелкова. \r\n„За да могат да адресират това предизвикателство, което през последните години се наблюдава с недостига на кадри, знаете, че приехме Закона за трудовата мобилност и трудовата миграция и правилника за неговото прилагане. Опитът това лято показва, че имаме над 3200 заети сезонни работници от трети страни, като очакваме да има голям интерес и по време на предстоящия зимен сезон, както и започва да се подготвя и летният“, допълни тя. Според нея, когато говорят за средносрочни и дългосрочни цели, те залагат на образованието и пряката връзка на нуждите му с бизнеса. „Освен стажовете, които в момента се реализират, имаме много голяма необходимост от експертиза както на самите преподаватели, професори от университета, така и на студентите, които участват в наши проекти. За нас е много важно, когато имаме големи събития, освен експертизата на професорите, да ползваме и необходимостта от студентите да практикуват. Важно е да институционализираме това взаимодействие, за да може тези, които участват доброволно и помагат нашата дейност, след това да бъдат възнаградени по някакъв начин дали чрез платени стажове, дали чрез участие в наши проекти. Важно е да се стимулира активното включване на студентите в реалната практика и въпроси, които имаме в ежедневието на нашата работа“, каза още Николина Ангелкова.\r\nЛюба АЛЕКСИЕВА", "date": "2017.12.19", "title": "Министър Николина Ангелкова: В сектор „Туризъм“ няма безработица, има необходимост от кадри"}
{"url": "http://www.focus-news.net/news/2017/12/19/2469040/balgarskiyat-zdravosloven-snaks-rice-up-poluchi-dve-svetovni-nagradi-za-inovatsii.html", "text": "\"Rice UP!\" чипс със суперсемена зае първо място сред европейските иновативни продукти в надпреварата SIAL Innovation в рамките на SIAL JAKARTA, в което се включиха над 1100 участници от 27 страни. Това съобщиха от  фирмата . Чипсовете \"Rice UP!\" изпревариха на финала конкуренти от Англия, Франция и Русия, селектирани сред 37 топ иновативни продукти от международното жури.\r\n\"Това е още едно признание на световен форум за качеството и иновативността на здравословните снаксове \"Rice UP!\", посочи Мая Герасимова, търговски и маркетинг директор на „НУХЕЛТ“ АД, която получи грамотата от Ксавиер Терлет, основател и президент на XTC World Innovation, на гала церемония по награждаването, „Журито оцени високо вкусната здравословна комбинация от пълнозърнест кафяв ориз, супер семена и зехтин, веган продукт без глутен, без пържене, който следва най-новите световни тенденции за здравословно хранене“.\r\n\"Rice UP!\" чипс със супер семена се класира на финала и на конкурса SEAL Middle East в Абу Даби, в силната конкуренция на 110 иновативни продукта от 5-те континента.\r\nВисокото признание дойде само няколко дни след като младата българска компания „НУХЕЛТ“, производителят на здравословни снаксове от кафяв ориз с бранда \"Rice UP!\" навърши 1 година, в която успя за „завладее света“. Днес освен ясно изразено присъствие на българския пазар, продуктите са достигнали до 6-те континента, а износът е в над 40 държави.\r\nУспехите на продукта се дължат на иновативността, признават експерти. \"Rice UP!\" е комбинация от пълнозърнест кафяв ориз, супер семена и зехтин, който следва най-новите световни тенденции за здравословно хранене. Това е единственият оризов чипс на европейския пазар, който се произвежда от цели зърна пълнозърнест ориз, а не по обичайната практика да се използват оризови пелети. По този начин стъпката от чистата суровина до крайния продукт е само една и здравословните ползи на оризовото зърно са съхранени в най-голяма степен.", "date": "2017.12.19", "title": "Българският здравословен снакс \"Rice UP!\" получи две световни награди за иновации"}
{"url": "http://www.focus-news.net/news/2017/12/19/2469041/ministarat-na-vatreshnite-raboti-i-predsedatelite-na-sindikalnite-organizatsii-v-mvr-podpisaha-kolektiven-trudov-dogovor.html", "text": "Ръководството на МВР заедно със синдикалните организации работихме заедно за подобряване работата на министерството и в името на това колегите да се чувстват по-добре, по-спокойни и по-мотивиран при изпълнение на служебните си задължения. Това каза министърът на вътрешните работи Валентин Радев, след като заедно с председателите на седемте синдикални организации на служителите в МВР положиха подписи под колективен трудов договор, съобщиха от пресцентъра на МВР. Той отново подчерта, че в съвместната работа, включително и в рамките на Съвета за социално партньорство, винаги е търсен баланс, благодарение на който стъпка по стъпка се постига общата цел за устойчиви резултати в работата на министерството и за повишаване на доверието на гражданите към институцията. „Опитахме се да отговорим на всички справедливи искания, поставени от синдикалните организации. С тяхна подкрепа реализирахме бързи стъпки за преодоляване на редица съществуващи проблеми“, заяви вътрешният министър и припомни, че правителството отпусна над 17 млн. лева за изплащане на неосигурено униформено облекло. Той изрази надежда, че служителите чувстват подкрепата на ръководството и на синдикалните организации и допълни, че се работи и по ред подобни, важни за тях въпроси, сред които и повишаване на месечните възнаграждения. Освен това, за първи път в последните 10 години са осигурени и допълнителни средства в края на годината в размер на 480 лева на служител. „Важно е да срещнем разбирането на хората, че служителите на МВР работят в риск и заслужават подобряване на условията на труд“, посочи още министър Радев и изрази задоволство от отчетения ръст в доверието към полицията: Това е общата ни цел, да предоставяме сигурност на гражданите, подобрявайки работата на Министерството на вътрешните работи и доверието на гражданите.\r\nОбщите ни усилия дадоха резултат. Колективният трудов договор, който гарантира защитата на социалните права на служителите за следващите две години, е сред постиженията на социалния диалог – отчетоха представителите на синдикалните организации години. \r\nСлед подписването на колективния трудов договор в МВР се състоя извънредно заседание на Съвета за социално партньорство, под председателството на заместник-министъра на вътрешните работи Стефан Балабанов. Присъстваха административният секретар на МВР Бойко Славчев, директори и служители на административни дирекции  и представители на седемте синдикални организации в МВР - Синдикалната федерация на служителите в МВР, Националния синдикат на гражданската администрация в МВР, Сдружение „Синдикат на служителите в МВР”, Сдружение синдикален алианс „Сигурност”, Сдружение „Национален синдикат на пожарникарите и спасителите „Огнеборец”, Националния полицейски синдикат и Национален синдикат „Полиция” – Хасково. \r\nЧленовете се обединиха около принципа за равно разпределение между всички служители на МВР, с изключение на тези по параграф 70 по ЗМВР, за сумата от 55 млн. лева, която представлява увеличение на разходите за персонал в бюджета на МВР за 2018 г. Тази сума да бъде включена в основните месечни възнаграждения на служителите на МВР от януари 2018 г. - е мнението, което ще бъде представено пред политическото ръководство на МВР.", "date": "2017.12.19", "title": "Министърът на вътрешните работи и председателите на синдикалните организации в МВР подписаха колективен трудов договор"}
{"url": "http://www.focus-news.net/news/2017/12/19/2469042/kmetat-na-karlovo-d-r-emil-kabaivanov-2017-godina-beshe-interesna-raznoobrazna-i-mnogo-uspeshna.html", "text": "2017 година беше интересна, разнообразна и много успешна за Карлово. Това каза в интервю за предаването „Часът на Карлово“ на Радио „Фокус”-Пловдив кметът на Карлово д-р Емил Кабаиванов. „По оперативна програма „Региони в растеж” започнахме обновяването на 6 основни улици в града, а месец януари започваме изграждането на втория етап от пешеходната зона. Освен това, даваме възможност на всички, които желаят да спортуват, да правят това близо до мястото където живеят, работят  или учат, като  изграждаме 5 нови спортни площадки в карловските училища”, добави кметът на Карлово. \r\nТой отбеляза, че в общината се изграждат и много нови площадки в детските градини. По този начин децата от най-ранна възраст имат възможност да спортуват, да играят при добри, безопасни условия и да се развиват физически и умствено. Според карловския кмет това е една програма, по която общината работи много добре. Това е коствало две години подготвителен период, кандидатстване, определяне на изпълнители, екипи, контроли. „Доста сложна работа, но всичко си заслужава, когато резултатът е добър за града”, каза Кабаиванов. Той посочи и резултатите от капиталовата програма на общината, по която също имат успехи. По нея се облагородяват кметствата извън общинския център Карлово. \r\n„В 9 кметства сменяме повече от 30 км. водопроводи и изграждаме изцяло нов път върху съществуващия, който е изграждат преди 60 години. Това е най-натовареният път в посока Карлово, Дъбене, Огняново, Климент, Каравелово, Богдан, Московец”, посочи Кабаиванов. Това е един район, в който живеят над 10 000 жители на община Карлово и път, по който ежедневно хората пътуват до общинския център. Това е и връзката с републиканския път II – 64 Карлово – Пловдив. През тази година започна и реконструкцията на пътя Карлово – Баня. Отсечката не е била реконструирана близо 56 години.\r\nКметът на Карлово се надява следващата година да бъде още по-успешна и още по-наситена с работа.\r\nЦветана ТОНЧЕВА", "date": "2017.12.19", "title": "Кметът на Карлово д-р Емил Кабаиванов: 2017 година беше интересна, разнообразна и много успешна"}
{"url": "http://www.focus-news.net/news/2017/12/19/2469043/kyustendil-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в областта. Това съобщи за Радио „Фокус” – Кюстендил дежурният в Областно пътно управление – Кюстендил. В равнините части пътните настилки са сухи, а във високопланинските райони – мокри и хлъзгави. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2017.12.19", "title": "Кюстендил: Проходими при зимни условия са пътищата в областта"}
{"url": "http://www.focus-news.net/news/2017/12/19/2469044/prof-stati-statev-godishno-v-unss-se-diplomirat-nad-100-bakalavri-i-okolo-50-60-magistri-v-oblastta-na-turizma.html", "text": "Що се отнася до УНСС, имаме специалност „Икономика на туризма“ както на български, така и на английски език, както и две магистратури в областта на туризма. Годишно произвеждаме някъде над 100 бакалаври и около 50-60 магистри. Това каза пред журналисти ректорът на УНСС проф. Стати Статев, след като подписа споразумение за сътрудничество с Министерството на туризма, предаде репортер на Агенция „Фокус“. „Мисля, че основната част от тях остават да работят в страната по данни НОИ. Въобще една голяма част от нашите кадри остават да работят в страната, поради силната връзка, която имаме пряко с големите фирми в България и с всички през четирите официално признати работодателски организации, с които имаме сключени договори. Разбрали сме, че да отворим взаимодействието си с Министерството на туризма не само към специалността „Икономика на туризма“ и водените от нея магистратури, а към всички наши студенти, които проявяват интерес“, заяви проф. Статев. По думите му имат възможности за това, както през Студентския съвет на УНСС, така и чрез университетския съвет за кариерно развитие. „Става въпрос за едно по-сериозно институционално обвързваме. Защо да не проведем, ако не цялото, поне една част от мероприятието със Световната търговска организация през ноември месец“, каза още ректорът на УНСС.\r\nЛюба АЛЕКСИЕВА", "date": "2017.12.19", "title": "Проф. Стати Статев: Годишно в УНСС се дипломират над 100 бакалаври и около 50-60 магистри в областта на туризма"}
{"url": "http://www.focus-news.net/news/2017/12/19/2469045/plovdiv-otkrivat-ofitsialno-rekonstruiraniya-pat-karlovo-banya-na-22-dekemvri.html", "text": "Откриват официално реконструирания път Карлово – Баня в петък /22 декември/. Това съобщи в интервю за предаването „Часът на Карлово“ на Радио „Фокус”-Пловдив кметът на Карлово д-р Емил Кабаиванов. По думите му реконструирани са близо10 км от пътя, който 56 години е виждал основен ремонт. „Пътят е републикански и ремонтът се осъществи с подкрепата на централната власт и лично на министър-председателя, защото знаете, че в България, когато нещо тръгне така да не се случва, обикновено търсим него”, посочи карловският кмет.\r\nПътната отсечка вече е обновена, с три слоя нов асфалт, с нова маркировка. В момента се извършват довършителни работи по нея. „Това ще донесе радост на шофьорите, но още отсега искам да ги предупредя и да ги призова да карат с разрешена скорост, защото обновеният път е радост за очите, но и една потенциална опасност за повече произшествия”, каза кметът Кабаиванов. Той добави, че от Агенция Пътна инфраструктура са уверили, че по отсечката ще бъдат поставени и камери за следене на скоростта.\r\nЦветана ТОНЧЕВА", "date": "2017.12.19", "title": "Пловдив: Откриват официално реконструирания път Карлово – Баня на 22 декември"}
{"url": "http://www.focus-news.net/news/2017/12/19/2469046/veliko-tarnovo-basketbolistite-na-su-dimitar-blagoev-svishtov-se-varnaha-s-pobedi-ot-turnir-mezhdu-uchilishta-na-rumaniya-i-balgariya.html", "text": "Баскетболистите на СУ „Димитър Благоев“- Свищов се върнаха с победи от турнир между училища на Румъния и България. Те се включиха в състезание в град Александрия, Румъния, съобщиха от пресцентъра на Община Свищов. Под ръководството на учителите по физическо възпитание Николай Николов и Милен Божанов, момичетата на възраст 13 години извоюваха второ място, а 14-годишните момчета станаха първенци на турнира. Заслужено спечелвайки призовото първо място, българските момчета се поздравиха и с купата на приятелството, символ на добрите взаимоотношения между българското и румънското училища. Турнирът в румънския град се отличи с игра на високо ниво и много оспорвани битки. Гостите от Свищов се радваха на гостоприемство и топло отношение от страна на румънските домакини.\r\nПредставителите и на двете страни са уверени, че това е едно добро начало на бъдеща съвместна работа и обмяна на опит, в името на развитието и успеха на децата от двете страни на река Дунав.", "date": "2017.12.19", "title": "Велико Търново: Баскетболистите на СУ „Димитър Благоев“-Свищов се върнаха с победи от турнир между училища на Румъния и България"}
{"url": "http://www.focus-news.net/news/2017/12/19/2469047/zam-ministar-zornitsa-rusinova-blagoevgrad-e-edna-ot-obshtinite-s-izklyuchitelno-aktivna-sotsialna-deynost.html", "text": "Благоевград е една от общините, които имат изключително активна социална дейност. Това заяви по време на визитата си в Благоевград заместник-министърът на труда и социалната политика Зорница Русинова, съобщиха от пресцентъра на Община Благоевград. Русинова бе посрещната в Благоевград от заместник-кмета по култура и хуманитарни дейности Христина Шопова и двете заедно посетиха Центрове за настаняване от семеен тип. Те зарадваха потребителите с предколедни подаръци.\r\nПри посещението си в Благоевград, Зорница Русинова подчерта напредъка на Общината в социалната сфера, през последните години, и благодари за качествените услуги, които се предлагат в областния център.  Тя заяви , че очаква през 2018 година Програмата „Личен асистент“ , която се предоставя като услуга на над 42 хил. души, да продължи.\r\nОт своя страна заместник-кметът на Благоевград Христина Шопова благодари за добрата съвместна работа между Общината и министерството на труда и социалната политика. „Стараем се да предлагаме качествени социални услуги и ще продължим да надграждаме започнатото“, категорична бе Христина Шопова.\r\nПо време на визитата в ЦНСТ-та, потребителите получиха пакети с лакомства.", "date": "2017.12.19", "title": "Зам.-министър Зорница Русинова: Благоевград е една от общините с изключително активна социална дейност"}
{"url": "http://www.focus-news.net/news/2017/12/19/2469048/tass-prezidentat-na-yuzhna-koreya-predlozhi-na-sasht-da-otlozhat-voennite-ucheniya-predi-olimpiadata-v-pyonchan.html", "text": "Президентът на Южна Корея Мун Чже-ин заяви, че е предложил на САЩ да отложат провеждането на съвместни военни учения, за да намалят напрежението преди Олимпиадата в южнокорейския зимен курорт Пьончан, която ще се проведе в периода между 9 и 25 февруари 2018 година. Той съобщи това по време на телевизионно интервю за американска телевизия, предава ТАСС.\r\n„Южна Корея и САЩ могат да разгледат възможността за отлагане на ученията“, заяви корейският държавен глава. „Направих такова предложение на САЩ и в момента те го разглеждат. Но всичко зависи от това, как ще се държи Северна Корея“.\r\nГоворейки за значението, което Сеул придава на Игрите, президентът подчерта, че републиката иска „да изпрати послание за мир към света, чрез Олимпиадата“. „Чуждестранните гости (на Южна Корея) не трябва да се безпокоят за своята сигурност. Не мисля, че Северна Корея ще предприеме опит да осуети Олимпийските игри“, подчерта Мун.\r\nСъщо така, той допусна възможността националният отбор на Северна Корея да се присъедини към Игрите „в последния момент“ преди откриването им.\r\nЗимните олимпийски игри ще се проведат в окръг Пьончан, на 80 километра от границата със Северна Корея, от 9 до 25 февруари, а Параолимпиадата – от 9 до 19 март.\r\nПо-рано редица южнокорейски медии съобщиха, че Сеул и Вашингтон обсъждат възможността за отлагането на ежегодните военни маневри Foal Eagle за периода след Олимпиадата. В тях трябва да вземат участие всички родове войски. Обичайно те се провеждат в периода февруари-март, което съвпада с периода на провеждането на Олимпийските и Параолимпийските игри. В последните години в маневрите Foal Eagle взимат участие от 200 до 300 хиляди военнослужещи и към тях се привлича американско стратегическо въоръжение.\r\nПревод и редакция:", "date": "2017.12.19", "title": "ТАСС: Президентът на Южна Корея предложи на САЩ да отложат военните учения преди Олимпиадата в Пьончан"}
{"url": "http://www.focus-news.net/news/2017/12/19/2469049/stara-zagora-obsazhdaha-demografskata-kriza-v-grada.html", "text": "Промяната на негативните тенденции в демографското развитие на България обсъдиха в Община Стара Загора представители на различни институции свързани с проблема. Това съобщиха от Община Стара Загора. В дискусията се включиха зам.-кметът Иванка Сотирова, зам.-областният управител Петя Чакърова, директори на професионални гимназии, представители на АРИР, Областна служба „Земеделие“, Клуб на работодателя, Търговско-промишлена палата. Българска стопанска камара, Бюрото по труда и др.\r\nМодератор на срещата бе Сезгин Бекир, докторант към Института за изследване на населението и човека при Българската академия на науките (БАН).\r\n„Темата, която ще обсъждаме, е важна и интересна. Дано се преборим с демографската криза, колкото и трудно да е това“, каза при откриване на срещата Иванка Сотирова, зам.-кмет на Община Стара Загора.\r\nСезгин Бекир обяви, че с Постановление на Министерски съвет от 8 декември 2016 г.  на БАН и на министъра на труда и социалната политика е възложено да предложат мерки за преодоляване на демографската криза в България. \r\nПрез 2018 г. предстои актуализиране на Националната стратегия за демографско развитие. От БАН ще предложат обширен доклад за преодоляване на демографската криза в България. Той ще е свързан с конкретни мерки за промяна на негативните тенденции в демографското развитие по отношение на ключовите процеси, засягащи възпроизводството на населението и формирането на съвременната демографска картина: раждаемост, смъртност, (вътрешни/външни) миграции. \r\nЩе бъдат предложени и сценарии за развитието на населението в средносрочна перспектива с акцент върху измененията в числеността на работната сила; мерки за оптимизиране на демографското възпроизводство, които са основани на изготвените научни анализи и прогнози, засягащи демографското състояние и прогнозираните развойни тенденции в страната.\r\nПо думите на Сезгин Бекир при анализа се е стигнало до обособяването на проблематични групи. Те са свързани с младата работна  сила, която включва младежи между 16 и 34 години, разделени в две категории – с по-високо образование и  с основно или по-ниско образование, както и в две възрастови групи от 16 до 24 години и от 24 до 34 години. \r\n„Ако се генерират идеи за промяна на нормативната уредба, ние ще ги предложим в мерките“, обеща Сезгин Бекир.\r\nУчастниците в срещата попълниха и анонимна анкета с въпроси свързани с проблемите на демографската криза и преодоляването и у нас.", "date": "2017.12.19", "title": "Стара Загора: Обсъждаха демографската криза в града"}
{"url": "http://www.focus-news.net/news/2017/12/19/2469050/blagoevgrad-okrazhnata-prokuratura-predade-na-sad-dvama-shofyori-predizvikali-katastrofi-s-choveshki-zhertvi.html", "text": "Окръжна прокуратура – Благоевград внесе обвинителни актове срещу двама шофьори – Р.Б. и Х.Д., предизвикали пътно-транспортни произшествия, довели до отнемане на човешки живот и телесни повреди на пътници. Това съобщиха от пресцентъра на Апелативна прокуратура-София.\r\nОколо 2 часа през нощта на 11.06.2016 г., обвиняемият Р.Б. управлявал лек автомобил „Опел Вектра“. В участъка на пътя между гр. Гоце Делчев и с. Дъбница той нарушил установените в Закона за движението по пътищата правила. Шофьорът се движил с превишена скорост от 130 км./ч., при максимално разрешена 90 км./ч. за ППС извън населено място. Той изгубил контрол върху управлявания от него автомобил при навлизане в десен завой, вследствие на което излязъл от пътното платно. В резултат на допуснатото от Р.Б. пътно-транспортно произшествие била причинена смъртта на едно лице и средна телесна повреда на друг пострадал. \r\nДругият обвиняем – Х.Д., на 13.12.2016 г., при управление на лек автомобил „Фолксваген Голф“, движейки се от гр. Сандански за гр. Мелник, в района на мост „Макензи“, предизвикал катастрофа, в резултат на която причинил смъртта на Х.Л. и средна телесна повреда на Т.Л., пътували в неговата кола. \r\nКато участник в движението шофьорът Х.Д. не се съобразил с пътния знак и преминал през стеснен участък на пътя – мост „Макензен“, по който бил навлязъл друг лек автомобил. При избиране скоростта на движение от 69,5 км./ч. обвиняемият Х.Д. не отчел конкретните условия на видимост – опасен завой надясно, а също така не намалил скоростта, за да пропусне насрещно движещото се друго пътно превозно средство. \r\nПредстои насрочване на съдебните заседания по внесените от прокуратурата обвинителни актове.", "date": "2017.12.19", "title": "Благоевград: Окръжната прокуратура предаде на съд двама шофьори, предизвикали катастрофи с човешки жертви"}
{"url": "http://www.focus-news.net/news/2017/12/19/2469051/afp-oon-shte-podnovi-dostavkite-na-humanitarnata-pomosht-za-siriyskata-opozitsiya.html", "text": "Съветът за сигурност на ООН във вторник гласува за подновяване на трансграничните хуманитарни доставки в контролираните от опозицията части на Сирия, но Русия, Китай и Боливия се въздържаха в гласуването по проекторезолюцията, предава AFP.\r\nРусия поиска промени в начина на провеждане на хуманитарната операция, която доставя помощи за опозицията по канали от Турция и Йордания, без позволението на сирийското правителство в Дамаск.\r\nПревод и редакция:", "date": "2017.12.19", "title": "AFP: ООН ще поднови доставките на  хуманитарната помощ за сирийската опозиция"}
{"url": "http://www.focus-news.net/news/2017/12/19/2469052/stara-zagora-malchugani-ot-detski-gradini-v-grada-zaradvaha-s-koledni-programi-detsa-i-vazrastni.html", "text": "Малчугани от детски градини в Стара Загора зарадваха с коледни програми деца и възрастни. Това съобщиха от Община Стара Загора. Възпитаници от Детска градина № 6 „Камбанка“ гостуваха на Дневния център за деца с увреждания в Стара Загора.\r\nТе зарадваха домакините с празнична Коледна програма. Виктория, Никола, Кристианна и Мадлен от втора група поздравиха всички със стихотворението „Коледен сняг“, а децата от четвъртите подготвителни групи представиха драматизацията „Коледно пътешествие“. Спектакълът завърши с песента „Коледна фея“.\r\nДиректорите на Дневния център Гергана Тодорова и на ДГ № 6 „Камбанка“ Росица Стоянова поздравиха участниците в тържеството и пожелаха на всички светли и щастливи Коледни празници. \r\nОбщинска администрация пък зарадваха децата от детска градина №29 „Славейче“.  \r\nМалките момчета и момичета поздравиха зам.-кмета Иванка Сотирова и експерти от отдел „Образование“  със специален Коледен танц. Малчуганите демонстрираха и забележителни умения в изпълнението на един от най-ритмичните и атрактивни танци-джайв. \r\nНакрая те сурвакаха общинарите с пожелания за здраве и късмет, мир и берекет.", "date": "2017.12.19", "title": "Стара Загора: Малчугани от детски градини в града зарадваха с коледни програми деца и възрастни"}
{"url": "http://www.focus-news.net/news/2017/12/19/2469053/spetsializiraniyat-sad-dade-hod-na-deloto-za-atentata-v-sarafovo.html", "text": "Специализираният съд даде ход на делото за атентата на летище Бургас, предаде БНР. Днес се проведе разпоредителното заседание и съдът насрочи открито заседание за 17-и януари.\r\nПри атентата на летището през юли 2012 година загинаха петима израелски граждани и българският шофьор на автобуса, а 37 души бяха ранени.", "date": "2017.12.19", "title": "Специализираният съд даде ход на делото за атентата в Сарафово"}
{"url": "http://www.focus-news.net/news/2017/12/19/2469054/dobrich-napredak-se-otchita-v-obrazovatelna-integratsiya-na-uchenitsi-ot-obshtina-kavarna.html", "text": "В заседателната зала на Община Каварна се проведе информационна кампания за образователна интеграция на ученици от етнически малцинства с представители на заинтересовани страни от община Каварна и региона: представители на местни власти, учители и директори на училища, родители, ученици, обществени организации и граждани.Това съобщиха от пресцентъра на Общината. Дейностите за образователна интеграция се осъществяват от партньорски екип: Община Каварна, СУ “Стефан Караджа“,  ОУ “Йордан Йовков“, ОУ “Братя Миладионови“ – гр. Каварна, ОУ “Св. св. Кирил и Методий“, с. Белгун, НУ “Христо Ботев“, с. Септемврийци, в границите на проект по Договор №BG05M2OP001-3.2015-002-0363 „Приеми ме - интерактивен модел за образователна интеграция на ученици от етнически малцинства“.\r\nПроектът се изпълнява по схемата за безвъзмездна финансова помощ №BG05M2OP001-3.2015-002 „Образователна интеграция на учениците от етническите малцинства и/или търсещи или получили международна закрила“, Приоритетна ос: 3 „Образователна среда за активно социално приобщаване“ на Оперативна програма «Наука, образование и интелигентен растеж» (2014 -2020). Бенефициент на проекта е сдружение „Център за образование, култура и екология 21“.\r\nПо проекта се провеждат мерки за социално приобщаване чрез образователна интеграция на ученици от етнически малцинства и включване на родители в образователния процес. Участници в проекта са  334 ученици и 142 родители от училищата-партньори в община Каварна.\r\nДейностите  в проекта предлагат образователни услуги и ресурси за: допълнително обучение по български език за учениците, за които българският език не е майчин език; съхраняване и развиване на културната идентичност на учениците в условията на мултикултурна образователна среда, работа с родителите за разясняване ползите от образователната и социалната интеграция. \r\nВ границите на проекта се осъществяват интересни междуучилищни форми: Пътуваща изложба “Моят свят“, Интерактивна детска книга „Живи традиции“ по фолклорни мотиви /предания, легенди, съчинения, рисунки/; Фестивал на изкуствата, занаятите и спорта “Цветна дъга“. С финансови средства на проекта са закупени дидактически материали – учебни помагала, образователни игри, тетрадки, материали за изобразителна дейност, спортни екипи и пособия за спорт, електронни дидактически средства за интерактивно обучение – лаптопи, скенери, проектори, екрани на обща стойност -35584,44 лева. Материалите се ползват от участниците в проекта по предназначението им.\r\nПроектът е с продължителност 20 месеца –01 март 2017 до 01 ноември 2018 г.", "date": "2017.12.19", "title": "Добрич: Напредък се отчита в образователна интеграция на ученици от община Каварна"}
{"url": "http://www.focus-news.net/news/2017/12/19/2469055/varna-normalizirano-e-dvizhenieto-po-pat-iii-208-dalgopol-komunari.html", "text": "Нормализирано е движението по път III-208 Дългопол – Комунари. Това съобщиха от пресцентъра на Агенция \"Пътна инфраструктура\".", "date": "2017.12.19", "title": "Варна: Нормализирано е движението по път III-208 Дългопол – Комунари"}
{"url": "http://www.focus-news.net/news/2017/12/19/2469056/deputati-ot-komisiyata-po-vanshna-politika-i-ot-komisiyata-po-evropeyski-vaprosi-se-sreshtnaha-s-glavniya-pregovaryasht-za-izlizane-na-velikobritaniya-ot-es-mishel-barnie.html", "text": "Народните представители от Комисията по външна политика и от Комисията по европейски въпроси и контрол на европейските фондове се срещнаха с главния преговарящ за излизане на Великобритания от ЕС Мишел Барние. Това съобщиха от пресцентъра на Народното събрание. Преговорите, свързани с излизането на Великобритания от ЕС, ще бъдат по-интензивни по време на Българското председателство на Съвета на ЕС. Това бе общото мнение на участниците в срещата. \r\nГлавният преговарящ за излизане на Великобритания от ЕС Мишел Барние информира народните представители за хода на преговорите и подчерта, че са постигнати договорености по основните условия на процеса. Можем да започнем поетапно втората и третата част от този процес, като се очаква Съветът на министрите на ЕС в края на януари 2018 г. да даде своето съгласие по директивите на преходния период, уточни той. \r\nЦелта ни е до октомври 2018 г. да поставим на масата на преговорите решенията, свързани с излизането на Великобритания от ЕС, като се предвижда да бъде подготвена и политическа декларация за бъдещите отношения, посочи Мишел Барние. Споразумението за излизане на Великобритания от ЕС ще трябва да бъде одобрено от всички страни-членки и ратифицирано от техните национални парламенти, добави той. \r\nПредседателят на Комисията по външна политика Джема Грозданова изрази надежда през следващата година, когато България е председател на Съвета на ЕС, да има сериозен напредък по преговорите за оттегляне на Великобритания. Оценяваме постигнатото до момента като добро начало и се надяваме във втората половина на 2018 г. вече да имаме разговори с Великобритания по нашите двустранни отношения, а не само по трите елемента, за които говорим във връзка с Брекзит, посочи тя. \r\nВеликобритания излиза по чл. 50 от Договора за функциониране на ЕС през март 2019 г., но иска преходен период от две години, в който ще продължи да изпълнява, поетите си ангажименти към ЕС, подчерта Джема Грозданова. Според нея на преден план стои въпросът дали всички условия, които бъдат договорени, ще удовлетворяват отделните държави и дали националните парламенти ще ратифицират договора. \r\nПредседателят на Комисията по европейски въпроси и контрол на европейските фондове Кристиан Вигенин посочи, че Народното събрание разчита, както и досега, главният преговарящ на ЕС да продължи активния обмен на информация с националните парламенти. Като се има предвид, че въпросите на Брекзит са от особена важност за гражданите на ЕС, а националните парламенти са техни представители, ние наистина ще посветим това време на активни дискусии в рамките на парламентарното измерение на председателството, подчерта той. Знаем, че интензивността на преговорите за излизане на Великобритания ще нарасне и ще навлезе в по-големи детайли в следващите шест месеца, затова разчитаме на засилен диалог с вас, обърна се Кристиан Вигенин към Мишел Барние. За нас е важно какви ще бъдат вашите следващи стъпки и какво ние като парламентаристи бихме могли да направим, за да подпомогнем този процес, добави председателят на Комисията по европейски въпроси и контрол на европейските фондове.", "date": "2017.12.19", "title": "Депутати от Комисията по външна политика и от Комисията по европейски въпроси се срещнаха с главния преговарящ за излизане на Великобритания от ЕС Мишел Барние"}
{"url": "http://www.focus-news.net/news/2017/12/19/2469057/glavniyat-pregovaryasht-na-evropeyskata-komisiya-za-brekzit-mishel-barnie-imame-4-vazhni-stapki-po-brekzit-v-balgarskoto-predsedatelstvo-na-saveta-na-es.html", "text": "По време на Българското председателство на Съвета на ЕС трябва да направим четири важни стъпки по Брекзит и затова разчитаме силно на вас да поддържате общата европейска линия в преговорите. Това каза главният преговарящ на Европейската комисия за Брекзит Мишел Барние пред заместник министър-председателя по правосъдната реформа и министър на външните работи Екатерина Захариева, съобщиха от пресцентъра на Министерството на външните работи. Стъпките са подготовка на директиви за преговорите по преходния период, изготвяне на проект на договора за оттегляне на Обединеното кралство от ЕС, даване на мандат на Комисията да преговаря с Лондон за преходния период и изработване на обща позиция по бъдещите отношения на ЕС с Великобритания. \r\n„Можете да разчитате на нас. Тук сме, за да помогнем”, отвърна министър Захариева и допълни колко важен е този въпрос за България, над 100 000 от чиито граждани живеят и работят в Обединеното кралство. \r\nДвамата се съгласиха, че зад водените от Комисията преговори трябва да стои солиден консенсус между 27-те държави-членки на ЕС, на основата на доверие към главния преговарящ.   \r\nМинистър Захариева информира подробно госта си за приоритетите на Българското председателство и конкретно за вижданията на България относно европейската перспектива на Западните Балкани. „Ако Европейският съюз пренебрегне този регион, в него ще доминират други сили, които ще го дестабилизират. Ще ни струва много повече да се борим с това, отколкото да разработваме сега конкретни проекти там”, подчерта тя. „Такива проекти трябва да касаят не само свързаността на шестте страни помежду им и с ЕС, но най-вече младото население в тях. Правителствата и хората в тези страни са наистина мотивирани за реформи, нека не убиваме този стремеж”, призова министър Захариева.", "date": "2017.12.19", "title": "Главният преговарящ на Европейската комисия за Брекзит Мишел Барние: Имаме 4 важни стъпки по Брекзит в Българското председателство на Съвета на ЕС"}
{"url": "http://www.focus-news.net/news/2017/12/19/2469058/beliyat-dom-tramp-e-gotov-da-prodalzhi-deystvieto-na-sanktsiite-sreshtu-rusiya-zaradi-namesata-y-v-amerikanskite-prezidentski-izbori.html", "text": "Президентът на САЩ Доналд Тръмп най-вероятно ще продължи действието на закона за извънредно положение във връзка с „намесата на Русия в американските избори“, което ще означава и продължаването на действието на санкциите, заяви в рамките на телефонен разговор с репортер от РИА Новости помощникът на американския президент за вътрешната сигурност и контратероризма Том Босърт.\r\n„Президентът Тръмп не само продължи извънредното положение в киберсигурността на страната, но и направи така, че въведе санкции против руснаците, въвлечени в хакерските атаки от миналата година. Мисля, че той ще продължи (действието на този закон) и за следващата година. Ние, най-вероятно, ще продължим действието им и след този срок“, заяви той.\r\nПрез август, Доналд Тръмп подписа законопроект на Конгреса (долната камара на парламента) на САЩ за нови санкции против Иран и Русия, който призова администрацията на президента на САЩ да включи в бюджетните разходи за 2018-2019 година 250 милиона долара за защита на американските съюзници от кибератаки, най-вече от страна на Русия.\r\nПревод и редакция:", "date": "2017.12.19", "title": "Белият Дом: Тръмп е готов да продължи действието на санкциите срещу Русия заради намесата й в американските президентски избори"}
{"url": "http://www.focus-news.net/news/2017/12/19/2469059/pg-na-bsp-za-balgariya-vnese-v-delovodstvoto-na-parlamenta-predlozhenie-za-aktualizatsiya-na-byudzheta-na-nzok.html", "text": "ПГ на „БСП за България“ внесe в деловодството на парламента предложение за актуализация на бюджета на Националната здравноосигурителна каса) (НЗОК) по ал. 3 за включване в дневния ред на Народното събрание. Това съобщиха от пресцентъра на НС на БСП.", "date": "2017.12.19", "title": "ПГ на „БСП за България“ внесe в деловодството на парламента предложение за актуализация на бюджета на НЗОК"}
{"url": "http://www.focus-news.net/news/2017/12/19/2469060/sport-pari-sen-zhermen-oproverga-informatsiite-za-predstoyashto-privlichane-na-vratarya-na-atletiko-madrid-yan-oblak.html", "text": "18,00 ч. Футбол. \"Пари Сен Жермен\" опроверга информациите за предстоящо привличане на вратаря на \"Атлетико\"(Мадрид) Ян Облак, предава електронното издание на \"Le Parisien\". Според изданието спортния директор на клуба Антеро Енрике е заявил, че \"всякакви публикации за интерес на \"ПСЖ\" към Облак не съответстват на истината.\"", "date": "2017.12.19", "title": "Спорт: \"Пари Сен Жермен\" опроверга информациите за предстоящо привличане на вратаря на Атлетико (Мадрид) Ян Облак"}
{"url": "http://www.focus-news.net/news/2017/12/19/2469061/a.html", "text": "Температурите са в интервала от – 8° до 8°. Времето над страната е облачно. Това съобщиха от пресцентъра на Агенция „Пътна инфраструктура“. Слаб вятър духа в областите Бургас, Варна, Видин, Враца, Кюстендил, Монтана, Перник, Смолян и Шумен.  Слаб дъжд вали в област Варна, Плевен и Шумен. Сняг вали в област Варна, Велико Търново, Враца, Габрово, Кюстендил, Ловеч, Плевен, Русе, Смолян и Шумен, както и в района на проход „Петрохан“, Картела и Каратепе /обл. Пазарджик/, Брезник /обл. Перник/, Своге, Скравена, Гълъбец, Пирдоп, в района на Северна скоростна тангента на Софийски околовръстен път, на АМ „Хемус“ /обл. София/, проход „Шипка“, проход „Република“, Мъглиж и Павел баня /обл. Стара Загора/, Антоново и Омуртаг /обл. Търговище/. Пътните настилки в страната са мокри, заснежени, а по усойните и планински райони – частично заледени и обработени. Намалена видимост до 150 м поради мъгла или снеговалеж има в района на Леденика /обл. Враца/.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Превала” – забранен за МПС над 12 т с ремаркета и полуремаркета;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението НА МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: до 30.10.2018 г. шофьорите да се движат с повишено внимание по път I-9 Бургас – Слънчев бряг в участъка обход на гр. Ахелой, спазвайки  пътната сигнализация. , поради обезопасяване на движението в следствие на ремонтни дейности. \r\nСЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т, поради снегопочистване до 20.12.2017 г.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът III-842: Временно движението по път III-842 Белово – Юндола е ограничено за МПС над 12 т с ремаркета и полуремаркета, поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът II-37: Временно движението по път II-37 Батак – Доспат е ограничено за МПС над 12 т с ремаркета и полуремаркета, поради снегопочистване.\r\nПът III-864: Ограничено е движението по път III-864 Проглед – Стойките за МПС над 12 т с ремаркета и полуремаркета, поради снегопочистване.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.19", "title": "Актуална пътна пътна обстановка"}
{"url": "http://www.focus-news.net/news/2017/12/19/2469062/reuters-sled-vetoto-na-sasht-obshtoto-sabranie-na-oon-shte-se-sabere-za-da-obsadi-statuta-na-erusalim.html", "text": "Общото събрание на ООН, съставено от делегациите на 193 държави, ще проведе рядка извънредна сесия в четвъртък, по искане на арабските и мюсюлманските страни, заради решението на президента на САЩ Доналд Тръмп да признае Ерусалим за столица на Израел, предава Reuters.\r\nПалестинският пратеник пред ООН Рияд Мансур заяви, че Общото събрание ще гласува проекторезолюция, призоваваща за оттеглянето на декларацията на Тръмп. Същата проекторезолюция бе гласувана и от 15-членния Съвет за сигурност на ООН в понеделник, но постоянният представител на САЩ Ники Хейли наложи вето. Останалите 14 члена на СС гласуваха в полза на предложението  на Египет , в което не се споменаваше специално решението на Белия Дом, а само се изразяваше „дълбоко съжаление за скорошните решения относно статута на Ерусалим“.\r\nМансур заяви в понеделник, че се надява на „огромна подкрепа“ за резолюцията в Общото събрание. Гласуването няма да е обвъзрващо, но, според него, има политическа тежест.\r\nПревод и редакция:", "date": "2017.12.19", "title": "Reuters: След ветото на САЩ, Общото събрание на ООН ще се събере, за да обсъди статута на Ерусалим"}
{"url": "http://www.focus-news.net/news/2017/12/19/2469063/smolyan-do-30-sm-dostiga-snezhnata-pokrivka-v-rodopite-ostavat-ogranicheniyata-prez-prohoda-prevala-i-patishtata-dospat-batak-i-progled-pamporovo-stoykite.html", "text": "До 30 см достига снежната покривка в Родопите, остават ограниченията за движение на товарни автомобили над 12 тона без ремаркета и полуремаркета през прохода Превала и пътищата Доспат – Батак и Проглед – Пампорово – Стойките, съобщиха за Радио „Фокус“ – Смолян от Областно пътно управление – Смолян. На места в областта продължава да вали слаб сняг. Пътните настилки са почистени, опесъчени и обработени със сол и проходими при зимни условия. През деня не са регистрирани инциденти по републиканските пътища в областта. Няма данни за закъсали автомобили.\r\nДвижението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци.\r\nВ Смолян снеговалежът спря, снежната покривка в града е около 20 см. Пътните настилки са заснежени на места, но почистени и обработени. Автомобилният трафик в края на работния ден е по-интензивен по централните улици и входно-изходните артерии на града.\r\nНели ГЕРГЬОВСКА", "date": "2017.12.19", "title": "Смолян: До 30 см достига снежната покривка в Родопите, остават ограниченията през прохода Превала и пътищата Доспат – Батак и Проглед – Пампорово – Стойките"}
{"url": "http://www.focus-news.net/news/2017/12/19/2469064/afp-sauditskata-ikonomika-se-e-svila-za-parvi-pat-ot-8-godini.html", "text": "Икономиката на Саудитска Арабия се е свила за първи път от осем години, като е регистрирала намаляване с 0,5% за 2017 година заради ограничените добиви на петрол, предава AFP, като се позовава на данни от саудитското министерство на финансите, публикувани във вторник.\r\nПоследният път, когато икономиката на страната се сви беше през 2009-а година, когато БВП на страната намаля с 2,1% заради световната финансова криза и свързания с нея срив на цените на суровия петрол.\r\nВодещият световен износител на нефт анонсира бюджета си за 2018 година във вторник, като в него се предвижда увеличаване на инвестициите за диверсифициране на икономиката и по-голям бюджетен дефицит от предходната година.\r\nПревод и редакция:", "date": "2017.12.19", "title": "AFP: Саудитската икономика се е свила за първи път от 8 години"}
{"url": "http://www.focus-news.net/news/2017/12/19/2469065/kmetat-na-karlovo-d-r-emil-kabaivanov-obshtinata-e-stabilna-finansovo.html", "text": "Общината е стабилна финансово. Това съобщи в предаването „Часът на Карлово“ на Радио „Фокус”-Пловдив кметът на Карлово д-р Емил Кабаиванов. „Следващата година ще предприемем още по-големи икономии във връзка с издръжката на администрацията и разбира се ще разширим събираемостта”, каза кметът и добави, че Общината е една от малкото у нас с толкова висока събираемост на заложените в местния бюджет приходи. \r\n„Данъците ни са ниски, за един апартамент от 100 кв. метра в централната зона се плаща данък между 20 – 30 лева на годишна база, а такса смет е между 45-60лева”, посочи кметът Кабаиванов. По думите му именно в това се състои трудността при по-малките общини – че с няколко пъти по-малки данъци и такси трябва да се поддържа чистота, зелени площи и отпадъци. В същото време заплатите на озеленители и чистачи са като в Пловдив – между 500 и 600лв. Няма и общинска полиция. „Разчитаме и на съзнанието на нашите съграждани, на контрола, който ние можем да си позволим с малкия щат на звено инспекторати се справяме”, каза още Кабаиванов.\r\nЦветана ТОНЧЕВА", "date": "2017.12.19", "title": "Кметът на Карлово д-р Емил Кабаиванов: Общината е стабилна финансово"}
{"url": "http://www.focus-news.net/news/2017/12/19/2469066/pregled-na-mezhdunarodnite-novini-do-18-chasa-agentsiya-fokus.html", "text": "Върховният комисариат на ООН за бежанците (ВКБООН) публикува препоръки за реформа на убежището в Европейския съюз. Агенцията на ООН за бежанците се обърна главно към България, тъй като страната ще поеме председателството на Съвета на Европейския съюз от 1 януари 2018 г.\r\nПаскал Моро, директор на Бюрото за Европа на ВКБООН, подчерта, че моментът е критичен. Съгласно думите му, е необходимо силно председателство на ЕС, „което ще проправи пътя за добре управлявана система за убежище в ЕС, включително за повече солидарност сред страните от Общността“. \r\nВ изявление на ВКБООН се посочват двата приоритета. Агенцията на ООН за бежанците настоява ЕС да направи по-ефективна оценката на потребностите от защита на кандидатстващите за убежище (1) и страните от Общността да демонстрират по-голяма солидарност и желание за споделяне на отговорностите към търсещите закрила (2).\r\n*** Във вторник системата за противоракетна отбрана на Саудитска Арабия е прихванала над столицата Рияд ракета, изстреляна от шиитските бунтовници в Йемен, според разпространената информация снарядът е бил насочен към резиденцията на крал Салман.\r\nКореспондент на агенцията съобщава за силна експлозия, чута малко преди планираното обявяване на саудитския бюджет, което обикновено се прави от кралския дворец. \r\nНе се привежда друга информация за инцидента.\r\n*** В следобедните часове на вторник сръбският президент Александър Вучич, който е на официално посещение в Москва, ще бъде приет за среща от държавния глава на Руската федерация Владимир Путин, в рамките на която ще бъде обсъдено военно-техническото сътрудничество между двете държави.\r\nОт руската столица, където пристигна в понеделник, Вучич подчерта, че Сърбия е независима и суверенна държава, която иска да бъде достатъчно силна, за да се защити и да запази военната си неутралност. Попитан за потенциална покупка на шест военни транспортни хеликоптера, Вучич заяви пред RTS, че е избран Mi-17 или друг вариант на този модел.\r\n***Министър-председателят на Великобритания Тереза Мей заяви във вторник, че иска „амбициозна“ търговска сделка с ЕС за периода след Брекзит, по време на среща с министрите от правителството си по темата.\r\nТя е заявила, че иска „доста по амбициозна сделка“ от търговското споразумение, сключено между ЕС и Канада. Срещата на британския кабинет дойде четири дни, след като европейските лидери одобриха условията на „развода“ между Лондон и Брюксел и се съгласиха да придвижат преговорите към следващата им фаза.\r\nМей иска Великобритания да напусне единния пазар на Съюза и митническия съюз, но да изкове ново „дълбоко и специално икономическо партньорство“ с Блока.\r\n„Премиерът заяви, че целта на кабинета е ясна – сделка, осигуряваща възможно най-добрите условия за търговия с ЕС, позволява на Обединеното кралство да определя правилата, подходящи за неговата ситуация и улеснява сключването на амбициозни търговски сделки с трети страни“, сподели говорителят на Мей.\r\nТя отхвърля възприемането на норвежкия модел на членство в Европейската икономическа зона, заявявайки, че тя ще бъде „демократично неустойчива, тъй като предвижда автоматичното приемане на правилата на ЕС, без възможност да бъде повлияно върху приемането им или да бъде гласувано за тях“, добави говорителят.\r\n*** Общото събрание на ООН, съставено от делегациите на 193 държави, ще проведе рядка извънредна сесия в четвъртък, по искане на арабските и мюсюлманските страни, заради решението на президента на САЩ Доналд Тръмп да признае Ерусалим за столица на Израел.\r\nПалестинският пратеник пред ООН Рияд Мансур заяви, че Общото събрание ще гласува проекторезолюция, призоваваща за оттеглянето на декларацията на Тръмп. Същата проекторезолюция бе гласувана и от 15-членния Съвет за сигурност на ООН в понеделник, но постоянният представител на САЩ Ники Хейли наложи вето. Останалите 14 члена на СС гласуваха в полза на предложението  на Египет , в което не се споменаваше специално решението на Белия Дом, а само се изразяваше „дълбоко съжаление за скорошните решения относно статута на Ерусалим“.\r\nМансур заяви в понеделник, че се надява на „огромна подкрепа“ за резолюцията в Общото събрание. Гласуването няма да е обвъзрващо, но, според него, има политическа тежест.", "date": "2017.12.19", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2017/12/19/2469067/blagoevgrad-patishtata-v-oblastta-na-mesta-sa-mokri-i-hlazgavi.html", "text": "Проходими са пътищата в област Благоевград – на места са мокри и хлъзгави. Това съобщиха за Радио „Фокус“ – Пирин от Областно пътно управление – Благоевград. Навсякъде в областта пътните настилки са почистени и обработени срещу заледяване. Към момента няма затворени пътища, няма и въведени ограничения за движението на леки и товарни автомобили. Прохода „Предел“ е отворен за движение. Няма регистрирани тежки пътни инциденти през деня, както и новообразували се свлачища или паднала скална и кална маса по пътните артерии. Няма и новъведени ограничения заради ремонтни дейности. Трафикът по автомагистрала „Струма“ и главен път Е-79 е интензивен.\r\nЛивия НИНОВА", "date": "2017.12.19", "title": "Благоевград: Пътищата в областта на места са мокри и хлъзгави"}
{"url": "http://www.focus-news.net/news/2017/12/19/2469068/plovdiv-narodno-chitalishte-vasil-levski-v-karlovo-shte-iznese-kontsert-pod-nadslov-koleda-praznik-na-nadezhdata.html", "text": "Народно читалище „Васил Левски” в Карлово ще изнесе заключителен концерт под надслов „Коледа-празник на надеждата“ утре, 20 декември. Това съобщи в предаването „Часът на Карлово“ на Радио „Фокус“ – Пловдив Мирослав Василев, председател на Народно читалище „Васил Левски” и художествен ръководител на ансамбъл „Розова долина“, който тази година отпразнува 45-годишен юбилей.  \r\n„Коледният концерт на читалищните състави вече се е превърнал в традиция. В него ще участват всички изпълнители за любителско творчество към нашето читалище”, каза Василев. В концерта ще вземат участие и учениците от Националното училище за музикално и танцово изкуство „Добрин Петков“ от Пловдив. Концертът ще започне от 18 часа и ще бъде в читалището в Карлово.\r\nЦветана ТОНЧЕВА", "date": "2017.12.19", "title": "Пловдив: Народно читалище „Васил Левски” в Карлово ще изнесе концерт под надслов „Коледа-празник на надеждата“"}
{"url": "http://www.focus-news.net/news/2017/12/19/2469069/veliko-tarnovo-slab-snyag-prevalyava-v-po-golyamata-chast-ot-oblastta-patnite-nastilki-se-obrabotvat-i-opesachavat.html", "text": "Слаб сняг превалява в по-голямата част от област Велико Търново. Пътните настилки са мокри, но се извършва опесъчаване и обработка с инертни материали, съобщиха за Радио „Фокус“ – Велико Търново от Областно пътно управление - Велико Търново. Трафикът  в края на работния ден е интензивен. Всички пътни артерии от републиканската пътна мрежа в региона са проходими след падналия сняг през нощта. Отворени за движение са Прохода на Републиката и Елена – Твърдица, при който продължава да важи забраната за движение на ТИР-ове и тежкотоварни автомобили над 12 тона. Там също се извършва почистване и обработка на настилките. Към момента няма сигнали за тежки пътни инциденти в областта. Въпреки това от полицията призовават шофьорите да карат внимателно, а автомобилите да са подготвени за движение при зимни условия. Освен това патрули на КАТ „Пътна полиция“ са разположени на входовете и изходите на Велико Търново. Те следят за правилното протичане на трафика.\r\nЛуиза ТРАНЧЕВА", "date": "2017.12.19", "title": "Велико Търново: Слаб сняг превалява в по-голямата част от областта, пътните настилки се обработват и опесъчават"}
{"url": "http://www.focus-news.net/news/2017/12/19/2469070/vladimir-putin-situatsiyata-v-kosovo-tryabva-da-bade-razreshena-na-osnovata-na-dialog.html", "text": "Президентът на Русия Владимир Путин заяви, че Москва ще подкрепи всяко взаимноприемливо решение на ситуацията в Косово, постигнато между Белград и Прищина, предава ТАСС, като се позовава на думите на руския държавен глава, изказани след края на срещата му със сръбския президент Александър Вучич, проведена във вторник в Москва.\r\n„Що се касае до Косово, изхождаме от това, че ситуацията там трябва да бъде разрешена по политически път, на основата на диалог между страните и в съответствие с резолюцията на Съвета за сигурност на ООН 1244“, заяви Путин.\r\nРуският лидер подчерта, че Москва ще подкрепи „всяко взаимноприемливо решение, което бъде постигнато между Белград и Прищина“.\r\nПутин е обсъдил с Вучич и „текущото положение на нещата на Балканите“. „Русия е заинтересована от стабилизация на обстановката в този регион и в развиването на взаимноизгодни връзки с всички балкански страни“, увери той. Руският държавен глава „е потвърдил пред господин Вучич, че руската страна ще продължи да оказва подкрепа на Сърбия в сферата на осигуряването на нейния суверенитет и териториална цялост“.\r\nПревод и редакция:", "date": "2017.12.19", "title": "Владимир Путин: Ситуацията в Косово трябва да бъде разрешена на основата на диалог"}
{"url": "http://www.focus-news.net/news/2017/12/19/2469071/varna-narodniyat-predstavitel-ot-gerb-neli-petrova-beshe-gost-na-praznik-v-s-nevsha.html", "text": "Народният представител от ГЕРБ Нели Петрова поздрави жителите на с. Невша, община Ветрино, по повод предстоящите празници. Тя откликна на поканата на самодейците от Народно читалище „Нива – 1901“ да присъства на организираното от тях коледно тържество. Събитието уважиха също кметът на община Ветрино д-р Димитър Димитров и кметът на с. Невша Зоя Атанасова. Сред гостите на празника беше и Ралица Тодорова, депутат от ГЕРБ в 41-то и 43-то Народно събрание. Това съобщиха от пресцентъра на ПП ГЕРБ – Варна.\r\n\"Бъдете здрави и все така енергични, за да пазите и популяризирате българския фолклор и традициите ни\", пожела Нели Петрова в обръщението си към членовете на женската певческа група „Медни гласове“ към читалището. В навечерието на светлите празнични дни варненският депутат отправи благопожелания към всички жители на селото за щастлива Коледа, за успешна и мирна Нова година.", "date": "2017.12.19", "title": "Варна: Народният представител от ГЕРБ Нели Петрова беше гост на празник в с. Невша"}
{"url": "http://www.focus-news.net/news/2017/12/19/2469072/tass-ministerstvoto-na-targoviyata-na-sasht-vklyuchi-v-cherniya-si-spisak-dve-ruski-voenni-kompanii.html", "text": "Министерството на търговията на САЩ включи в своя черен списък две руски военни компании – АО „Опитно конструкторско бюро Новатор“ и АО „Федерален научно-производствен център Титан-Барикади“, предава ТАСС.\r\nСъгласно уведомлението, поместено на интернет страницата на Федералния регистър от ведомството във вторник – сборникът на официалните документи на правителството - Вашингтон „определи, че дейността на тези компании противоречи на интересите на националната сигурност или външната политика“ на САЩ.\r\nТърговското министерство въвежда режим за експортно лицензиране на всички продукти, които постъпват или може да постъпят от тези руски компании в САЩ.\r\nПревод и редакция:", "date": "2017.12.19", "title": "ТАСС: Министерството на търговията на САЩ включи в черния си списък две руски военни компании"}
{"url": "http://www.focus-news.net/news/2017/12/19/2469073/predstoyashti-sabitiya-v-stranata-za-20-dekemvri-agentsiya-fokus.html", "text": "***\r\nОт 16.00 часа в София Хотел Балкан Британско посолство и ПанЕвропа България организират публична дискусия на високо ниво, озаглавена \"Отвъд Брекзит - бъдещото сътрудничество за сигурност между Обединеното кралство и Европейския съюз\". Събитието ще бъде открито от министър-председателя Бойко Борисов и ще продължи с дискусия с Роб Уейнрайт, директор на Европол, министъра на вътрешните работи Валентин Радев, Алекс Елис, генерален директор в британското Министерство за излизане от ЕС, и Иън Кръкстън, заместник-директор Международно разузнаване на британската Национална агенция за борба с престъпността.\r\n***\r\nОт 11.00 часа в зала „Средец“ на Министерство на културата ще се състои заключителното заседание на Националния инициативен комитет за честването на 180-годишнината от рождението на Васил Левски. Поканени да участват са министърът на културата Боил Банов, който е председател на комитета, както и заместник-председателите му – председателят на Изпълнителното бюро на Общобългарски комитет „Васил Левски” Васил Василев и кметовете на Ловеч и Карлово - Корнелия Маринова и д-р Емил Кабаиванов.\r\n***\r\nОт 14.00 часа в зала „Тържествена“ на Министерство на отбраната министърът на отбраната Красимир Каракачанов и началникът на отбраната генерал-лейтенант Андрей Боцев ще наградят военнослужещи и цивилни служители за постигнати високи спортни резултати за изминалата година.\r\n***\r\nДвама министри ще представят социалните приоритети и програмата на българското председателство на Съвета на ЕС пред Координационния съвет на КНСБ. От 14.00 часа в зала „Европа“ на конгресен център „Глобус“ ще говори министърът на труда и социалната политика Бисер Петков.  От 14.30 часа министърът на европейското председателство Лиляна Павлова ще представи детайли кои ще са темите и основните събития в областта на социалната политика по време на председателството.\r\n***\r\nОт 09.00.часа ще се състои заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nОт 09.00 часа 2 състав на Специализирания наказателен съд ще гледа делото срещу Емил М., Лазарин Л., Едуард П., Мартин Д., обвинени в организиране и ръководене на организирана престъпна група. \r\n***\r\nОт 10.00 часа в Дом на културата „Средец“ акад. д-р Ганчо Попов, ректор на „Национален български университет – трета възраст“ ще направи равносметка и ще отправи послание за изминаващата 2017 г и настъпващата 2018 г. \r\n***\r\nОт 10.00 часа 13 състав на Специализирания наказателен съд ще гледа делото срещу Иван М., Марио Г., Методи З., Петър Д., Божидар Ст., Димитър Т., Стойко Ст., обвинени в организиране и ръководене на организирана престъпна група.\r\n***\r\nВ 12.00 часа в зала „Музейна“ в централата на БЧК  ще се състои заседание на Националния обществен съвет за управление на финансовите средства от благотворителната кампания на БЧК за пострадалите в село Хитрино.\r\n***\r\nОт 12.00 часа в Американския център на Столична библиотека, пл. „Славейков“ 4А, ще се състои церемонията по връчване на Годишните награди на библиотеката.\r\n***\r\nОт 13.30 часа ще се състои заседание на Прокурорската колегия на ВСС. \r\n***\r\nОт 13.30 часа 11 състав на Специализирания наказателен съд ще гледа делото срещу Зураб Е., Росица Е., Методи И., Красимира Д., обвинени в организиране и ръководене на организирана престъпна група.\r\n***\r\nОт 13.30 часа 3 състав на Специализирания наказателен съд ще гледа делото срещу Георги Г., молба за реабилитация. \r\n***\r\nОт 14.00 часа 11 състав на Специализирания наказателен съд ще гледа делото срещу Нидал А., Алдин Н., Данаил Ал., Георги Ф., обвинени в организиране и ръководене на организирана престъпна група.\r\n***\r\nОт 14.00 часа в Мраморното фоайе на зала „България“ ще се състои пресконференция, с участието на цигуларката Патриция Копачинская и маестро Найден Тодоров по повод съвместния им концерт със Софийската филхармония на 21 декември 2017 г.\r\n***\r\nОт 17.00 часа в залата на Съюза на офицерите от запаса, бул. \"Хр. Ботев\" 48, ще се състои учредяването на Движението за здравно-демографска политика и дълголетие \"Кота-90\", чиято цел е даване на организационни съвети на МЗ, БЛС и всички политици, занимаващи се със здравеопазване у нас\r\n***\r\nОт 18.00 часа в Литературния клуб на Столична библиотека ще се състои голямо предколедно четене на авторите, участвали досега в поредицата „Поет на месеца“.\r\n***\r\nОт 18.30 часа в Конферентна зала, Ректорат на СУ, ще се състои представяне и разговор около книгата „АНТИ/МОДЕРНОСТ: образи на екзотичното и земния рай в Европа през ХIХ век“ от Ангел Ангелов.\r\n***\r\nОт 17.00 часа в залата на Съюза на офицерите и сержантите от запаса ще бъде положено началото на Движение за здраве и дълголетие „Кота-90\".\r\n***\r\nОт 19.00 часа на сцената на Първо студио на БНР, Детски хор на Българското национално радио ще изнесе концерт „Коледни звезди“, който ще бъде посветен на 85-годишнината от рождението своя основател и дългогодишен главен диригент академик Христо Недялков. Входът е свободен за деца до 12-годишна възраст.\r\n***\r\nОт 19.00 часа в Гьоте-институт България ще бъде представен последния за тази година концерт от дигиталната концертна зала на Берлинската филхармония.\r\n***\r\nОт 19.00 часа на ул. „Ангел Кънчев“ и ул. „Парчевич При“  ще бъде открит първия по рода си фестивал на кухните на колела или така популярните вече в цял свят “Фууд Тракове”.\r\n***\r\nОт 10.30 часа на площад „Георги Измирлиев“ ще бъде открит коледен базар. \r\n***\r\nОт 18.00 часа в Младежки дом ще се проведе клавирен концерт на школата по пиано. \r\n***\r\nОт 18.00 часа в зала „Яворов“ ще се проведе коледен концерт на възпитаниците на Национална хуманитарна гимназия „Св.св. Кирил и Методий”. \r\n***\r\nОт 18.00 часа в Регионален исторически музей – Благоевград ще бъде открита коледно – новогодишна изложба. \r\n***\r\nОт 18.30 часа в Регионален исторически музей – Благоевград ще се проведе коледен фолклорен концерт с участието на ВА „Езерец”, ДТС „Вихрен”, Фолклорна група, ДВГ „Джумайчета”. \r\n***\r\nОт 10.00 часа в Заседателната зала на Общинска администрация ще се проведе среща по инициатива на Британското посолство в България във връзка с туристическият сезон - ще бъдат обсъдени въпроси, касаещи засиленото присъствие на британски туристи в Банско по време на активни сезон и спокойният им престой по време на зимната почивка. В 11.00 часа е предвиден брифинг.\r\n*** \r\nОт 09.45 часа в сградата на Специално училище за ученици с нарушено зрение „Проф. д-р Иван Шишманов“ се открива Коледен базар на картички и играчки, изработени от учениците. От 10.00 часа ще започне Коледният спектакъл и посрещането на Дядо Коледа.\r\n*** \r\nОт 10.30 часа в сградата на Областния информационен център - Варна Сдружение “Форум гражданско общество” и Областният информационен център – организират пресконференция за представяне на социалната услуга „Мобилен екип за социална и здравна работа на терен“ в общините Бяла и Долни Чифлик.\r\n*** \r\nОт 11.00 часа във фоайето пред зала „Варна“, Община Варна, ще се проведе традиционното коледуване при кмета с участието на деца от детска ясла №14 „Звънче, ДГ №4 „Теменужка“ и ученици от СУ „Елин Пелин“- Варна. \r\n*** \r\nОт 12.00 часа в Актова зала на ОУ „Захари Стоянов“ ще се проведе заключителен етап на  конкурса „ Училищната библиотека – аз, ти и ние“. \r\n***\r\nОт 14.00 до 16.00 ч. в офиса на ПП ГЕРБ на ул. „Георги Бенковски” №1, общинският съветник Милена Димова ще има приемен ден. \r\n***\r\nОт 18.30 часа в Концертното студио на Радио Варна ще се проведе Рождественски концерт с участието на детски хор „Ангели”, школата по Актьорско майсторство при храм „Св. Атанасий” и индивидуални изпълнители от НУИ „Добри Христов“ – Варна, Вокална формация „Бънджи Сингърс” и др.\r\n*** \r\nОт 10.30 часа във фоайето пред ритуална зала на  Общината ще бъде открита Новогодишна изложба на децата и младежите от социалните услуги в населените места от община Велико Търново. \r\n*** \r\nОт 15.00 часа в камерен салон на читалище \"Искра\" ръководството и младите театрали на Езикова гимназия ще представят благотворителни спектакли - подарък за децата в неравностойно положение от Велико Търново. \r\n*** \r\nОт 17.00 часа в РНБ „П. Р. Славейков“ ще се проведе \"Гласът на душата\" - разказ в песни за българското народно пеене. Изпълнения на студенти от специалност ПОМ и Народен хор \"ЛАЗАРА\" с ръководител Ана Борисова. \r\n*** \r\nОт 18.00 часа в голяма зала на Община Велико Търново ще се проведе Коледен концерт на балетните формации „Виргиния балет“, „Полиденс“ и балет „Ритъм“ при Младежки дом. \r\n***\r\nОт 11.00 часа в Регионалния пресклуб на БТА  пресконференция на тема „Разлика в заплатите в страните от ЕС и България, и опити за изравняването им“ ще даде евродепутатът и зам.-председател на ВМРО Ангел Джамбазки. \r\n***\r\nОт 11.00 часа на площад „Бдинци\" кметът на Община Видин Огнян Ценков ще поздрави участниците в традиционния фолклорен събор „Бъдник\". От 14.00 часа в залата на Общински съвет Огнян Ценков ще раздаде коледни подаръци на децата от спортното училище за социална интеграция на Фондация „Реал Мадрид\" в града.\r\n***\r\nОт 14.00 часа в Регионалния пресклуб на БТА във Видин пресконференция ще дадат представителите на Видинската търговско-промишлена палата (ВТПП), Агенцията за регионално развитие и бизнес център Видин и партньори от Румъния – Румънската асоциация за електронна индустрия и софтуер – Олтения и Агенцията за малки и средни предприятия Калафат.\r\n*** \r\nОт 16.00 часа в Камерна зала на НЧ „Съединение-1888“  в село Драганово\tще се проведе инициативата „Филмова Коледа“ - прожекция на коледни филми.\r\n*** \r\nОт 18.30 часа в Зала 1 на Общината ще се проведе Благотворителен концерт в подкрепа на Пеньо Пенев с участието на състави при НЧ „Братя Грънчарови-2002“. \r\n***\r\nОт 09.00 до 10.30 часа в ДГ№ 9 и ДГ № 11 ще се играят куклени спектакли  „Коледата е за всички“ на Държавен куклен театър „Дора Габе“.\r\n***\r\nОт 10.00 часа в Бизнес залата на Община град Добрич ще се проведе пресконференция за напредъка на дейностите по интегрирания проект на водния сектор в града.\r\n***\r\nОт 12.00 часа във Възрожденско училище - ЕК „Стария Добрич“ ще се състои музейно възпоменателно събитие по повод 150 години от рождението на свещеник  Павел Атанасов. \r\n***\r\nОт 13.00 часа в Спортна зала „Добротица“ ще се състои церемонията по награждаване на Спортист на годината за 2017 г. \r\n***\r\nОт 19.00 часа в Концертна зала „Добрич“  ще се състои концерт „Барокова Гала“.\r\n***\r\nОт 09.30 часа в Зала „ Инфра“ на Община Казанлък ще се проведе последното за 2017 година редовно заседание  на Общинския съвет в Казанлък. \r\n***\r\nОт 12.00 часа в двора на поделението пред Паметника на летците ще бъдат отбелязани 74 години от подвига на летеца Димитър Списаревски. \r\n***\r\nОт 14.00 часа на втория етаж на етнографски музей „Кьорпеевата къща“ ще бъде представена изложбата „Обредни хлябове, сурвакници и Коледни напеви от Котленско“.\r\n***\r\nОт 10.30 часа в Областен информационен център ще се проведе среща по повод проектите, реализирани по оперативни програми в Кюстендилска област. \r\n***\r\nОт 14.00 часа във фоайето на НЧ „Пробуда – 1935 г.“ ще бъде пресъздаден обичай, свързан с Игнажден. \r\n***\r\nВ 15.00 часа в сградата на РДПБЗН – Перник, гл. комисар Николай Николов ще награди 9 пожарникари за постигнати високи професионални резултати.\r\n***\r\nОт 18.00 часа в Театрален салон „Георги Русев“ ще се състои коледен театрално-музикален спектакъл „В лунната стая“. \r\n***\r\nОт 10.00 часа кметът на Пловдив инж. Иван Тотев и кметът на район \"Южен\" Борислав Инчев ще открият новата детска градина „Ралица“ в квартал „Коматево“ на улица „Захаридово“ 71.\r\n***\r\nОбщинските съветници от ПП ГЕРБ ще имат приемен ден за граждани:\r\nРадослава Ташкова, председател на Групата на ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А; Георги Василев, от 16.00 до 18.00 часа в офиса на  ГЕРБ в район „Южен” на ул. „Академик Петър Динеков”№1А;  Д-р Аргир Аргиров, от 17.30  до 18.30 часа в офиса на  ГЕРБ в район „Южен” на ул. „Академик Петър Динеков”№1А; Ани Лафчиева, от 17.00 до 18.30 часа в офиса на  ГЕРБ в район „Източен” на ул. „Коста Паница”№5; Емил Русинов, от 17.30 до 19.00 часа в офиса на  ГЕРБ в район „Източен” на ул. „Коста Паница”№5. \r\n***\r\nВ РБ „Петър Стъпов“ ще бъде организирана работилница „Коледни усмивки“.\r\n*** \r\nОт 10.30 часа в Детски отдел на Градска библиотека ще се проведе „ЗИМНА ВЪРТЕЛЕЖКА“ - Четене на приказки за Дядо Коледа и забавни детски игри\r\nс учениците от I „б“ клас на СУ „Николай Катранов“.\r\n*** \r\nОт 18.00 часа в салона на Читалището ще бъде представен Театрално-танцов спектакъл „Когато Хип-хопа срещне Фолклора“. \r\n***\r\nОт 11.00 часа пред сградата на ОДМВР – Смолян ще бъде открит традиционният коледен турнир по стрелба с пистолет за служители на МВР „Купа България“.\r\n*** \r\nОт 11.00 часа в Сесийна зала но община Смолян ще бъдат връчени наградите „Спортист на община Смолян за 2017 г.“,  „Треньор на община Смолян за 2017 г.“ и „Спортист на гражданите за 2017 г.“. \r\n***\r\nОт 18.00 часа в зала № 2 на Родопски драматичен театър „Николай Хайтов“ – Смолян ще се проведе Коледен благотворителен концерт-спектакъл на Център за подкрепа на личностно развитие към Обединен детски комплекс.\r\n***\r\nОт 18.00 часа в НЧ „Кирил Маджаров-1866“ – квартал Устово в зала „Атанас Илечвски“ ще се проведе Коледно-новогодишен концерт, с участието на всички читалищни състави.\r\n***\r\nОт 18.00 часа в НЧ „Балкански просветител – 1871“ – квартал Райково ще се проведе концерт на групите от читалището.\r\n***\r\nОт 18.30 часа в НЧ „Орфееви гори – 1870“ – квартал Райково, ще се проведе Коледно-новогодишно празненство на всички читалищни колективи от читалището.\r\n***\r\nОт 18.30 часа в НЧ „Христо Ботев – 1871“ – квартал Смолян ще се проведе Коледно-новогодишен концерт, с участието на всички фолклорни състави в читалището.\r\n***\r\nОт 10.00 часа в зала 203 на Община Стара Загора ще се проведе последният за тази година разговор с председателя на Общинския съвет Таньо Брайков.\r\n***\r\nОт 14.00 часа в Регионалния пресклуб на БТА  ще се състои пресконференция на общинските съветници от БСП – Стара Загора. \r\n***\r\nОт 16.00 часа в РБ „Захарий Княжески“ ще се състои коледно тържество на децата изучаващи религия в Неделното училище към Катедрален храм „Св. Димитър“.\r\n***\r\nОт 18.00 часа в зала „Байер“ ще бъде представена традиционна коледна изложба на представителството на СБХ – Стара Загора. \r\n***\r\nВ 17.00 часа в заседателна зала на Община Тетевен ще бъдат определени Годишните номинации - „Хотелиер на годината“ и „Работодател на годината – с принос към младежката заетост“.\r\n***\r\nОт 10.30 часа деца от ДГ “Братя Грим” ще поздравят областния управител проф. Стефан Желев и служителите от администрацията с предстоящите Коледни празници. \r\n***\r\nОт 11.00 часа в  РБ „Ст. Чилингиров“ ще бъде отчетен 22-тия Регионален конкурс „Народните обичаи от Коледа до Васильовден“. \r\n***\r\nОт 18.30 часа в зала ”Проф. Венета Вичева” в сградата на Община Шумен НЧ ”Добри Войников 1856”, Община Шумен и СУ ”Сава Доброплодни” организират съвместен концерт  на смесен хор \"Родни звуци\" и представителния хор на СУ „Сава Доброплодни” под надслов „Отново е Коледа”. \r\n***\r\nОт 18.30 часа в салона на НЧ „Развитие 1874” – гр. Велики Преслав ще бъде представен  фолклорният концерт- спектакъл \"От Игнажден до Коледа\".", "date": "2017.12.19", "title": "Предстоящи събития в страната за 20 декември (Агенция „Фокус“)"}
{"url": "http://www.focus-news.net/news/2017/12/19/2469074/predsedatelyat-na-narodnoto-sabranie-tsveta-karayancheva-izprashtame-dinamichna-godina-klyuchovoto-sabitie-be-finaliziraneto-na-dogovora-s-makedoniya.html", "text": "Изпращаме много динамична година, защото в началото на 2017 имаше избори. Това каза пред Радио „Фокус“ председателят на Народното събрание Цвета Караянчева. Тя припомни, че българският народ е предопределил кой да ръководи държавата, така че е формирано коалиционно мнозинство с ясна програма за 4-годишен мандат. Цвета Караянчева посочи, че годината е била динамична и в политическо измерение със своите плюсове и минуси, защото разпределението на политическите сили в парламента е дало възможност да се получи много силна конфронтация, белязала периода. Караянчева припомни и оставката на председателя на Народното събрание. Като ключово събитие на годината тя определи финализирането на договора с Македония, за което 25 г. е работено и правителството на Борисов го завършва. Според нея той е много добър атестат за България. \r\n„Стъпките, които се правят за приобщаване на Западните Балкани към европейската интеграция, също са много важна посока. Това са мостовете, които се градят от България към останалите страни на Западните Балкани. Това са важните неща, които се случват. Имах възможност да се срещна с председателя на черногорския парламент и той е изключително добре настроен към това, което прави България. Западните Балкани оценяват приноса на България. И г-н Таяни като беше тук, той също акцентира на темата „Западни Балкани“ - тема, която я нямаше в дневния ред на Европа. Когато започнахме ние да я говорим, тя вече съществува и в Европарламента като тема, която ще бъде продължена и в следващите няколко председателства на Съвета на ЕС, които предстоят след нашето“, коментира Цвета Караянчева. \r\nТя допълни, че други важни събития от годината са спечелването на изборите от ГЕРБ, както и формирането на правителството, което има мандат за 4-годишно управление.", "date": "2017.12.19", "title": "Председателят на Народното събрание Цвета Караянчева: Изпращаме динамична година, ключовото събитие бе финализирането на  договора с Македония"}
{"url": "http://www.focus-news.net/news/2017/12/19/2469075/vladimir-putin-sarbiya-mozhe-da-stane-vazhen-tranzityor-na-ruski-gaz.html", "text": "Сърбия може да стане важен транзитьор на руски газ, включвайки се към проекта за строителството на газопровода „Турски поток“, заяви президентът на Русия Владимир Путин, по време на съвместна пресконференция със сръбския си колега Александър Вучич, след края на преговорите между тях, предава РИА Новости.\r\n„В перспектива Сърбия, освен голям пазар за руския газ, може да стане и важно звено в неговия транзит. Разработва се въпросът за включване на сръбски партньори към реализирания от „Газпром“ проект за строителство на нов маршрут за доставки на енергоносители – „Турски поток““, заяви Путин.\r\nОбемът на доставките на руски газ в Сърбия може да се увеличи до 3,5 милиарда куб. м. към 2022 година, отбеляза Путин.\r\nСъгласно допълнението към договора за доставка на руски природен газ в Сърбия, подписан в рамките на визитата на Вучич в Москва, „Газпром“ ще увеличи обема на ежегодните доставки в страната до 2 млрд. куб. м. за 2018 година.\r\nПревод и редакция:", "date": "2017.12.19", "title": "Владимир Путин: Сърбия може да стане важен транзитьор на руски газ"}
{"url": "http://www.focus-news.net/news/2017/12/19/2469076/ognyan-tsenkov-kmet-na-vidin-angazhimentite-za-podkrepa-za-severozapada-se-izpalnyavat-ot-pravitelstvoto.html", "text": "Ангажиментите за подкрепата за Северозапада и конкретно - за Община Видин, се изпълняват от правителството, каза за Радио „Фокус“ – Видин кметът на Видин Огнян Ценков. Той посочи, че ангажиментите, които са поети на държавно ниво, вече се реализират.\r\n“Това намерение бе ясно показано с отпускането на 2 милиона лв. за театъра и 1 милион лв. за Гимназията с преподаване на чужди езици „Йордан Радичков“. Затова искам да благодаря още веднъж на правителството и лично на министър-председателя Бойко Борисов, също така - на министъра на финансите Владислав Горанов“, заяви Огнян Ценков. Той допълни, че средствата са били отпуснати благодарение на усилията на общинското ръководство и на подкрепата на гражданското общество. Огнян Ценков посочи, че с отпускането на средствата за ремонт на сградата на Драматичния театър в града една недвижима културна ценност ще се запази за бъдещите поколения в автентичен вид и ще се създадат по-добри условия за работа на театралния състав. \r\nАнна ЛОЗАНОВА", "date": "2017.12.19", "title": "Огнян Ценков, кмет на Видин: Ангажиментите за подкрепа за Северозапада се изпълняват от правителството"}
{"url": "http://www.focus-news.net/news/2017/12/19/2469077/aleksandar-vuchich-sarbiya-razchita-che-shte-se-dogovori-s-rusiya-za-dostavkata-na-voenni-transportni-sredstva.html", "text": "Сърбия разчита в най-близко време да достигне до споразумение с Русия за доставката на военни транспортни средства, заяви сръбският президент Александър Вучич по време на съвместната пресконференция с руския си колега Владимир Путин, след края на преговорите между тях, проведени във вторник в Москва, предава РИА Новости.\r\n„Като военно неутрална държава, ние разговаряхме с руските представители по повод продължаването на нашето военно-техническо сътрудничество. Република Сърбия допълнително е заинтересувана от добиването на военни транспортни средства. И ние вярваме, че в предстоящия период ще се договорим с нашите руски колеги по този въпрос“, заяви Вучич.\r\nПо-рано сръбският държавен глава съобщи, че Белград води преговори с „Рособоронекспорт“ за придобиването на шест многофункционални хеликоптера Ми-17, в допълнение към двата, които вече бяха доставени през юни 2016 година. Отделно от това, той подчерта значимостта на предаването безплатно на Сърбия на шест руски изтребителя МиГ-29 през октомври тази година, както и на получените по договор два хеликоптера Ми-17. Вучич отбеляза също, че Белград очаква до началото на 2019-а година доставката на девет хеликоптера немско-френско производство H145 Airbus. Според неговите думи, шест от машините са предназначени за армията, а другите три – за сръбската полиция.\r\nПревод и редакция:", "date": "2017.12.19", "title": "Александър Вучич: Сърбия разчита, че ще се договори с Русия за доставката на военни транспортни средства"}
{"url": "http://www.focus-news.net/news/2017/12/19/2469078/sport-napadatelyat-na-turskiyat-beshiktash-dzhenk-tosun-e-vkaral-nay-krasiviya-gol-v-grupovata-faza-na-shampionskata-liga.html", "text": "Нападателят на турският \"Бешикташ\" Дженк Тосун  беше признат за автор на най-красив гол в класацията на зрителите за попаденията в мачовете от груповата фаза на Шампионската лига, съобщава пресслужбата на УЕФА. Голът на Тосун във вратата на Икер Касиас в срещата с \"Порто\", завършила при резултат 3:1, получи гласовете на 44 % от гласувалите. В 1/8 финалите на Шампионската лига \"Бешикташ\" ще срещне отбора на \"Байерн\"(Мюнхен).", "date": "2017.12.19", "title": "Спорт: Нападателят на турският \"Бешикташ\" Дженк Тосун е вкарал най-красивия гол в груповата фаза на Шампионската лига"}
{"url": "http://www.focus-news.net/news/2017/12/19/2469079/veliko-tarnovo-28-mln-lv-shte-badat-vlozheni-v-sanirane-na-malki-zhilishtni-sgradi-v-svishtov-do-2020-godina.html", "text": "2,8 млн. лв. предстои да бъдат вложени в саниране на малки жилищни сгради в Свищов до 2020 година. Това съобщи за Радио „Фокус“ – Велико Търново Стоян Парашкевов, директор на Дирекция „Управление на проекти и европейски оси“ в Община Свищов. Средствата са заложени като част от Инвестиционната програма на Общината, а срокът за кандидатстване вече е изтекъл и към момента се обработват всички подадени заявления. Очаква се този процес да приключи до края на календарната година. \r\n„През 2018 година този цялостен проект трябва да се одобри от Управляващия орган. След това ще стартира самият проект, с избор на различни изпълнители и, живот и здраве, в края на 2018 година се надяваме да се поздравим с едни нови санирани блокове“, заяви експертът. Срокът за изпълнение на програмата е 2018-2020 година. Стоян Парашкевов увери, че общинското ръководство ще направи всичко възможно за най-ранното изпълнение на дейностите по проекта.\r\nЛуиза ТРАНЧЕВА", "date": "2017.12.19", "title": "Велико Търново: 2,8 млн. лв. ще бъдат вложени в саниране на малки жилищни сгради в Свищов до 2020 година"}
{"url": "http://www.focus-news.net/news/2017/12/19/2469080/pravata-na-balgarite-vav-velikobritaniya-sled-brekzit-shte-sa-garantirani-dozhivot-obzor.html", "text": "Правата на българите във Великобритания след Брекзит ще са гарантирани доживот. Около това се обединиха премиерът Бойко Борисов и главният преговарящ за излизането на Великобритания от ЕС Мишел Барние след двустранната си среща в сградата на Министерския съвет. Правата на гражданите, избрали да живеят във Великобритания или в България ще са гарантирани пожизнено. Сложихме край на първия етап от преговорите. Споразумяхме се с Обединеното кралство върху условията на разделянето ни“, заяви Брание. По думите му една от темите засяга България и това е тема, която българският министър-председател няколкократно е засягал по време на изминалите граждани. „Това е темата за положението на българските граждани, които живеят и работят в Обединеното кралство. Те са десетки хиляди, но в същото време има и британски граждани, които са решили да живеят в България. Съвместно с британците постигнахме споразумение, което ще се превърне в договор за напускане на Обединеното кралство, за да може ясно и категорично да бъдат гарантирани правата на всички тези граждани. Правото им да пребивават в Обединеното кралство, да получават социални услуги, преносимост на социалните права, когато се върнат в родината си, правото на обединение на семейството“, допълни той. Според него всички тези граждани ще разполагат с права, които ще бъдат гарантирани пожизнено. „Говоря за гражданите, които днес са направили избора да живеят в Обединеното кралство или за британците, които са решили да живеят в България. Този резултат е изключително важен. Успяхме да го постигнем по време на преговорите с британците и при 100-процентово съгласие на всички членове на ЕС“, заяви Барние и уточни, че тъй като Великобритания е избрала да напусне ЕС, трябва да намерят средство за сътрудничество в областта на отбраната, сигурността и борбата с тероризма. Той уточни, че след като Обединеното кралство окончателно напусне ЕС, ще започнат преговорите по преходния период през февруари и малко по-късно през март ще започнат разговор с британците върху бъдещите връзки. Барния обясни, че при тези бъдещи връзки се засяга и темата за икономиката, за търговията и споразумението на свободна търговия. \r\nОт своя страна премиерът Бойко Борисов уточни, че ако не се проведе с правилни стъпки този Брекзит, може да има щети за милиарди или човешки съдби на кръстопът. „Надявам се през следващите 6 месеца да бъдем добър тандем и да постигнем максимума при преговорите за Брекзит. С Тереза Мей само преди няколко дни разговаряхме за гарантирането на правата на българите, които са там пожизнено – до края на живота им. След периода, когато настъпи развода, ще договарям следващите условия, които сега не бихме могли да говорим по простата причина, че не знаем параметрите след Брекзит. Към момента българските граждани във Великобритания трябва да знаят, че сме се разбрали за техните права да бъдат изцяло защитени“, подчерта Борисов. По думите му социалният, финансовият, икономическият залог е много голям и за Европа, и за Великобритания. Според него не трябва да се мърда от червената линия по спазването на правилата на общия пазар. Премиерът уточни, че този общ пазар е правен включително и от Великобритания преди 40 години и правилата трябва да се спазват. Според него специалните служби трябва да работят в пълна координация с тези на Великобритания по линия на тероризъм, миграция, пране на пари. „Надявам се Великобритания да се върне в ЕС, защото е най-добре, когато се види един труден развод, накрая да преценят и двете страни, че е по-хубаво да се съберат отново. Но това е само оптимизъм“, обясни Борисов и уточни, че Мишел Барние е на българска страна за кохезионната политика. „На последния съвет много се говори да имаме общ фонд по темите: миграция, общата европейска отбрана, селскостопанска политика, кохезия. Но 10 млрд. евро липсват и трябва много внимателно и прецизно да се разпределят парите“, каза още Бойко Борисов. Народните представители от Комисията по външна политика и от Комисията по европейски въпроси и контрол на европейските фондове също се срещнаха с главния преговарящ за излизане на Великобритания от ЕС. Общото мнение на участниците в срещата бе, че преговорите, свързани с Брекзит, ще бъдат по-интензивни по време на Българското председателство на Съвета на ЕС. Барние уточни, че целта е до октомври 2018 г. да се поставят на масата на преговорите решенията, свързани с излизането на Великобритания от ЕС, като се предвижда да бъде подготвена и политическа декларация за бъдещите отношения.\r\nПредседателят на Комисията по външна политика Джема Грозданова изрази надежда през следващата година, когато България е председател на Съвета на ЕС, да има сериозен напредък по преговорите за оттегляне на Великобритания. „Оценяваме постигнатото до момента като добро начало и се надяваме във втората половина на 2018 г. вече да имаме разговори с Великобритания по нашите двустранни отношения, а не само по трите елемента, за които говорим във връзка с Брекзит“, посочи тя и уточни, че Великобритания излиза по чл. 50 от Договора за функциониране на ЕС през март 2019 г., но иска преходен период от две години, в който ще продължи да изпълнява, поетите си ангажименти към ЕС. Според нея на преден план стои въпросът дали всички условия, които бъдат договорени, ще удовлетворяват отделните държави и дали националните парламенти ще ратифицират договора. \r\nПредседателят на Комисията по европейски въпроси и контрол на европейските фондове Кристиан Вигенин посочи, че Народното събрание разчита, както и досега, главният преговарящ на ЕС да продължи активния обмен на информация с националните парламенти. „За нас е важно какви ще бъдат вашите следващи стъпки и какво ние като парламентаристи бихме могли да направим, за да подпомогнем този процес“, добави Кристиан Вигенин. \r\nВицепремиерът и министър на външните работи Екатерина Захариева информира подробно госта си за приоритетите на Българското председателство и конкретно за вижданията на България относно европейската перспектива на Западните Балкани. „Ако Европейският съюз пренебрегне този регион, в него ще доминират други сили, които ще го дестабилизират. Ще ни струва много повече да се борим с това, отколкото да разработваме сега конкретни проекти там”, подчерта тя. „Такива проекти трябва да касаят не само свързаността на шестте страни помежду им и с ЕС, но най-вече младото население в тях. Правителствата и хората в тези страни са наистина мотивирани за реформи, нека не убиваме този стремеж”, призова министър Захариева. \r\nОт своя Страна Мишев Барние заяви, че по време на Българското председателство на Съвета на ЕС трябва да се направят четири важни стъпки по Брекзит и затова разчита силно на България да поддържа общата европейска линия в преговорите. По думите му стъпките са подготовка на директиви за преговорите по преходния период, изготвяне на проект на договора за оттегляне на Обединеното кралство от ЕС, даване на мандат на Комисията да преговаря с Лондон за преходния период и изработване на обща позиция по бъдещите отношения на ЕС с Великобритания. \r\nДвамата се съгласиха, че зад водените от Комисията преговори трябва да стои солиден консенсус между 27-те държави-членки на ЕС, на основата на доверие към главния преговарящ. \r\nЛюба АЛЕКСИЕВА", "date": "2017.12.19", "title": "Правата на българите във Великобритания след Брекзит ще са гарантирани доживот (ОБЗОР)"}
{"url": "http://www.focus-news.net/news/2017/12/19/2469081/ek-esenno-izdanie-na-prouchvaneto-standarten-evrobarometar-za-2017-g.html", "text": "Според последното проучване „Стандартен Евробарометър“, публикувано днес заедно с резултатите от специалното проучване на Евробарометър „Бъдещето на Европа“, повечето европейци смятат, че състоянието на икономиката е добро. Подкрепата за еврото е на най-високото си равнище от 2004 г. насам в еврозоната и оптимизмът за бъдещето на ЕС надхвърля песимизма. \r\nЕто някои от ключовите резултати: \r\n\tОптимизмът по отношение на състоянието на икономиката и подкрепата за еврото нарастват, като за първи път от началото на икономическата и финансова криза през 2007 г. европейците имат положително мнение за текущото състояние на европейската икономика (48%), отколкото негативно мнение (39 %). \r\n\tДоверието в Европейския съюз остава високо, като в България процентното равнище е едно от най-високите (57%). \r\n\tМиграцията е на челно място сред опасенията на европейците (39%), следвана от тероризма (38%). \r\n\tПоложително мнение за Европейския съюз имат 75 % от европейците; 71 % от европейците мислят, че ЕС е „място на стабилност в един будещ тревога свят“. \r\nКонтекст \r\nЕсенното издание на проучването „Стандартен Евробарометър“ (EB 88) за 2017 г. e проведено чрез интервюта на живо в периода 5—19 ноември 2017 г. Интервюирани са 33 193 души в държавите — членки на ЕС, и в страните кандидатки. \r\nСпециалното проучване (467) на Евробарометър „Бъдещето на Европа“ e осъществено чрез интервюта по телефона в периода 23 септември—2 октомври 2017 г. В държавите — членки на ЕС, са анкетирани 27 881 лица.", "date": "2017.12.19", "title": "EK: Есенно издание на проучването „Стандартен Евробарометър“ за 2017 г."}
{"url": "http://www.focus-news.net/news/2017/12/19/2469082/montana-patyat-prez-prohoda-petrohan-e-prohodim-pri-zimni-usloviya.html", "text": "Пътят през прохода Петрохан е проходим при зимни условия. Това съобщи за Радио „Фокус“ – Видин дежурният служител в Областно пътно управление-Монтана. Снеговалежът е спрял и пътят е почистен, опесъчени са местата, където има опасност от заледяване. Остава в сила забраната за преминаване на автомобили над 12 тона през прохода Петрохан до 31 март 2018 г., обиколен път е определен през град Своге. \r\nВ област Монтана пътищата са мокри и хлъзгави, слабият сняг който е валял се е стопил. Трафикът в участъка от главен път Е 79 в областта е натоварен в посока граничен пункт „Дунав мост 2“, като пътуват предимно тежкотоварни автомобили.\r\nАнна ЛОЗАНОВА", "date": "2017.12.19", "title": "Монтана: Пътят през прохода Петрохан е проходим при зимни условия"}
{"url": "http://www.focus-news.net/news/2017/12/19/2469083/tass-mahmud-abbas-mozhe-da-poseti-rusiya-v-nay-skoro-vreme.html", "text": "Президентът на Палестинската автономия Махмуд Аббас може скоро да посети Русия. Това заяви във вторник пред журналистите съветникът на палестинския президент по външнополитическите въпроси и международните отношения Набил Шаат, предава ТАСС.\r\n„Да, той ще посети“ Русия, заяви той, отговаряйки на съответстващ въпрос. „Президентът беше в Русия няколко пъти и ще отиде пак. Той ме изпрати преди своята визита, защото трябваше да пътува до Саудитска Арабия и Катар. В момента той пътува към Париж“, добави Шаат.\r\nПревод и редакция:", "date": "2017.12.19", "title": "ТАСС: Махмуд Аббас може да посети Русия в най-скоро време"}
{"url": "http://www.focus-news.net/news/2017/12/19/2469084/maykata-na-ubitoto-v-momchilgrad-7-godishno-dete-e-obvinena-za-tova-che-go-e-ostavila-bez-nadzor-obzor.html", "text": "Все още не е разкрит извършителят на убийството на 7-годишното момиче в Момчилград. В ареста за 72 часа е задържана майката на детето. Това съобщи в Кърджали главният прокурор Сотир Цацаров. Той уточни, че на майката до момента не е повдигнато обвинение за убийство. По преценка на наблюдаващия прокурор е обвинена по чл. 182 от НК - оставяне дете без надзор. „Тя ще бъде подложена на съдебно-медицинска експертиза“, поясни главният прокурор. Цацаров уточни, че смъртта на детето е настъпила от удушаване чрез притискане, а след това главата му е била омотана с тиксо. Главният прокурор допълни, че е назначена комплексна експертиза, която е ДНК и дактилоскопна и техническа експертиза. „Във връзка сме с Института по криминалистика и криминология на МВР и чрез ръководството на Министерството сме осъществили заедно необходимата координация –най-късно до утре сутринта ДНК експертизата ще да бъде готова, като обикновено се прави до 3 месеца“, каза още той. По думите му предстои назначаване и на още една съдебно-медицинска експертиза, както и съдебно-техническа експертиза на мобилни телефони, както и на преносим компютър, а с майката ще бъде извършен следствен експеримент. \r\nГлавният прокурор Сотир Цацаров обясни, че смъртта на детето в Момчилград е настъпила в сутрешните часове, като не става дума за случайно убийство. Цацаров допълни, че няма други задържани освен майката. На въпрос кога родните ще могат  да погребат детето, Цацаров заяви: „От страна на прокуратурата няма каквито и да е пречки за това“.  \r\nЦацаров допълни, че разследването ще бъде поето от специалисти от София, като се очаква в Кърджали до пристигне и началникът на отдел „Убийства\" и на Криминалния отдел в Главната дирекция „Национална полиция\".  „Версиите стесняват много силно кръга“, каза той. На въпрос засега само майката ли е в този кръг, главният прокурор поясни: „Не. Това, че нямаме други задържани  не означава, че няма други заподозрени“.\r\nОт своя страна директорът на Националната следствена служба Борислав Сарафов уточни, че категорично е изключена версията убийството на детето в Момчилград да е извършено от психопат, който броди по улиците и е опасен за обществото.", "date": "2017.12.19", "title": "Майката на убитото в Момчилград 7-годишно дете е обвинена за това, че го е оставила без надзор (ОБЗОР)"}
{"url": "http://www.focus-news.net/news/2017/12/19/2469085/afp-pet-dushi-zaginaha-a-oshte-desetki-sa-raneni-sled-protesti-v-irakski-kyurdistan.html", "text": "Пет души са загинали, а още десетки са ранени в Иракски Кюрдистан във вторник, след като местните сили за сигурност откриха огън по време на сблъсъци с протестиращи, разярени от проваления опит за постигане на независимост на автономната област на Ирак, предава AFP.\r\nДемонстрантите са подпалили офисите на кмета и политическите партии в град Сюлеймания и околността, по време на втория ден от протестите срещу политиците, които, според протестиращите, са се провалили в опита за постигане на независимост на кюрдския регион.\r\nИзточник от местната болница съобщи, че протестиращите са подпалили офисите на две политически партии в градовете Рапарин и Сюлеймания. „Възникнаха сблъсъци между силите за сигурност и протестиращи, в резултат от които загинаха пет души, а още 70 са ранени“, заяви той.\r\nПревод и редакция:", "date": "2017.12.19", "title": "AFP: Пет души загинаха, а още десетки са ранени след протести в Иракски Кюрдистан"}
{"url": "http://www.focus-news.net/news/2017/12/19/2469086/zam-ministar-evgeni-stoyanov-zapozna-frenski-eksperti-s-konkretnite-tseli-na-balgarskoto-predsedatelstvo-na-saveta-na-es-v-sektor-pravosadie.html", "text": "Най-важен приоритет в наказателно-правната област по време на Българското  председателството на Съвета на Европейския съюз за нас остава институционализирането на Европейската прокуратура. България има последователна позиция за необходимостта от мерки на европейско равнище за ефективно наказателно преследване на измамите и други престъпления, засягащи финансовите интереси на ЕС. Това заяви заместник-министърът на правосъдието Евгени Стоянов днес по време на работната си среща с Аурелия Шаф, дипломатически съветник на министъра на правосъдието на Франция, Шарлот Юе, експерт в отдела по европейските преговори, Дирекция „Криминални въпроси и помилвания“ в Министерството на правосъдието на Франция и Пиер Беле, магистрат за връзка със седалище в Белград, съобщиха от пресцентъра на Министерството на правпсъдието.\r\n„Дейността по институционализиране на Европейската прокуратура ще бъде във фокуса на две основни мероприятия в София“, допълни Стоянов. В рамките на Неформалното заседание на Съвет „Правосъдие и вътрешни работи“, което ще се проведе на 26 януари 2018 г., ще бъде обсъден въпросът за сътрудничеството на Службата на европейския прокурор с други институции, агенции и органи на Европейския съюз, като например ЕВРОЮСТ, ОЛАФ и ЕВРОПОЛ.  В дневния ред на конференция, която ще се проведе на 26 и 27 март 2018 г. ще бъдат разгледани детайлно основните въпроси по изграждането на Европейската прокуратура, като сътрудничество с националните органи, системата за управление на делата, Вътрешните правила и др.\r\nГ-жа Аурелия Шаф увери, че Франция с готовност ще подпомага страната ни по това досие в хода на Българското председателство и  заключи, че предстои много сериозна работа, за да започне Европейската прокуратура да функционира.\r\nГ-н Пиер Беле прояви интерес към транспонирането на директивата за Европейската заповед за разследване. Във връзка с това зам.-министър Стоянов го уведоми, че правителството е одобрило законопроекта за европейска заповед за разследване, изготвен от Министерството на правосъдието и той в момента се разглежда в Народното събрание.", "date": "2017.12.19", "title": "Зам.-министър Евгени Стоянов запозна френски експерти с конкретните цели на Българското председателство на Съвета на ЕС в сектор „Правосъдие“"}
{"url": "http://www.focus-news.net/news/2017/12/19/2469087/prof-mihail-konstantinov-za-balgariya-godinata-beshe-po-skoro-dobra-stranata-ni-stana-mnogo-vazhen-faktor-ne-samo-na-balkanite-no-i-v-evropa.html", "text": "За България годината беше по-скоро добра. Това каза за Радио „Фокус“ анализаторът проф. Михаил Константинов. По думите му има добри постижения в областта на външната политика и някак неочаквано за всички България е станала много важен фактор, не само на Балканите, но и в Европа. Проф. Константинов увери, че ако това се използва в идващото Български председателство на Съвета на ЕС, то може да донесе доста ползи и прогнозира, че това ще се случи. \r\nОтносно мораториума върху плащането на иновативни лекарства от НЗОК проф. Михаил Константинов коментира, че той няма да има лоши последствия за България и ще останат само скандалът по темата и неприятният привкус от него. „Аз съм оптимист за България. За първи път има икономически оптимизъм, резултат от 2 - 3-годишен ръст, макар и малък. Хората се чувстват малко по-добре у нас и има масово завръщане на българи. Все още броят напуснали надвишава завърналите се, но миналата и тази година е най-голям броят на завърнали се българи и не става дума за ниско квалифицирани кадри, а за специалисти, което е много радостна тенденция“, коментира проф. Константинов. \r\nТой допълни, че в световен мащаб големият враг Ислямска държава е унищожен, поне на терен в Сирия и Ирак, а друг е въпросът дали оцелелите престъпници няма да активизират терористичната си дейност в Европа и на други места.", "date": "2017.12.19", "title": "Проф. Михаил Константинов: За България годината беше по-скоро добра, страната ни стана много важен фактор, не само на Балканите, но и в Европа"}
{"url": "http://www.focus-news.net/news/2017/12/19/2469088/tass-rusiya-i-sarbiya-podpisaha-dogovor-za-vzaimno-priznavane-na-pravoto-na-grazhdanite-na-pensii-i-sotsialni-posobiya.html", "text": "Министърът на труда на Русия Максим Топилин и сръбския министър на труда, заетостта, социалната политика и работите на ветераните Зоран Джорджевич подписаха договор за взаимно признаване на правото на гражданите на двете страни на пенсии и социални пособия. Това съобщи във вторник пресслужбата на руското ведомство, предава ТАСС.\r\nОт министерството отбелязват, че на 19 декември в Москва са се състояли преговори между президентите на Русия и Сърбия Владимир Путин и Александър Вучич.\r\n„В рамките на преговорите, министъра на труда и социалната защита на Русия Максим Топилин и министъра на труда, заетостта, социалната политика и работите на ветераните Зоран Джорджевич подписаха Договор между Руската федерация и Република Сърбия за социалното осигуряване“, заявява се в съобщението до медиите.\r\nДокументът е основан на пропорционален принцип на разпределението на финансовите задължения на държавите за стаж, придобити на териториите на Сърбия и Русия, отбелязаха от министерството. Той се разпространява върху лица, които са граждани на тези страни, както и на членовете на семействата им, добавят от ведомството.\r\nКъм предмета на договора се отнасят пенсиите по старост, пенсиите за инвалидност, пенсиите, давани при загуба на невръстно дете и др.\r\nОсвен това, ще бъдат признати правата на гражданите на изплащане на обезщетение във връзка с нещастни случаи при производство или професионално заболяване, в случай на смърт на застраховано лице и средства за погребение, добавят от руското ведомство.\r\nПревод и редакция:", "date": "2017.12.19", "title": "ТАСС: Русия и Сърбия подписаха договор за взаимно признаване на правото на гражданите на пенсии и социални пособия"}
{"url": "http://www.focus-news.net/news/2017/12/19/2469089/sport-lionel-mesi-smyata-che-pobeda-v-derbito-s-real-madrid-shte-dade-predimstvo-na-barselona-za-titlata.html", "text": "20,00 ч. Футбол. Звездата на \"Барселона\" Лионел Меси смята, че евентуална победа над \"Реал\"(Мадрид) в следващия кръг на испанския шампионат ще даде голямо предимство на отбора му в борбата за титлата, предава електронното издание Goal. \"Много важно е да спечелим \"ел класико\". Мачовете на \"Сантяго Бернабеу\" винаги са особени, но ще бъде прекрасно да посрещнем Рождество с победа\" смята Меси. Мачът срещу \"Реал\" ще се играе в Мадрид на 23 декември 2017 г.", "date": "2017.12.19", "title": "Спорт: Лионел Меси смята, че победа в дербито с Реал (Мадрид) ще даде предимство на Барселона за титлата"}
{"url": "http://www.focus-news.net/news/2017/12/19/2469090/predsedatelyat-na-narodnoto-sabranie-tsveta-karayancheva-vrachi-na-prof-nikolay-ovcharov-golyamata-nagrada-chudesata-na-balgariya-v-kategoriya-kulturno-istoricheska-atraktsiya.html", "text": "Председателят на Народното събрание Цвета Караянчева връчи на проф. Николай Овчаров голямата награда „Чудесата на България” в категория „Културно-историческа атракция”. Победител е археологически комплекс Перперикон. Това съобщиха от пресцентъра на Народното събрание. Цвета Караянчева отбеляза, че за нея е особено вълнуващо да връчи наградата на проф. Овчаров. Тя пожела на изтъкнатия български археолог да продължи да работи все така вдъхновено и неуморно, както и досега. \r\n\"Поздравявам вестник „Стандарт” за прекрасната инициатива „Чудесата на България”, заяви Цвета Караянчева. По думите й изданието е превърнало кампанията в патриотична кауза, която ни зарежда, обединява и ни прави по-силни пред света. \"Тя показва нашата история, това, че сме дали много на света, защото сме древна нация, имаме какво да покажем и с какво да се гордеем\", добави председателят на парламента. \r\nВ церемонията по връчване на годишните награди „Чудесата на България” участваха вицепрезидентът Илияна Йотова, министърът на културата Боил Банов, председателят на парламентарната Комисия по културата и медиите Вежди Рашидов, народни представители, кметове и др.", "date": "2017.12.19", "title": "Председателят на Народното събрание Цвета Караянчева връчи на проф. Николай Овчаров голямата награда „Чудесата на България” в категория „Културно-историческа атракция”"}
{"url": "http://www.focus-news.net/news/2017/12/19/2469091/savetat-po-sadebna-reforma-obsadi-aktualiziraniya-variant-na-proektozakona-za-detsko-pravosadie.html", "text": "Съветът по съдебна реформа отбеляза големия напредък и сближаването на позициите между ведомствата, постигнат от екипа на министъра на правосъдието Цецка Цачева, в обсъдения днес актуализиран вариант на законопроекта за детско правосъдие. Това съобщиха от пресцентъра на Министерството на правосъдието. По време на днешното няколкочасово заседание на Съвета в Министерството на правосъдието бе взето решение членовете му да предложат до 15 януари 2018 година подобрения на някои от оставащите, като дискусионни текстове на проекта на Закон за отклоняване от наказателно производство и налагане на възпитателни мерки на непълнолетни лица.\r\nСъветът реши още правосъдното ведомство да изготви и предварителна оценка на въздействието на законопроекта.\r\n„Очаквам конструктивни предложения, с които да се подобри проектът, така че той да бъде внесен в Министерски съвет и впоследствие приет от Народното събрание“, каза министър Цачева.\r\nУчастниците в Съвета обсъдиха и предложените от Министерството на правосъдието изменения в Закона за съдебната власт (ЗСВ), като се задължиха в кратки срокове да изпратят до министерство писмените си становища по предлаганите промени, както и конкретни обосновани предложения за изменения в текстовете. В тази връзка се изтъкна, че стартира  процедура по обществени консултации и в тази процедура становища могат да изразят всички заинтересовани страни.\r\nСъветът прие и доклада за изпълнението на Актуализираната стратегия за продължаване на реформата в съдебната система и Пътната карта към нея към 30 ноември 2017 г. както и проект на отчет за изпълнението на Плана за действие за 2017 г. за изпълнението на препоръките от доклада на ЕК по Механизма за сътрудничество и оценка (МСО) от 25 януари 2017 г. (към 30 ноември 2017 г.), които бяха представени от зам.-министър Десислава Ахладова. Участниците се обединиха около становището, че има напредък и по двата доклада.", "date": "2017.12.19", "title": "Съветът по съдебна реформа обсъди актуализирания вариант на проектозакона за детско правосъдие"}
{"url": "http://www.focus-news.net/news/2017/12/19/2469092/ministerstvoto-na-turizma-i-unss-podpisaha-sporazumenie-za-satrudnichestvo-obzor.html", "text": "На официална церемония Министерството на туризма и УНСС подписаха споразумение за сътрудничество. Ректорът на УНСС проф. Стати Статев заяви, че висшето учебно заведение ще има много по-силно и активно участие на студенти в активностите на Министерството на туризма. Що се отнася до УНСС, имаме специалност „Икономика на туризма“ както на български, така и на английски език, както и две магистратури в областта на туризма. По думите му годишно в УНСС се дипломират над 100 бакалаври и около 50-60 магистри в областта на туризма. Според него основната част от тях остават да работят в страната. „Разбрали сме, че да отворим взаимодействието си с Министерството на туризма не само към специалността „Икономика на туризма“ и водените от нея магистратури, а към всички наши студенти, които проявяват интерес“, заяви проф. Статев. По думите му имат възможности за това, както през Студентския съвет на УНСС, така и чрез университетския съвет за кариерно развитие. „Става въпрос за едно по-сериозно институционално обвързване. Защо да не проведем, ако не цялото, поне една част от мероприятието със Световната търговска организация през ноември месец“, каза още ректорът на УНСС.\r\nОт своя страна министърът на туризма Николина Ангелкова посочи, че един от основните проблеми и предизвикателства в сектор „Туризъм“ е свързан с кадрите. Тя уточни, че в сектор „Туризъм“ няма безработица, а има необходимост от кадри. Според нея голяма част от интереса в сектор „Туризъм“ не е продиктуван от тези, които учат специалности като „Икономика на туризъма“ в УНСС или „Туризъм“ в Софийския университет, а много икономически специалности са свързани основно с реализация в сектора. По думите ѝ само по последни данни на Световния съвет по туризъм в България има над 330 000 заети в сектора само за миналата година. Ангелкова подчерта, че опитът това лято показва, че има над 3200 заети сезонни работници от трети страни, като се очаква да има голям интерес и по време на предстоящия зимен сезон. Според нея, когато говорят за средносрочни и дългосрочни цели, те залагат на образованието и пряката връзка на нуждите му с бизнеса. „Важно е да институционализираме това взаимодействие, за да може тези, които участват доброволно и помагат нашата дейност, след това да бъдат възнаградени по някакъв начин дали чрез платени стажове, дали чрез участие в наши проекти. Важно е да се стимулира активното включване на студентите в реалната практика и въпроси, които имаме в ежедневието на нашата работа“, каза Ангелкова.\r\nМинистърът на туризма уточни, че за първите 9 месеца на годината има над 6 млрд. лв. приходи в бюджета само от туризъм и свързаните с него индустрии, което е почти 10% ръст. „Само за последните две години успяваме да постигнем устойчивост в сектора както в броя на чуждестранните туристи, които са посетили нашата страна, но също така и по отношение на приходите. За първите 10 месеца повече 8,2 млн. са чуждестранните туристи, което е ръст от почти 8% в сравнение с рекордната 2016 г. „Още следващата година ще поканим УНСС да се включи в наши ключови събития, които предстоят в рамките на председателството“, каза още Николина Ангелкова. \r\nЛюба АЛЕКСИЕВА", "date": "2017.12.19", "title": "Министерството на туризма и УНСС подписаха споразумение за сътрудничество (ОБЗОР)"}
{"url": "http://www.focus-news.net/news/2017/12/19/2469093/reuters-tereza-mey-prizova-donald-tramp-da-predstavi-predlozheniya-za-mir-v-blizkiya-iztok.html", "text": "Министър-председателят на Великобритания Тереза Мей призова Доналд Тръмп да излезе с предложения за постигане на мир в Близкия Изток, след като американския държавен глава призна официално Ерусалим за столица на Израел, предава Reuters.\r\nТя е направила това по време на телефонен разговор с Тръмп, проведен във вторник.\r\n„Те са обсъдили различните позиции, които са заели по въпроса за признаването на Ерусалим за столица на Израел и са се съгласили за важността от това, САЩ да излязат с предложения за мир и подкрепата на международната общност за тях“, заяви говорителят на британския премиер.\r\n„Министър-председателят е осведомила президента за положителния прогрес на преговорите за Брекзит, а Тръмп се е похвалил с икономическия прогрес на САЩ“, добави говорителят.\r\nВ края на разговора, двамата „са се съгласили за важността от бърза търговска сделка след Брекзит“\r\nПревод и редакция:", "date": "2017.12.19", "title": "Reuters: Тереза Мей призова Доналд Тръмп да представи предложения за мир в Близкия Изток"}
{"url": "http://www.focus-news.net/news/2017/12/19/2469094/prof-aleksandar-marinov-s-ne-poveche-ot-350-bih-otsenil-pravitelstvoto-zaradi-haotichnata-rabota.html", "text": "С не повече от 3.50 бих оценил правителството, заради хаотичната работа, каза за Радио „Фокус“ политологът проф. Александър Маринов. По думите му това, което отличава настоящата година от предишните, е, че се наблюдава голям срив на качеството на политическите изяви и политическото поведение, тотален упадък на политическите нрави, некултурност, грубиянщина, простащина, залитане в безцелна размяна на обвинения и епитети, в следствие на което се губи същността на политиката. Според Александър Маринов политиката изисква идеи и добре подготвени решения, които да бъдат основа за спор, конкуренция и противоборство, което не се вижда. \r\n„Мен ме е срам понякога да слушам българските политици. Какъв пример дават те на младите хора? Не говоря за случаите на неграмотност и необразованост. Трябва държавата да се ръководи от грамотни, образовани, културни и ерудирани хора. Къде очакваме да стигнем, ако има такива тежки провали в елементарни познания на равнище прогимназия“, коментира проф. Александър Маринов. Той апелира всички политици да се замислят за своята отговорност пред тези, които са ги избрали. \r\nПроф. Маринов призова президентът Румен Радев да поеме по-убедително ролята на национален лидер. Той прикани мнозинството и опозицията в Народното събрание да се държат по-цивилизовано и да намират общ език преди да направят грешка, а не след това, чрез премисляне и трезви преценки, без действия на инат, или с криворазбрана амбиция. Александър Маринов даде за пример разнопосочните решения и тяхната аргументация, по отношение на мораториума над иновативните лекарства.", "date": "2017.12.19", "title": "Проф. Александър Маринов: С не повече от 3.50 бих оценил правителството, заради хаотичната работа"}
{"url": "http://www.focus-news.net/news/2017/12/19/2469095/mvnr-na-rusiya-novata-strategiya-za-natsionalna-sigurnost-na-sasht-ima-konfrontatsionen-harakter.html", "text": "Новата Стратегия за национална сигурност на САЩ има конфронтационен характер и не задава линия на конструктивно взаимодействие, а на противопоставяне. Това заявиха във вторник от Министерството на външните работи на Русия, предава ТАСС.\r\n„Ние възприехме със съжаление конфронтационния характер на новата Стратегия за национална сигурност на САЩ, обнародвана на 18 декември. Нейното ключово послание  – „мир от позицията на силата“ – задава линия не на конструктивно сътрудничество, наравно с другите страни и в интересите на съвместното решаване на съществуващите проблеми, а на противопоставяне“, подчертават от министерството.\r\nОт дипломатическото ведомство  заявяват също, че Вашингтон явно не иска да види Русия и Китай като силни държави, страхувайки се от пълната загуба на своето предишно положение.\r\n„Укрепването на икономическата и военната мощ на Русия, както и на Китай, се представя като предизвикателство за САЩ. Казано по друг начин, във Вашингтон явно не искат да видят нашите страни като силни държави, опасявайки се от пълната загуба на своето предишно положение“, отбелязват от ведомството. „Именно затова, те ни обвиняват в посегателство срещу „световния ред“, под което, очевидно, те разбират еднополярното устройство на света, обслужващо единствено американските интереси и потребности“.Готовност за сътрудничество\r\nМосква е готова да гради партньорски отношения с Вашингтон, но в тях не трябва да има диктат и вмешателство във вътрешните работи на Русия.\r\n„От своя страна потвърждаваме: готови сме да градим партньорски отношения със САЩ, в които не трябва да има опити за диктат и вмешателство в нашите вътрешни работи. Истинското и  продуктивно партньорство е възможно само на принципите на равенство и взаимно уважение“, подчертават от руското външно министерство.\r\nПревод и редакция:", "date": "2017.12.19", "title": "МВнР на Русия: Новата Стратегия за национална сигурност на САЩ има конфронтационен характер"}
{"url": "http://www.focus-news.net/news/2017/12/19/2469096/predsedatelyat-na-narodnoto-sabranie-tsveta-karayancheva-vrachi-nagradata-student-na-godinata-za-2017.html", "text": "Председателят на Народното събрание Цвета Караянчева връчи наградата „Студент на годината за 2017” на официална церемония, на която бяха обявени носителите на Националния приз „Студент на годината” на Националното представителство на студентските съвети.  Това съобщиха от пресцентъра на Народното събрание.  \r\nНаградата получи Анна Мария Любчова – Атанасова от СУ „Св. Климент Охридски“, специалност „Право“, която през 2017 г. е участвала от отбора на Софийския университет в най-голямото международно състезание по право на Европейския съюз. \r\n\"Тази вечер е празник на младостта, на таланта, на креативността, на изкуството и иновациите\", отбеляза председателят на Народното събрание Цвета Караянчева в приветствието си към участниците и гостите на церемонията. \r\nТя поздрави всички наградени и номинирани студенти. Вие сте днешните будители – хората, заредени с енергия, знание, талант и умения, отбеляза тя. Благодарения на такива способни млади хора като вас България ще продължи уверено напред и ще пребъде, добави още председателят на парламента. Цвета Караянчева им пожела да прославят страната ни със своите успехи и да предават своите знания и на идните поколения. \r\nЦелта на Националния приз „Студент на годината” е да отличи най-активните студенти във всички области на науката, изкуството и спорта. Той се присъжда за единадесети път. Награди получиха младежи, които учат в специалностите педагогически науки, хуманитарни науки, социални науки, стопански науки, правни науки, природни науки, информатика и математика, технически науки, аграрни науки и ветеринарна медицина, здравеопазване, спорт, изкуства, сигурност и отбрана, както и чуждестранен студент в България и докторант. \r\nВ церемонията участваха председатели на парламентарни комисии и народни представители.", "date": "2017.12.19", "title": "Председателят на Народното събрание Цвета Караянчева връчи наградата „Студент на годината за 2017”"}
{"url": "http://www.focus-news.net/news/2017/12/19/2469097/reuters-premierat-na-irak-zayavi-che-shte-predprieme-deystviya-ako-tsivilen-grazhdanin-stane-zhertva-na-napadenie-v-irakski-kyurdistan.html", "text": "Министър-председателят на Ирак Хайдер ал Абади заяви във вторник, че ще предприеме действия ако цивилен гражданин стане жертва на нападение в северния полу-автономен регион на страната – Иракски Кюрдистан, предава Reuters.\r\n„Няма да седим със скръстени ръце ако някой цивилен гражданин стане жертва на нападение“, заяви той, по време на ежеседмичната си пресконференция.\r\nПетима души загинаха, а още поне 80 са ранени, според кюрдски източници, в резултат от протести на кюрдите, предизвикани от мерките на остеритет и неизплатените заплати в бюджетния сектор. Демонстрациите продължават вече втори ден, като протестиращите подпалиха сградата на кметството в Сюлеймания, както и няколко партийни централи в региона.\r\nПревод и редакция:", "date": "2017.12.19", "title": "Reuters: Премиерът на Ирак заяви, че ще предприеме действия ако цивилен гражданин стане жертва на нападение в Иракски Кюрдистан"}
{"url": "http://www.focus-news.net/news/2017/12/19/2469098/moratoriumat-varhu-novite-lekarstva-mozhe-da-padne-obzor.html", "text": "ПГ на „БСП за България” внесе в деловодството на парламента предложение за отмяна на параграф 6-ти от Закона за бюджет на НЗОК за следващата  година, който касае мораториума върху лекарствата за болните от рак.По-рано на пресконференция лидерът на БСП Корнелия Нинова обяви, че е разговаряла с премиера Бойко Борисов и е настояла пред него за актуализация на бюджета, за да се отмени въпросният параграф. Нинова посочи, че министър-председателят й е обещал да помисли, а след това с нея се е свързал председателят на ПГ на ГЕРБ Цветан Цветанов, който я уверил, че ще събере групата си, за да обсъди въпроса. Корнелия Нинова подчерта, че ако не се приеме предложението на БСП – партията ще внесе жалба в Конституционния съд. Според нея от  ГЕРБ са направили голяма грешка спрямо онкоболните и сега не трябва да се инатят. \r\nПо-късно през деня председателят на ПГ на ГЕРБ и заместник-председател на партията Цветан Цветанов заяви в позиция, че е провел серия от разговори с председателите на всички парламентарни групи, с премиера Бойко Борисов и с министрите на здравеопазването и на финансите Кирил Ананиев и Владислав Горанов. Цветанов обясни, че целта на разговорите е била  да се неутрализират всички възможни спекулации, че български пациенти могат да бъдат оставени без лечение или лекарства. Той поясни, че от  ПГ на ГЕРБ ще предложат на Председателски съвет на Народното събрание да бъде гласувана в пленарна зала отмяната на параграф 6-ти от Закона за бюджета на НЗОК. Цветанов обърна внимание, че от ГЕРБ ще подкрепят предложението единствено при постигането на пълен политически консенсус от всички парламентарни групи и председателите им.\r\nМалко след това стана ясно, че ПГ на „БСП за България“ е внесла в деловодството на парламента предложението за актуализация на бюджета на Националната здравноосигурителна каса по ал. 3 за включване в дневния ред на Народното събрание.„Фокус“ припомня, че:на 8 декември държавният глава върна за ново обсъждане бюджета на Касата за следващата година, заради незаплащането на определени лекарствени продукти. Президентът изрази мнение, че се създава различно третиране на здравноосигурените лица и се засяга основно конституционно право за достъпна медицинска помощ. Здравното министерство определи като несериозни мотивите на държавния глава за налагане на вето върху Бюджета на Касата. На 12 декември бюджетната комисия отхвърли президентското вето, а два дни след това и парламентът преодоля ветото на държавния глава. \r\nБюджетът бе приет на 29 ноември, като бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. \r\nДеница КИТАНОВА", "date": "2017.12.19", "title": "Мораториумът върху новите лекарства може да падне (ОБЗОР)"}
{"url": "http://www.focus-news.net/news/2017/12/19/2469099/kyustendil-obshtinata-izpalnyava-proekt-za-vavezhdane-na-merki-za-energiyna-efektivnost-v-mnogofamilni-zhilishtni-sgradi.html", "text": "Община Кюстендил изпълнява проект за въвеждане на мерки за енергийна ефективност в многофамилни жилищни сгради. Това каза пред Радио „Фокус” – Кюстендил инж. Росица Плачкова, зам.-кмет на Община Кюстендил. По думите се работи по проект с такава насоченост с финансиране по Оперативна програма „Региони в растеж” и изпълнението му ще продължи до края на месец март 2019 година. Бюджетът на проекта е 2,5 млн. лева. \r\n„Въвеждат се мерки за енергийна ефективност в 5 жилищни блока, като това са блок 43 на улица ”Гладстон”, блок на улица „Климент Охридски” №5, блок 48 на улица „Александър Димитров”, блокове 120 и 121 на улица „Цар Освободител”, заяви Росица Плачкова. По думите й преди да бъдат изготвени инвестиционните проекти, е изготвено енергийно обследване на сградите. \r\n„ Във връзка с понижаването на температурите, ще спрат дейностите във всички обекти, като ще се работи евентуално, ако има такива продължаващи дейности, само и единствено такива, каквито са възможни да се изпълняват и каквито в други сезони не могат да се изпълняват”, посочи Росица Плачкова и коментира, че близо 25 % от жилищните блокове в Кюстендил са обновени по програми за енергийна ефективност. Тя каза още, че първият проект е бил по Оперативна програма „Регионално развитие”. \r\n„Там имахме два жилищни блока, които поради свършване срока на изпълнение на програмата бяха прехвърлени и бяха финансирани от Националната програма за енергийна ефективност. Така, с тези два допълнителни договора, договорите по националната програма станаха 38, плюс тези пет, но договорите не означават брой блокове, между 50 и 60 са блоковете, не мога да кажа с точност”, заяви Росица Плачкова.\r\nВенцеслав ИЛЧЕВ", "date": "2017.12.19", "title": "Кюстендил: Общината изпълнява проект за въвеждане на мерки за енергийна ефективност в многофамилни жилищни сгради"}
{"url": "http://www.focus-news.net/news/2017/12/19/2469115/pravitelstvoto-otpuska-15-mln-leva-za-ban-te-prekratyavat-protestite-obzor.html", "text": "15 млн. лв. допълнително ще бъдат предоставени на Българската академия на науките (БАН), през бюджета на Министерството на образованието и науката(МОВ) за 2018 г. Това обяви министърът на образованието и науката Красимир Вълчев на брифинг в Министерския съвет след среща на ръководството на БАН с премиера Бойко Борисов, в която са участвали и вицепремиера Томислав Дончев, министъра на финансите Владислав Горанов и председателя на бюджетната комисия Менда Стоянова. Министър Вълчев уточни, че допълнителните средства ще бъдат за сметка на планираните в централния бюджет разходи за научни изследвания. „Това ще стане след влизането в сила на Закона за държавния бюджет за 2018 г. Най-вероятно на първото заседание на МС тези средства ще бъдат разпределени между научните звена в Академията“, обясни той. \r\nПредседателят на БАН акад. Юлиан Ревалски поясни, че допълнителните 15 млн. лв. няма да са нито само за заплати, нито само за издръжка, а ще се разпределят на база на постигнати резултати през миналата година. Той уточни, че е постигнато разбирателство и за увеличаване на докторантските стипендии. Председателят на Общото събрание на БАН Евелина Славчева отбеляза от своя страна, че на събранието в четвъртък ще се гласува за прекратяване на протеста и сваляне на черните знамена от фасадите на БАН. Тя заяви, че са приятно изненадани от бързата реакция на премиера Бойко Борисов. „Получихме едно разбиране и загриженост. Постигнахме договореност, че този диалог ще продължи“, заяви Славчева. Председателят на БАН акад. Юлиан Ревалски също благодари на Бойко Борисов, че макар и да е зает, е намерил време да говорят доста просторно върху проблемите на БАН. „Основната ни тревога е запазването на научния потенциал на БАН и особено на привличането и задържането на млади хора. Тази новина днес е една първа стъпка в тази насока. Тя е чудесна и се надявам, че колегите ни от БАН ще я оценят високо“, каза той.„Фокус“ припомня, че:  в края на ноември учените излязоха на протест под надслов „Повече няма да търпим“, а на фасадата на сградата на БАН бяха спуснати и черни знамена - символ на загиването на Академията. Протестът на учените се състоя, докато народните представители гласуваха Бюджет 2018. Предвидената държавна субсидия за БАН за 2018 г. бе 83 млн. лв. По-късно ръководството на Академията представи и програмата си за протестни действия на учените по време на Българското председателство на Съвета на Европейския съюз. Те поставиха няколко искания, сред които целево финансиране от правителството в размер на 38 млн. лв., месечната стипендия на докторантите да бъде увеличена на 765 лв. и поощрително финансиране за институтите, които са получили добра оценка през годината от МОН за институти. От БАН предупредиха и, че ще уведомят председателите на Европейския парламент и Европейската комисия за „унизителното отношение на Министерски съвет към научната общност на страната“, както и че ще бъде изпратено и писмо до комисаря по изследванията, науката и иновациите и че ще се сезира омбудсмана на Република България Мая Манолова.", "date": "2017.12.19", "title": "Правителството отпуска 15 млн. лева за БАН, те прекратяват протестите (ОБЗОР)"}
{"url": "http://www.focus-news.net/news/2017/12/19/2469116/blagoevgrad-obshtinska-tombola-koledni-kasmeti-shte-se-provede-v-petrich-na-23-dekemvri.html", "text": "Общинска томбола „Коледни късмети“ ще се проведе в Петрич на 23 декември. Това каза за Радио „Фокус“ – Пирин Илияна Попова, заместник-кмет на Петрич с ресор култура и хуманитарни дейности. По думите ѝ това е един от основните акценти в коледно-новогодишната програма, организирана от Общината. „Голям акцент за нас беше запалването на светлините на коледната ни елха в навечерието на празника на св. Никола – 5 декември. Предстои ни и една прекрасна вечер, която е специално за хората от третата възраст. За тях сме подготвили концерт, на който наши гости ще бъдат членовете на пенсионерските клубове от общината“, каза още Попова. \r\nПо отношение на новогодишната нощ тя заяви, че програмата ще започне от 23.30 часа на централния градски площад. „Ще има много музика, традиционни хора и изненади, така че, очаквам всички съграждани и гости – да посрещнем заедно новата 2018 година. Само ще вметна, че веднага след полунощ, в първите часове на новата година, традиционно при нас ще се проведат и кукерските игри „Станчинари 2018“. И ако ми позволите, бих искала да направя една крачка напред, като кажа, че на 5 януари ще бъде голямата ни церемония по награждаване „Спортист на годината“, добави Попова.\r\nТя посочи също, че \"Пощенска станция на Дядо Коледа\" е една от атракциите в Петрич преди предстоящите празници. По думи на Попова цялостната коледно-новогодишна програма към днешна дата изключително много вълнува обществото, а от общинското ръководство се радват, че тази година са успели да пресъздадат магичен коледен дух. „Това се случи чрез поставянето на прекрасна украса в централната градска част, където имаме \"Пощенска станция на Дядо Коледа\" и всички деца могат да пуснат своите желания в истинска пощенска кутия. Освен това, пресъздадохме и един театрален коледен декор на открита сцена, който се оказа чудесно място за коледни снимки и това е видно от социалните мрежи. Бих искала да се обърна към Вашите слушатели и читатели – ако все още имате време, което не сте решили как да прекарате, то елате при нас! Със сигурност ще бъде много емоционална, и Коледата, и Новата година“, каза още Попова. \r\nПо повод предстоящите коледно-новогодишни празници тя пожела на всички през следващата година, на прага на тези светли празници, на които сме, доброто да се случва във всяко сърце, във всеки дом, във всяка институция. „И тъй като говорим с Вас, то ще кажа, че много ми се иска доброто да бъде и новина във всяка новинарска емисия. Нека всички бъдем водени от желанието да правим родния си край, България и света едно по-прекрасно място за живеене. Желая Ви една здрава, благодатна и много емоционална нова 2018 година“, подчерта Попова.\r\nЛивия НИНОВА", "date": "2017.12.19", "title": "Благоевград: Общинска томбола „Коледни късмети“ ще се проведе в Петрич на 23 декември"}
{"url": "http://www.focus-news.net/news/2017/12/19/2469117/veliko-tarnovo-obshtinata-obyavi-obshtestvena-porachka-za-dostavka-na-hrana-za-stola-na-osnovno-uchilishte-patriarh-evtimiy.html", "text": "Община Велико Търново обяви обществена поръчка за доставка на храна за стола на Основно училище „Патриарх Евтимий“. От Общината обясниха за Радио „Фокус“ – Велико Търново, че се търси фирма, която да осигурява нужните храни и напитки за учениците от учебното заведение, както и за останалите младежи, за които се приготвя обяд. Причината е, че кухнята на училището захранва с готова храна останалите учебни заведения в града.  \r\nПо прогнозни данни обществената поръчка ще е на стойност 470 404 лв.  Срокът за изпълнение е две години. Изискванията включват осигуряването на месо, месни и млечни продукти, яйца, плодове, зеленчуци , консервирани храни, варива, подправки, хляб и хлебни изделия, десерти, безалкохолни напитки и ядки. Оферти от заинтересованите ще се приемат до 17.00 часа на 16 януари 2018 година. Допълнителна информация е публикувана в интернет на адрес https://www.veliko-tarnovo.bg/bg/profil-na-kupuvacha/547/.\r\nЛуиза ТРАНЧЕВА", "date": "2017.12.19", "title": "Велико Търново: Общината обяви обществена поръчка за доставка на храна за стола на Основно училище „Патриарх Евтимий“"}
{"url": "http://www.focus-news.net/news/2017/12/19/2469118/pernik-remontiranata-ul-strimon-shte-bade-otkrita-na-20-dekemvri.html", "text": "Утре /20 декември/, от 11.30 ч., ще бъде открита ремонтираната ул. \"Стримон\" в Перник. Това съобщиха от Община Перник. Официалното откриване ще се проведе в района на пенсинерския клуб в кв. \"Твърди ливади\".", "date": "2017.12.19", "title": "Перник: Ремонтираната ул. \"Стримон\" ще бъде открита на 20 декември"}
{"url": "http://www.focus-news.net/news/2017/12/19/2469119/stara-zagora-v-kazanlak-shte-badat-otbelyazani-74-godini-ot-podviga-na-kapitan-dimitar-spisarevski-koyto-sas-samozhertvata-si-vazpira-amerikanskite-bombardirovachi-nad-sofiya.html", "text": "74 години от подвига на капитан Димитър Списаревски, който със саможертвата си възпира американските бомбардировачи  над София, ще бъдат отбелязани в Казанлък на 20 декември, каза за Радио „Фокус“ Йордан Маринов от Общобългарски комитет „Ген. Иван Вълков“, инициатор на събитието. Съорганизатор на честването е Общинска библиотека „Искра“. То ще се проведе пред Паметника на военните летци в двора на казанлъшкото поделение, от 12.00 часа.  \r\nЙордан Маринов разказа факти от историята на паметника, пред който ще се състои честването. През 1942 г. по случай 15 години от построяване на летището и фабриката в Казанлък и по инициатива на капитан  Петко Попганчев се решава в Казанлък да бъде построена чешма-паметник на загиналите 15 пилоти при изпълнение на служебния дълг. През 1942 г. „Паметникът с орела“ е тържествено открит и осветен. Той е единственият в България паметник на българските летци.\r\nСлед 9 септември 1944 г., в Казанлък се настанява танковата бригада, а неин политически командир става Петко Влаев - бивш политически затворник. През 1948 г. той нарежда да се махнат от паметника на летците знаците на българската царска авиация и да бъдат изписани имената на Жельо Манолов и Георги Тихолов - с надпис, че са загинали в „свирепо сражение с фашистите“.\r\nПрез 90-те години, с участието на Йордан Маринов, Паметникът на летците е възстановен, като имената на двамата пилоти с леви убеждения са оставени и е добавена плоча с имената на пилоти, съдени от Народния съд в периода 1939-1944 г. начело с ген. Васил Бойдев от Казанлък- началник на българската бойна авиация от 1936-а до 1941-а г.\r\nКъм паметника по-късно е добавена и плоча с имената на пилотите, прославили българските Военновъздушни сили (ВВС) - инж. полк. Петко Попданчев, инж. полк. Цветан Лазаров и капитан Димитър Списаревски.\r\nПокана за участие в честването на 20 декември е отправена към ген. Цанко Стойков – настоящият началник на българските ВВС. \r\n „Обикновено сме свикнали да свързваме Казанлък с културата, но тук в началото на XX в., благодарение на родолюбци, се случват не по-малко значими събития. Едно от тях е установяването на военната фабрика през 1924 г., като заслугата изцяло е на ген. Иван Вълков“, каза директорът на библиотека „Искра“ Анна Кожухарова и акцентира върху заслугите на генерал Вълков за позиционирането в Казанлък на фабрика зо самолетостроене и училището за военни летци. „Затова ние днес, с изключителен респект към подвига и историческите времена, се присъединяваме към инициативата на Общобългарски комитет \"Ген. Иван Вълков\" да се поклоним пред паметника на летците, като считаме, че това е едно изцяло родолюбиво и краеведско начинание.“, коментира тя. \r\nСлавяна ГАЙДАРОВА", "date": "2017.12.19", "title": "Стара Загора: В Казанлък ще бъдат отбелязани 74 години от подвига на капитан Димитър Списаревски, който със саможертвата си възпира американските бомбардировачи над София"}
{"url": "http://www.focus-news.net/news/2017/12/19/2469120/predstoyashti-mezhdunarodni-sabitiya-za-20-dekemvri-agentsiya-fokus.html", "text": "***Парламентът на Великобритания ще гласува спорен законопроект във връзка с Брекзит\r\n***Премиерът на Великобритания ще отговаря на въпроси на комисия от високопоставени депутати, основно по темата за Брекзит\r\n***Главният преговарящ за Брекзит от страна на ЕС Мишел Барние ще изложи основните насоки за предстоящите преговори относно търговските отношения между Великобритания и ЕС след напускането на Обединеното кралство\r\n***Европейската комисия ще проведе среща за евентуалното стартиране на наказателна процедура срещу Полша заради провежданата в страната правосъдна реформа\r\n***Канцлерът на Германия Ангела Меркел ще се срещне с лидерите на Германската социалдемократическа партия (ГСДП) за приемане на график на предварителните разговори за формиране на управляваща коалиция\r\n***", "date": "2017.12.19", "title": "Предстоящи международни събития за 20 декември ( Агенция „Фокус“ )"}
{"url": "http://www.focus-news.net/news/2017/12/19/2469121/the-japan-times-yaponiya-odobri-razpolaganeto-na-dve-sistemi-egida-po-kraybrezhieto-si.html", "text": "Японското правителство одобри във вторник разполагането на две наземни защитни системи „Егида“ на фона на успешните ядрени и ракетни опити на Северна Корея, отбелязва японското издание The Japan Times.\r\n„Егида“ представлява система, която може автоматично да засече, проследи и унищожи въздушни, наземни или подводни оръдия, като най-разпространената ѝ версия е тази, която се монтира върху военни кораби. \r\nПриетото решение ще позволи на Министерството на отбраната да закупи две такива системи, които ще подсилят защитните механизми на Япония, която вече разполага с няколко кораби тип „унищожител“ оборудвани с „Егида“, както и американски ракети „земя-въздух“ тип „Патриот“. \r\nНовата защитна екипировка ще бъде закупена най-рано през 2023 г., като все още не е решено къде ще бъде разположена. Общата им цена ще бъде повече от 100 млрд. йени (около 9 млн. долара). \r\nИзданието информира още, позовавайки се на данни от правителството, че двете системи ще могат да осигурят защита за цялата територия на японските острови, от Хокайдо до Окинава, което е било една от главните причини за закупуването на \"Егида\" пред противоракетната система THAAD.: Цанко Цолов", "date": "2017.12.19", "title": "The Japan Times: Япония одобри разполагането на две системи „Егида“ по крайбрежието си"}
{"url": "http://www.focus-news.net/news/2017/12/19/2469122/grigor-dimitrov-e-sportist-na-godinata.html", "text": "Григор Димитров бе избран за „Спортист на годината” на България за 2017 г. в юбилейното 60-о издание на наградите.  Димитров получава отличието за втори път в кариерата си, след като го спечели през 2014 г. \r\nПрез 2017 г. Григор Димитров достигна до полуфинал на Australian Open, спечели титлите в  Бризбейн, в София и в Синсинати. Хасковлията вдигна трофея и от финалния турнир на ATP, който противопоставя осемте най-добри тенисисти през годината. 2017 г. Димитров завърши под №3 в световната ранглиста.  Майката на Григор Димитров – Мария получи наградата от негово име.\r\nВтори в категорията стана Радослав Янков - сноуборд, а трета Невяна Владинова - художествена гимнастика.\r\nЗа втора поредна година Спортист №1 на България с увреждания е гюлетласкачът Ружди Ружди.\r\nЗа отбор на 2017 г. бе избран ансамбълът ни по художествена гимнастика. За треньор на годината бе удостоена Весела Димитрова – треньор на ансамбъла.", "date": "2017.12.19", "title": "Григор Димитров е „Спортист на годината“"}
{"url": "http://www.focus-news.net/news/2017/12/19/2469123/ria-novosti-aleksandar-vuchich-zayavi-che-sarbiya-nikoga-nyama-da-vavede-sanktsii-sreshtu-rusiya.html", "text": "Сръбският президент Александър Вучич заяви, че Сърбия никога няма да въведе санкции срещу Русия, съобщава РИА Новости. Коментарът на държавният глава е направен във вторник, по време на среща с неговия руски колега Владимир Путин, провела се в Москва. \r\nВучич разкри още, че Белград „ще направи всичко възможно за запазване на добрите отношения с руския народ“ и увери, че страната му смята да остане необвързана.\r\n„В политически смисъл, Сърбия винаги ще бъде признателна на Путин за нещата, които е направил за нас“, заяви още държавният глава на балканската страна. \r\nОт своя страна, по време на пресконференцията след края на двустранната среща, Путин изрази задоволството си от положителното развитие на отношенията между двете държави, особено, подчерта той, в сферата на икономиката. : Цанко Цолов", "date": "2017.12.19", "title": "РИА Новости: Александър Вучич заяви, че Сърбия никога няма да въведе санкции срещу Русия"}
{"url": "http://www.focus-news.net/news/2017/12/19/2469124/the-jerusalem-post-politicheskoto-razdelenie-v-irakski-kyurdistan-dovede-do-smartni-sluchai.html", "text": "За втори пореден ден, масови протести обхванаха Кюрдския регион в Северен Ирак. Те бяха съсредоточени в градовете в източната част на автономния регион на Кюрдското регионално правителство (КРП). В Чамчамал, Койа, Сюлеймания, Рания и други градове, протестиращите палиха и рушиха офисите на големите политически партии, в последната криза, обхванала кюрдския район. Във вторник, се появиха съобщения за няколко загинали демонстранти, а още повече от 100 са били ранени, по време на сблъсъците, които се очаква да предизвикат гняв в целия регион, пише израелското издание The Jerusalem Post.\r\nВ резултат от проведения референдум за независимост на Иракски Кюрдистан и изпращането на танкове от страна на централното правителство в Багдад, за да завземе контрола над Киркук от КРП, регионът бе обхванат от недоволство на обикновените граждани. Това се случи отчасти заради нестабилността, идваща от политическото разделение и горчивия гняв заради твърденията, че висшестоящи политици са предали региона в стремежа му за независимост, дезертирайки в лицето на подкрепяното от Иран военно нахлуване в областта Киркук, където са съсредоточени големи части от петролните резерви на Ирак. Разделението има десетилетни корени. Независимо от това, че Демократичната партия на Кюрдистан (ДПК) и Патриотичният съюз на Кюрдистан (ПСК), двете най-големи партии в региона, работиха заедно по време на войната срещу „Ислямска държава“ и си съдействаха в Багдад, след инвазията на САЩ през 2003-а година, те имат горчиви спомени от гражданския конфликт помежду си през 90-те. За кюрдите от старите поколения, това извиква спомени за клановете, които се биха по време на кюрдската гражданска война. За по младите, текущата ситуация представлява резултат от борбата срещу режима на Саддам Хюсеин, „Ислямска държава“ и сегашната икономическа ситуация. През последното десетилетие кюрдите разшириха международните си връзки, но икономиката на региона цикли и младежта чувства, че след „Ислямска държава“, тези проблеми трябва да бъдат разрешени. Трета част от кюрдското общество изглежда, че се е обявила срещу традиционната двупартийна система и е разярена срещу елита, който, според тях, е загубил досег с обикновените хора.\r\nЗаради политическото разделение, най-вече между регионалната столица Ербил, свързана с ДПК и клана Барзани и Сюлеймания, свързана с ПСК и клана Талабани, два различни възгледа за ситуацията са налагани от медиите. „Кюрдистан 24“, базиран в Ербил, сочи за виновник Шасуар Абдулуахид, собственикът на телевизията NRT TV и онлайн медии. „Подбуждането на граждански безредици по медиите доведе до изгарянето на правителствени сгради и сериозни щети по собствеността на някои хора, както и до препречването на пътища от протестиращите“, се заявява в съобщение от ербилската медия. NRT съобщи, че Шасуар е казал на хората, че те „ трябва да действат чрез мирни протести и не трябва да позволяват да бъдат въвличани в конфорнтация“. Според последната информация, местни източници са заявили, че политици, близки до Шасуар, са задържани. В добавка към това, NRT съобщи, че сили за сигурност, лоялни на ДПК, са нападнали един от репортерите на телевизията .\r\nПревод и редакция:", "date": "2017.12.19", "title": "The Jerusalem Post: Политическото разделение в Иракски Кюрдистан доведе до смъртни случаи"}
{"url": "http://www.focus-news.net/news/2017/12/19/2469125/the-telegraph-britanskata-politsiya-e-predotvratila-izvarshvaneto-na-teroristichen-atentat-v-stranata.html", "text": "Въоръжени полицаи задържаха четирима души във вторник, като част от операция, имаща за цел да разбие престъпна група, планираща залагането на бомба на Коледа, пише британският Telegraph. Органите на реда са действали в четири къщи, разположени в Южен Йоркшир и Дербишайър след подадени данни от разузнавателни служби. Според разпространената информация, арестуваните са планирали да се сдобият с взривни вещества и извършат ислямистка атака във Великобритания. \r\nЗаподозрените са се намирали под наблюдение от органите на реда, но полицията е решила да действа превантивно заради подозрения, че четиримата вече са започнали процеса по сглобяване на взривното устройство. \r\nПо данни на вестника, в специалните екипи на полицията, извършили операцията, са били включени и военни експерти.\r\nСамоличността на арестуваните не е разкрита, но е станало ясно, че те са на мъже на 22, 31, 36 и 46 години. \r\nПо-данни на очевидци, полицията е използвала експлозив за да отвори една от вратите. Един от съседите е съобщил за изданието, че е чул \"силен гръм, който се оказа експлозив, използван да отвори вратата. Наблюдавах цялото нещо от балкона си - антитерористичния екип влезе вътре и се появи със съседа ми. Не го познавах много добре, но изглеждаше свястно момче\". \r\nНа свой ред от полицията са потвърдили, че граждани може да се чули силен гръм на един от адресите, но според говорител на органите на реда, това \"не е бил взрив а част от процедурата за осигуряване на достъп\" до къщата. : Цанко Цолов", "date": "2017.12.19", "title": "The Telegraph: Британската полиция е предотвратила извършването на терористичен атентат в страната"}
{"url": "http://www.focus-news.net/news/2017/12/19/2469126/cnn-donald-tramp-pozdravi-chlenovete-na-republikanskata-partiya-po-sluchay-glasuvaneto-na-danachnata-reforma.html", "text": "Американският президент Доналд Тръмп поздрави членовете на своята партия по случай одобрената в Конгреса данъчна реформа, предава CNN. В съобщение в социалната мрежа „Туитър“, Тръмп е поздравил „Пол Раян, Кевин МакКартни, Кевин Брейди, Стив Скалис, Кейти МакМорис Родджър и всички страхотни представители на републиканците в Конгреса, които гласуваха за приемането на данъчните намаления“. \r\nПо-рано бе съобщено, че американският Конгрес е одобрил проектозакона за данъчна реформа на американския президент, като предстои тя да бъде гласувана в Сената.  : Цанко Цолов", "date": "2017.12.19", "title": "CNN: Доналд Тръмп поздрави членовете на републиканската партия по случай гласуването на данъчната реформа"}
{"url": "http://www.focus-news.net/news/2017/12/19/2469128/predsedatelyat-na-ns-tsveta-karayancheva-vrachi-nagradata-sportist-na-godinata-prisadena-na-grigor-dimitrov.html", "text": "Председателят на Народното събрание Цвета Караянчева обяви и връчи наградата „Спортист на годината“, присъдена на Григор Димитров. Тя предаде приза на неговата майка Мария Димитрова на 60-ото юбилейно издание на церемонията „Спортист на годината“. \"Нашите спортисти са хората, които прославят България, те са нашите посланици и проправят пътя на младите хора, които искат да покоряват големите върхове\", отбеляза на церемонията Цвета Караянчева. Според нея те ги учат да бъдат твърди, да бъдат смели и да знаят как да го направят. \"За мен е чест, че мога да връча наградата на един спортист, който покори световните тенис-върхове\", заяви още председателят на парламента. На официалното награждаване бяха връчени награди за спортист, отбор и спортист с увреждания на годината, както и бе обявен победителят в анкетата на вестник “Труд”  за “Треньор на годината”. Победителите получиха емблематични ръчно изработени пластики на скулптора Милко Добрев. Анкетата „Спортист на годината на България“ се провежда от 1957 г. сред действащите спортни журналисти в страната, като от 2008 г. гласуването се провежда изцяло онлайн. И тази година церемонията по връчване на най-престижните спортни награди в българския спорт събра представители на политическия, спортния и бизнес елита, за да отдаде необходимата почит за постигнатото от българските атлети.", "date": "2017.12.19", "title": "Председателят на НС Цвета Караянчева връчи наградата „Спортист на годината“, присъдена на Григор Димитров"}
{"url": "http://www.focus-news.net/news/2017/12/19/2469129/ekathimerini-gratskiyat-parlament-odobri-byudzheta-za-2018-godina-s-vklyuchenite-v-nego-postanovleniya-za-zadalzheniyata-kam-mezhdunarodnite-kreditori.html", "text": "Късно вечерта във вторник гръцките народни представители одобриха бюджета за 2018 г. след дълъг дебат между лидера на опозиционната партия „Нова демокрация“ Кириакос Мицотакис и премиер и председател на управляващата СИРИЗА Алексис Ципрас, информира гръцкото електронно издание Ekathimerini. Министър-председателят определи бюджета като последния, който страната трябва да приеме в рамките на международните изисквания на кредиторите на Атина. Според Ципрас, страната вече се намира на пътя на икономическото възстановяване.\r\n„Това ще бъде първата година с икономически ръст след дългогодишната рецесия“, заяви премиерът. \r\nДумите му бяха посрещнати със скептицизъм от лидера на опозицията Мицотакис. Според него бюджетът е „несправедлив“ и ще подкопае възможностите за растеж на гръцката икономика. Според него парите за погасяването на държавния дълг са осигурени чрез вдигане на данъците, конфискации и намаляване на социалните разходи и инвестициите, от които икономиката трябва да се развива.  \r\nПри крайното гласуване проектът бе приет с 153 на 144 гласа. : Цанко Цолов", "date": "2017.12.19", "title": "Ekathimerini: Гръцкият парламент одобри бюджета за 2018 година, с включените в него постановления за задълженията към международните кредитори"}
{"url": "http://www.focus-news.net/news/2017/12/19/2469130/kmetat-na-blagoevgrad-d-r-atanas-kambitov-nagradi-albena-sitnilska-za-sportist-1-na-blagoevgrad-za-2017.html", "text": "Кметът на община Благоевград д-р Атанас Камбитов връчи отличието „Спортист на годината 2017“  на многократната европейска шампионка по Таекоун-до и световна шампионка по кик-бокс Албена Ситнилска. Второто място зае европейският и световен шампион на ГСК „Пирин Благоевград“- 2011 Димитър Димитров. На трето място се класира шампионът на страната по бокс (кат. 56 кг.) от Държавния личен шампионат за 2017 и първият републикански шампион за мъже по бокс в досегашната история на спорта в Благоевград Емануил Богоев от боксов клуб „Пирин“. \r\nНа тържествената церемония в зала „Скаптопара“, кметът д-р Атанас Камбитов приветства и поздрави всички посланици на Благоевград по света чрез спорта за успехите. Той им пожела да бъдат здрави и упорити. Специални благодарности д-р Камбитов изрази към Йорданка Благоева за честта да бъде част от наградите „Спортист на годината. “За спорта е казано много. Спортът е космос, той е свят със свои правила. Спортът е философия, начин на живот. Спортът дава толкова много качества, които никъде другаде не можеш да придобиеш. Община Благоевград  е и ще продължава да бъде Ваш верен приятел, партньор. Ще продължава да бъде спонсор на спорта, на Вашите  усилия и Вашия талант. Благоевград има своите спортисти, своите шампиони и ние сме тук, за да Ви кажем колко много се радваме на Вашите успехи, колко много се гордеем с Вас и колко много Ви обичаме. Бъдете здрави! Пожелавам много успехи! Весели празници!“, каза още кметът д-р Атанас Камбитов. \r\nОфициални гости на церемонията „10 най- добри спортисти на Община Благоевград за 2017 година“ бяха първата българска световна шампионка и носител на два олимпийски медала в дисциплината скок на височина и заместник- председател на Българския олимпийски комитет Йорданка Благоева, областният управител на Благоевград Бисер Михайлов, председателят на Общински съвет Благоевград Радослав Тасков, Негово Високопреосвещенство Неврокопски митрополит Серафим, народните депутати от 44-то Народно събрание Даниела Савеклиева, Стефан Апостолов, Александър Мацурев, заместник- кметовете на Благоевград Христина Шопова, Иво Николов, Зорница Кралева, инж. Емилия Тунева общински съветници, спортни и обществени деятели. \r\nНа тържествена церемония в зала „Скаптопара” бяха наградени най-добрите  в категориите „Треньор №1 на Благоевград“, „Отбор №1 на Благоевград“, „Спортен журналист №1 на Благоевград“, „Феър плей”. Отличени бяха още и ветерани за  „Цялостен принос към спорта в община Благоевград”. Кметът д-р Атанас Камбитов за трета поредна година връчи купи и грамоти на 50 деца  шампиони на България до 14 години от различни спортни клубове в Благоевград за техните  постижения и принос към спорта.\r\nИ тази година номинираните бяха разделени в две категории -  в първа категория – деца, юноши и девойки до 18 години, на 4 място бе класирана Василена Георгиева, плувен клуб „Пирин“- Благоевград, на трето Кирил Илиев- Таекуон-До клуб „Фолкън“, на второ Йоана Янкова- ГК „Любчо Солачки“. На първо място в категорията бе отличен Кристиян Ранчов от Таекуон- До клуб „Фолкън“. \r\nЗаместник- кметът по култура и хуманитарни дейности на Община Благоевград Христина Шопова връчи приза „Посланик на спорта на Благоевград по света“ на Иво Тренчев, Станислав Манолев и Биляна Писова. Награда за „Феър плей” бе присъдена на ветерана на ОФК „Пирин“ Иван Цветков. Първите места в категории „Треньор на Благоевград за 2017 година“, „Отбор № 1 на Благоевград за 2017 година“ отидоха при Вергилий Ситнилски и ФК „Спортика“. \r\nНосител на приза „Малин Христов-Йордан Костадинов” за спортен журналист на Благоевград 2017 г. стана Стойчо Стоицов. Община Благоевград отличи заслужилите деятели на спорта, които със своя дългогодишен труд, постоянство и себеотдаване издигнаха името и престижа на Благоевград в спортните среди на България и света- Кирил Стойков, футбол, Марин Атанасов- шахмат, Отец Андон Шавулев- бокс, Любо Кръстев- баскетбол, Софка Арабаджиева- хандбал.Бяха наградени и спортисти в неравностойно положение, донесли много отличия и медали през годината за Благоевград- Спортен Клуб „Пирин спорт 2013“- Любомир Траянов, Илинка Пупева, от Спортен клуб „Достоен живот“- Виктория Лазарова, Васил Тодоров, от Университетски спортен клуб „Академик“ – Юлиян Митов. \r\nЗа доброто настроение на присъстващите се погрижиха Ансамбъл „Пирин“, Спортен клуб по естетическа гимнастика „Академик“, клуб по художествена гимнастика „Пирин“, рок група „Престо“, клуб по спортни танци „Импулс“, таекуон- до клуб „Фолкън“ и клуб по спортна гимнастика „Пирин- Благоевград 2011“. Водещи на красивата церемония бяха Яна Янакиева и Иван Тодоров.", "date": "2017.12.19", "title": "Кметът на Благоевград д-р Атанас Камбитов награди Албена Ситнилска за „Спортист № 1 на Благоевград“ за 2017"}
{"url": "http://www.focus-news.net/news/2017/12/19/2469131/guardian-vizitata-na-donald-tramp-vav-velikobritaniya-ne-e-bila-sred-zasegnatite-temi-v-razgovora-mezhdu-amerikanskiya-prezident-i-tereza-mey.html", "text": "По-рано във вторник британският премиер Тереза Мей е провела телефонен разговор с американския президент Доналд Тръмп, по време на който двамата са обсъдили решението на държавния глава на САЩ да признае Ерусалим за британска столица. Двамата обаче не са засегнали темата за евентуална визита на Тръмп във Великобритания, отбелязва Guardian. \r\nИзданието припомня, че от „Даунинг стрийт“ №10 отправиха покана към Тръмп по-рано тази година да посети страната и присъства на церемонията по отварянето на новото американско посолство в Лондон. Мълчанието на двамата лидери по въпроса се случва на фона на изказване на американския посланик в страната Уди Джонсън, според който Тръмп ще предприеме пътуване до Великобритания въпреки планираните срещу него демонстрации, пише още лявото издание.   \r\nТереза Мей бе първият чуждестранен лидер, посетила Белия дом след встъпването в длъжност на Тръмп. Британският премиер бе приета на официална церемония в края на януари тази година. \r\nРазговорът между двамата се е състоял 13 дни след като Тереза Мей разкритикува решението на Доналд Тръмп да признае Ерусалим за столица на Израел. Противоречивият ход на американския президент е бил главната тема на проведения разговор. Според официално съобщение от „Даунинг стрийт“, освен че е изразила своите съболезнования за влаковата катастрофа в САЩ в понеделник, Мей е обсъдила с Тръмп „различните позиции, които заехме относно признаването на Ерусалим за израелска столица, като се съгласихме от важността САЩ да предложи нов начин за установяване на мир“ в региона, който обаче бъде одобрен и от международната общност. \r\nПо-рано в понеделник САЩ бе изолиран 14 срещу един, като американският постоянен представител Ники Хейли бе принудена на наложи вето върху резолюция на Съвета за сигурност, която трябваше да отмени решението на Белия дом. Хейли определи действия на останалите членки на Съвета, сред които и Великобритания, като „обида“, която „няма да бъде забравена“. : Цанко Цолов", "date": "2017.12.19", "title": "Guardian: Визитата на Доналд Тръмп във Великобритания не е била сред засегнатите теми в разговора между американския президент и Тереза Мей"}
