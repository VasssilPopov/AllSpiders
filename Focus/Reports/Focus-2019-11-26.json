{"url": "http://www.focus-news.net/news/2019/11/26/2723477/sport-izigraha-se-osem-macha-ot-shampionskata-liga.html", "text": "Футбол: Изиграха се осем  мача от Шампионската лига: \r\nАталанта – Динамо Загреб  2:0 \r\nМанчестър Сити – Шахтьор Донецк  1:1 \r\nРеал Мадрид – Пари Сен Жермен  2:2 \r\nТотнъм – Олимпиакос  4:2 \r\nЦървена свезда – Байерн Мюнхен  0:6 \r\nЮвентус – Атлетико Мадрид  1:0 \r\nГалатасарай – Брюж  1:1 \r\nЛокомотив Москва – Байер Леверкузен  0:2", "date": "2019.11.26", "title": "Спорт: Изиграха се осем  мача от Шампионската лига"}
{"url": "http://www.focus-news.net/news/2019/11/26/2723392/predstoi-strukturiraneto-na-komisiite-kam-obshtinski-savet-kyustendil.html", "text": "Предстои структурирането на комисиите към Общински съвет – Кюстендил. Това каза пред  Радио „Фокус” – Кюстендил  Михаела Крумова, председател на Общински съвет – Кюстендил. По думите й това ще стане на 28 ноември, за когато е насрочено заседанието на местния парламент.  \r\n \r\n„Имахме среща с представители на всички групи от Общинския съвет, за да определим числения и членския състав на постоянните комисии”, каза Михаела Крумова. По думите й на предстоящото заседание ще се гледат докладни записки, свързани само и единствено за попълване на постоянните комисии към Общински съвет, както и на всички останали комисии с участието на общинските съветници. \r\n \r\n„Комисиите ще останат същите. Численият състав на комисиите няма да се променя, с изключение на тази по нормативна дейност. Тя ще бъде от повече членове, което предопределя по-добрата й работа”, каза Михаела Крумова. По думите й има и докладна записка за избор на временна комисия за изработване на правилник за дейността на Общинския съвет. \r\nВенцеслав ИЛЧЕВ", "date": "2019.11.26", "title": "Предстои структурирането на комисиите към Общински съвет – Кюстендил"}
{"url": "http://www.focus-news.net/news/2019/11/26/2723394/obshtinski-savet-pomorie-opredeli-sastava-na-postoyannite-si-komisii.html", "text": "В рамките на второто си редовно заседание днес Общински съвет – Поморие единодушно прие Правилник за организацията на своята дейност и определи състава на постоянните си комисии за мандат 2019 – 2023. Това съобщиха от пресцентъра на  Общината .  \r\n \r\n- Комисия по законност и обществен ред: Председател - Катя Христофорова, членове - Неделчо Стайков, Петя Арнаудова, Пламен Огнянов, Бейхан Мустафа, Сезгин Кадил, Ива Кусева  \r\n \r\n- Комисия по образование, култура, вероизповедания, здравеопазване и социална политика: Председател -  Петя Арнаудова, членове - Станислав Ангелов, Иван Дачев, Ваня Владимирова, Невзат Топал, Смаил Смаил, Никодим Стоянов \r\n \r\n- Комисия по устройство на територията, строителство, околна среда и общинска собственост: Председател - Георги Вражев, членове - Георги Драгнев, Весела Гуджукова, Христо Широков, Невзат Топал, Смаил Смаил, Никодим Стоянов \r\n \r\n- Комисия по финанси и европейска интеграция: Председател - Илиян Щерев, членове - Весела Гуджукова, Георги Драгнев, Ваня Владимирова, Бейхан Мустафа \r\nНикодим Стоянов, Николай Буковинов  \r\n \r\n- Комисия по туризъм, търговия, спорт, младежки дейности  и основни поминъци: Председател - Ива Кусева, членове - Георги Вражев, Иван Дачев \r\nХристо Широков, Сезгин Кадил, Атанас Тодоров, Станислав Ангелов  \r\n \r\n- Комисия по закона за противодействие на корупцията и отнемане на незаконно придобитото имущество: Председател - Пламен Огнянов, членове - Петя Арнаудова, Катя Христофорова, Николай Буковинов, Ваня Владимирова.  \r\n \r\nОсвен ръководството и членовете на постоянните комисии, в хода на днешната сесия бяха избрани и заместник-председателите на местния парламент: Георги Вражев, Никодим Стоянов, Катя Христофорова и Бейхан Мустафа. \r\n \r\nВ длъжност днес встъпиха и кметовете на селата Гълъбец и Порой. Тодорка Липчева и Фатме Смаил положиха клетва, след като спечелиха местния вот на втори тур.", "date": "2019.11.26", "title": "Общински съвет – Поморие определи състава на постоянните си комисии"}
{"url": "http://www.focus-news.net/news/2019/11/26/2723391/sport-obyaviha-nominatsiite-za-otbor-na-godinata-na-uefa.html", "text": "Футбол:  Европейският шампион Ливърпул води класацията с най-много футболисти, които са номинирани за Отбор на годината на УЕФА. „Мърсисайдци“ са представени от вратаря Алисон, защитниците Андрю Робъртсън, Трент Александър-Арнолд, Върджил ван Дайк, халфовете Фабиньо, Джордан Хендерсън, Джорджиньо Вайналдум и нападателното трио – Мохамед Салах, Роберто Фирмино и Садио Мане или общо 10 играчи", "date": "2019.11.26", "title": "Спорт: Обявиха номинациите за отбор на годината на УЕФА"}
{"url": "http://www.focus-news.net/news/2019/11/26/2723396/politsiyata-vav-varna-zadarzha-nepalnoletno-momche-za-pritezhanie-na-marihuana.html", "text": "Полицията във Варна задържа непълнолетно момче за притежание на марихуана. Това съобщиха от пресцентъра на  ОДМВР – Варна . В неделя около 15:30 часа на ул. „Македония“ е извършена полицейска проверка на непълнолетно момче от Варна, известно на МВР. В същото е намерено и иззето пакетче със суха тревиста маса. Направената експертна справка установява, че се касае за марихуана с тегло 9,43 гр. По случая е образувано бързо полицейско производство, материалите са докладвани на прокурор от Районна прокуратура – Варна. Момчето е  задържано за срок до 24 часа.", "date": "2019.11.26", "title": "Полицията във Варна задържа непълнолетно момче за притежание на марихуана"}
{"url": "http://www.focus-news.net/news/2019/11/26/2723397/liderat-na-bsp-korneliya-ninova-i-kmetove-ot-levitsata-obsadiha-sotsialnite-problemi-pred-obshtinite.html", "text": "Председателят на БСП Корнелия Нинова проведе серия от работни срещи с новоизбрани кметове от партията и такива, подкрепени от левицата, във връзка с най-спешните за решаване социални проблеми в общините. Това съобщиха от  пресцентъра на партията . По време на разговорите бяха обсъдени състоянието на общините, в които те са избрани за кметове, неотложни за решаване въпроси и проектната им готовност. Разисквани бяха и въпроси, които изискват взаимодействие с парламентарната група, като бе направена и координацията с народните представители, които да подпомагат разрешаването на местни проблеми.  \r\n \r\n“Част от проблемите се повтарят в много общини, което прави разрешаването им въпрос от национално, не само от регионално значение”, обобщи Нинова. В тази връзка тя се ангажира, че парламентарната група ще ги постави на дневен ред в парламента.  \r\n \r\nВ провелите се вчера и днес срещи участваха: кметът на Перник Станислав Владимиров; на Благоевград - Румен Томов; на Созопол - Тихомир Янакиев; на Пещера - Йордан Младенов; на Нови Пазар - Георги Георгиев; на Добричка - Соня Георгиева; на Първомай - Николай Митков; на Златица - Стоян Генов; на Чавдар - Георги Даулов; на Струмяни - Емил Илиев; на Никопол - Ивелин Савов; на Златарица - Михаил Ганев. Работните срещи с кметове ще продължат и през следващите дни.", "date": "2019.11.26", "title": "Лидерът на БСП Корнелия Нинова и кметове от левицата обсъдиха социалните проблеми пред общините"}
{"url": "http://www.focus-news.net/news/2019/11/26/2723398/afp-gruzinskata-politsiya-izpolzva-vodni-oradiya-za-razpraskvane-na-demonstrantite.html", "text": "Полицията в Грузия арестува протестиращи и използва водно оръдие, за да разпръсне демонстранти, които участват в антиправителствени митинги, въпреки предупрежденията на полицията, предава  AFP . \r\n \r\nПривържениците на опозицията организират поредица от митинги в столицата Тбилиси през последните седмици, призовавайки правителството да подаде оставка и да свика нови парламентарни избори, като в понеделник над 20 хиляди души взеха участие  в поредния протест. \r\nВъпреки отрицателните температури, стотици протестиращи останаха пред парламента, като блокираха и четирите входа и заплашиха да попречат на депутатите да влязат в сградата. \r\n \r\nНа сутринта полицията използва водни оръдия, за да разпръсне протестиращите и извърши нови арести. \r\nМинистерството на вътрешните работи посочи в изявление, че 28 протестиращи са арестувани, а няколко са ранени. \r\nЛидерите на опозицията заявиха, че използването на полицейска сила само ще засили протестното движение и обещаха да провеждат \"постоянни протести\", докато исканията им не бъдат изпълнени. \r\n \r\n  Юлиян Марков", "date": "2019.11.26", "title": "AFP: Грузинската полиция използва водни оръдия за разпръскване на демонстрантите"}
{"url": "http://www.focus-news.net/news/2019/11/26/2723395/aleksandar-kovachev-regionalna-sluzhba-po-zaetostta-353-litsa-ot-oblast-smolyan-sa-postapili-na-rabota-prez-oktomvri.html", "text": "Постъпилите на работа жители на област Смолян през октомври 2019 са 353-ма. Това съобщи за  Радио „Фокус“ – Смолян   Александър Ковачев – старши експерт в Дирекция „Регионална служба по заетостта“ – Пловдив.  \r\n \r\nМестните бюра по труда са устроили на работа 280 души, от които 273 на несубсидирани работни места  и 7 на субсидирани работни места по програми и мерки за заетост. Ковачев посочи, че през октомври 2019 г. в бюрата по труда работодателите са заявили 410 работни места на първичния пазар  и 20 места по програми и мерки за заетост. \r\n \r\nТой припомни, че към края на октомври безработните, регистрирани в  дирекциите \"Бюро по труда\" в Смолянска област са 4834. Най-голям процент от тях са безработните със средно образование, които са 3057.  \r\nНели ГЕРГЬОВСКА", "date": "2019.11.26", "title": "Александър Ковачев, Регионална служба по заетостта: 353 лица от област Смолян са постъпили на работа през октомври"}
{"url": "http://www.focus-news.net/news/2019/11/26/2723389/evrodeputatat-ivo-hristov-ek-da-otseni-efekta-ot-sporazumenieto-s-ukrayna-varhu-selskoto-stopanstvo.html", "text": "\"Отправям призив към Европейската комисия да започне работа по оценка на ефекта от Споразумението за асоцииране между ЕС и Украйна върху европейското селско стопанство. Не бива да допускаме европейските агропроизводители да станат жертва на цялостната политика на Съюза, догмите на свободната търговия или на политически съображения.\" Това заяви в своe изказване в пленарна зала на Европейския парламент в Страсбург Иво Христов, член на Делегацията на българските социалисти, съобщиха от  пресофиса  на евродепутата. \r\nПо думите на българския евродепутат през последните три години европейският пазар на пилешко месо е станал обект на нелоялна конкуренция от Украйна - чрез нерегламентиран внос на продукти. \r\n \r\n\"Предложената мярка за поставяне на горна граница на безмитния внос за съответната продуктова линия в Споразумението за асоцииране на Украйна е логична стъпка. По същество обаче, с определеното увеличение от 50 000 тона, ще допуснем почти същото количество, което е било внесено в Европейския пазар от Украйна през 2018 г. Този подход не гарантира интересите на европейските производители\", каза още Христов.  \r\nОт 2016 г. насам ЕС получава експоненциално нарастващи количества от птичи разфасовки по тези две, незащитени тарифни линии, като вносът се е увеличил от 3 700 тона през 2016 г. на повече от 55 000 тона през 2018 г. \r\n \r\nВ началото на октомври месец българският евродепутат се обяви за временно преустановяване и дори намаляване на тарифните преференции в случай на сътресения в чувствителни сектори. В изказването си в понеделник вечер Иво Христов обърна внимание и на проблемите, които срещат българските пчелари и земеделски производители: \"В моята страна сериозен натиск от украински мед усещат пчеларите и те губят своя поминък. Притеснителни сигнали изразяват и производители на маслодайни култури и други.\"", "date": "2019.11.26", "title": "Евродепутатът Иво Христов: ЕК да оцени ефекта от споразумението с Украйна върху селското стопанство"}
{"url": "http://www.focus-news.net/news/2019/11/26/2723390/chez-kvartal-gorublyane-v-stolitsata-ostana-bez-elektrozahranvane-zaradi-stroitelna-firma.html", "text": "Квартал \"Горубляне\" в столицата остана без електрозахранване заради строителна фирма, която скъса кабел 20 kV на ЧЕЗ Разпределение. Това съобщиха от пресцентъра на  дружеството . \r\n \r\nНесъобразени изкопни работи на строителна фирма са причината за прекъсването на електрозахранването в кв. \"Горубляне\" в столицата. Скъсан е кабел 20 kV, собственост на ЧЕЗ Разпределение България, като в резултат спря токът на 3000 домакинства и фирми за около 40 минути днес следобед.Екипи на компанията положиха усилия за бързото отстраняване на повредата и връщане на съоръженията към нормален режим на работа. \r\n \r\nЧЕЗ Разпределение България призовава фирмите да координират с  компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.11.26", "title": "ЧЕЗ: Квартал \"Горубляне\" в столицата остана без електрозахранване заради строителна фирма"}
{"url": "http://www.focus-news.net/news/2019/11/26/2723387/33-godishen-e-zadarzhan-za-izvarsheno-tezhko-prestaplenie-na-teritoriyata-na-stolitsata.html", "text": "33-годишен е задържан за извършено тежко престъпление на територията на столицата. Това съобщиха от пресцентъра на  МВР . Сигнал за инцидент в столичен парк е подаден в полицията към 15.10 часа. По първоначални данни след възникнал скандал между двама мъже – на 33 и 48 години,по-младият е ранил смъртоносно опонента си, който е починал на място. В резултат на предприетите светкавични полицейски действия  извършителят е задържан.  На място и към момента  се извършва оглед от криминалисти и експерти на СДВР, по случая е образувано досъдебно производство.", "date": "2019.11.26", "title": "33-годишен е задържан за извършено тежко престъпление на територията на столицата"}
{"url": "http://www.focus-news.net/news/2019/11/26/2723399/ep-oleg-sentsov-poluchi-svoyata-nagrada-saharov.html", "text": "Носителят на наградата „Сахаров“ за 2018 г. Олег Сенцов получи своята награда в Страсбург на 26 ноември, след като бе освободен от затвор в Русия, информира  Пресслужбата на Европейския парламент . \r\n  \r\nУкраинският филмов режисьор и активист за правата на човека получи лично наградата за 2018 за свобода на мисълта, след като беше освободен от затвора на 7 септември 2019 г. при споразумение за размяна на затворници между Русия и Украйна. Той бе осъден от руските власти заради участието си в протести срещу анексирането на родното му място Крим.  \r\n \r\nПри връчването на наградата председателят на ЕП Давид Сасоли се обърна към Олег Сенцов с думите: „Вие ясно отстоявахте своите принципи и убеждения, заради което платихте висока цена, загубвайки свободата си. Нито един човек не би трябвало да плаща за това“.  \r\nГ-н Сасоли изказа адмирации за решимостта на борците за свобода, които са готови да протестират срещу нарушаването на човешките права: „Г-н Сенцов беше освободен, но много други хора, включително блогъри и журналисти като Станислав Асеев, са задържани като заложници в Източна Украйна. Призоваваме те да бъдат освободени“. \r\n  \r\nОлег Сенцов заяви пред евродепутатите: „За мен е огромна чест и огромна отговорност да получа тази награда. Приемам я не като лично отличие, а като награда за всички украински политически затворници, които са били в руски затвори, и за всички онези, които са все още там“. Той изказа своето възхищение към ЕС и неговите демократични ценности и разкритикува „милитаристичните“ практики на Русия.  \r\n \r\n Олег Сенцов   \r\n \r\nОлег Сенцов е филмов режисьор, който бе осъден на 20 години затвор в Русия по обвинения за подготовката на терористични актове. Неправителствената организация „Амнести интернешънъл“ определи съдебното дело срещу него като „несправедлив процес пред военен съд“.  \r\nТой се превърна в символ на около 70-те украинци, незаконно арестувани и осъдени на дълги години затвор от руските окупационни сили на Кримския полуостров.  \r\nСенцов обяви гладна стачка през май 2018 г., която прекрати едва на 6 октомври 2018 г. под заплахата, че ще бъде хранен насила.  \r\n  \r\n Наградата „Сахаров“   \r\n \r\nНаградата „Сахаров“ за свобода на мисълта носи името на съветския физик и политически дисидент Андрей Сахаров и се присъжда всяка година от Европейския парламент. Тя е учредена през 1988 г. с цел да отличи хора и организации, защитаващи правата на човека и основните свободи.", "date": "2019.11.26", "title": "ЕП: Олег Сенцов получи своята награда „Сахаров“"}
{"url": "http://www.focus-news.net/news/2019/11/26/2723402/veliko-tarnovo-s-rekordna-za-stranata-zaetost.html", "text": "Велико Търново е с рекордна за страната трудова заетост сред населението на възраст между 15 и 64 години. Това показва изследване на Института за пазарна икономика. Проучването е базирано върху данните за работната сила на Националния статистически институт, съобщиха от пресцентъра на  Община Велико Търново . \r\n \r\nСтарата столица е с коефициент на заетост над 80% и категорично заема първото място, изпреварвайки редица по-големи градове и дори столицата София. Това важи както за второто, така и за третото тримесечие на 2019 година, посочват от ИПИ. В анализа е посочено още, че първи път в историята на страната са регистрирани подобни високи нива. Актуалната средна стойност на национално ниво е 71,4%. \r\n \r\nРъстът на заетостта на населението в трудоспособна възраст във Велико Търново е дълготрайна тенденция, започнала от 2013 година, сочат още данните. Най-ясно подчертан е ръстът през последните дванадесет месеца. В края на 2018 година коефициентът е 67,1%. През първото тримесечие на 2019 година той расте до 74,7%, през второто тримесечие – до 80,1%, а за последните 90 дни актуалната стойност вече достига 81,5%.  \r\n \r\nПреди две седмици Велико Търново бе домакин на голяма дискусия за икономическото развитие, бизнес средата и състоянието на пазара на труда. Форумът събра представители на местната власт, включително кметът Даниел Панов, на бизнеса и предприемачи от целия регион, икономисти, финансисти, журналисти, хора от академичната общност и експерти в сферата на европейската солидарност. Основен акцент бе поставен върху бързото изграждане на стратегическата инфраструктура в Северна България като един от ключовите фактори за още по-силен растеж на местната икономика. \r\n \r\nФокусът падна и върху развитието на ICT-сектора. Друго изследване на Института за пазарна икономика отчита, че Велико Търново е сред центровете в страната, където заетите в сферата на ICT се увеличават постоянно през последните три години и тенденциите са положителни. Насърчаването на високотехнологичната, информационна и комуникационна индустрия е сред основните приоритети на Даниел Панов в новия му мандат.", "date": "2019.11.26", "title": "Велико Търново с рекордна за страната заетост"}
{"url": "http://www.focus-news.net/news/2019/11/26/2723401/", "text": "Екологичните земеделски практики са най-голямото предизвикателство в хода на дебата за новата  Обща селскостопанска политика (ОСП). Това каза министърът на земеделието, храните и горите Десислава Танева при откриването на седмата академия за фермери „Свят на възможности“, която се провежда в Пловдив, предаде репортер на  Радио „Фокус“ – Пловдив . Тя подчерта колко е важен в този момент дебат на тема земеделски практики, щадящи околната среда, в това число всички технологии, които могат да се приложат като земеделски практики и които могат да помогнат да се запази биологичното разнообразие, почвеното плодородие и всичко свързано с по-чиста околна среда.  \r\n \r\n„Това е нашето огромно предизвикателство в хода на дебата за новата Обща селскостопанска политика. Този дебат продължава. Най-голямото предизвикателство пред всички е кои са тези зелени практик за земеделие, които са адаптивни, възможни и разбираеми за земеделската общност, които постигат зелените амбициозни цели на новата ОСП“, каза Танева. Тя посочи, че министерството вече е минало два програмни периода и подчерта, че има натрупан опит по отношение на прилагането на Програмата за развитие на селските райони.  \r\n \r\n„Трябва да изведем съответните поуки, но най-важното е да намерим онези иновативни земеделски производители, каквито имаме в България, и да получим от тях всичко, което е практика – доказана и приложена и която постига зелени цели. За мен е важно да намерим земеделска технология, която постига тези цели и да ги имплементираме в съответните направления и мерки за подкрепа, най-вече в обхвата на втория стълб от новата Програма за развитие на селските райони“, каза министър Танева. \r\n \r\n„Трябва да  се приложи всичко научено в тези два програмни периода, да бъдем достатъчно информирани, да разберем в другите страни-членки какво прилагат, да бъдем достатъчно креативни и иновативни за нашето българско земеделие. Министерството на земеделието, храните и горите работи усилено на тази тема и изобщо на тема дебат за новата ОСП. Ние работим в посока целият опит на страните-членки на ЕС по отношение на зелените практики да го съберем, да го представим на земеделската общност и всички заедно да решим кое е най-добре за българското земеделие в тази посока“, посочи Танева. \r\n \r\nТя отново подчерта, че е важно да се идентифицират правилно нуждите на страната ни по посока екологични земеделски подходи и да се направи една нова, много по-ефективна Програма за развитие на селските райони  в следващия програмен период. \r\n \r\n„Важно е да има приемственост в управлението. Мандатът ни приключва в първата половина на 2021 година. Нашата цел и на екипа, който работи в момента, е когато той приключи, ние да имаме готов Национален стратегически план, за да може следващите след нас да надграждат“, коментира още Танева, след което откри официално седмата академия за фермери „Свят на възможности“ в Пловдив. \r\nТони МИХАЙЛОВ", "date": "2019.11.26", "title": "Министър Десислава Танева: Екологичните земеделски практики са най-голямото предизвикателство в хода на дебата за новата Обща селскостопанска политика"}
{"url": "http://www.focus-news.net/news/2019/11/26/2723089/predstoyashti-sabitiya-v-stranata-za-26-noemvri-agentsiya-fokus.html", "text": "*** \r\n \r\nОт 10.00 часа в Литературен клуб „Перото“, НДК, вицепрезидентът Илияна Йотова ще открие конференцията „30 години. Женският прочит на Прехода и преходите…“. \r\n \r\n \r\n*** \r\n \r\nОт 09:00 часа в Парк хотел Витоша, ще се проведе работна среща за разработване на национална стратегия за борба с използването на отрови и отровни примамки в България. На срещата ще присъстват представители на институции, университети, национални и международни неправителствени организации. \r\n \r\n \r\n*** \r\n \r\nОт 09:00 часа в „Гранд хотел София“, зала „София“, Германо-Българската индустриално-търговска камара (ГБИТК) организира конференция на тема „Управление на отпадъците и рециклиране“, на която ще бъде представен германският опит в тази сфера. Конференцията е част от посещението на германска бизнес делегация в сферата на управление на отпадъците и рециклиране от 25 до 27 ноември 2019 г. в България. \r\n \r\n*** \r\n \r\nОт 10.00 часа в Литературен клуб „Перото” ще се проведе конференция на тема: „Жени. Технологии. Време“. \r\n \r\n*** \r\n \r\nОт 10.30 часа в Националния пресклуб на БТА, ще се проведе пресконференция на тема: „България на световната туристическа карта - анализ на сезон 2019 и перспективи. Защитен ли е българския  турист?“. \r\n \r\n*** \r\n \r\nОт 10.30 часа в Голяма конферентна зала на УНСС ще се проведе заключителна конференция по проект BG05M2OP001-2.009-0012 „Повишаване на изследователския потенциал на УНСС и подобряване на условията за провеждане на научни изследвания -инвестиция с много измерения\". \r\n \r\n*** \r\n \r\nОт 10:30 часа в хотел „ИнтерКонтинентал“, за десета поредна година Сдружение „Българска браншова асоциация пътна безопасност\" ще връчи награди на изявени експерти и специалисти, допринесли за подобряване безопасността на пътната инфраструктура в Република България. В церемонията ще участва заместник-министър Валентин Йовев. \r\n \r\n*** \r\n \r\nОт 11.00 часа в Аулата в Ректората ще се състои тържествената церемония по удостояването на проф. Изабел Пиреш де Лима и проф. Люк Фери с почетното звание „доктор хонорис кауза“ на Софийския университет „Св. Климент Охридски“. \r\n \r\n*** \r\n \r\nОт 13.00 часа в Пресклуб България (Национален стадион „Васил Левски“), ще бъде даден старт на кампанията „България стреля към звездите“ във връзка с Европейската баскетболна седмица на „Спешъл Олимпикс“. \r\n \r\n*** \r\n \r\nОт 13:30 часа в централата на ПП АБВ на улица „Врабча“-23, ще се проведе пресконференция.  \r\n \r\n*** \r\n \r\nОт 13.30 часа в Софийски градски съд 30 състав, ще гледа дело срещу НОХД 4023/2018 г. Мирослав Боршош и Валентин Кръстев, обвинени за длъжностно присвояване в особено големи размери, при което е ощетен НДК, чл. 206 НК. \r\n \r\n*** \r\n \r\nОт 14:30 часа в COSMOS Coworking Camp (ул. „Ангел Кънчев“ 3) ще се проведе семинар за журналисти на тема „За свят без HIV“. \r\n \r\n*** \r\n \r\nОт 15:00 часа в зала „Проф. Марин Дринов“ на БАН, ще се проведе научно-информационна конференция „Превенция и съвременно лечение на рака на простатната жлеза“. \r\n \r\n*** \r\n \r\nОт 18:00 часа в Американския център на Библиотеката на София, пл. „Славейков“ 4а, Българският П.Е.Н.-център и Столична библиотека ще отбележат 110 г. от рождението на българския писател и драматург Димитър Димов. \r\n \r\n*** \r\n \r\nОт 20:00 часа в зала 1 на НДК ще се състои концерт на виртуозния ни цигулар – Васко Василев. \r\n \r\n*** \r\n \r\nОт 18.00 часа във Военния клуб, ще се състои прожекция на 60-минутния документално-игрален филм \"Сага за попилените възможности\". \r\n \r\n*** \r\n \r\nОт 10.30 часа в Областна администрация – Благоевград ще се проведе заседание на Областната епизоотична комисия \r\n \r\n*** \r\n \r\nОт 9.30 часа в зала „Варна“ на община Варна ще се проведе заседание за проверка на готовността за зимния период. \r\n \r\n*** \r\n \r\nОт 11.00 часа в Арт галерията на Технически университет – Варна ще бъде открита изложбата на Тодор Димитров „Подводният свят на Черно море“.  \r\n \r\n*** \r\n \r\nОт 17.30 часа в Първа аудитория в Медицински университет – Варна ще бъде представен документалния филм „Варна – сцена на мултинационални младежки общности“.  \r\n \r\n*** \r\n \r\nОт 11.00 часа в пресклуба на БТА ще се състои пресконференция на ректора на ВТУ „Св. Св. Кирил и Методий“ проф. Христо Бонджолов във връзка с предстоящия студентски празник и други актуални въпроси. \r\n \r\n \r\n*** \r\n \r\nОт 13.30 часа в Нова зала на Община Велико Търново ще бъде открита конференция на тема „Взаимодействието между социалните услуги и Регионалните центрове за правна помощ“.   \r\n \r\n*** \r\n \r\nОт 17.30 часа в Изложбени зали „Рафаел Михайлов“ ще бъде открита интерактивната изложба „Историческо величие“ .  \r\n \r\n*** \r\n \r\nОт 17.00 часа в голяма зала на Община Велико Търново започва Образователен концерт „Пазете децата на пътя“.  \r\n \r\n \r\n*** \r\n \r\nОт 8.30 ч. кметът на Община Видин д-р Цветан Ценков ще бъде официален гост на откриването на магазин в града. \r\n \r\n \r\n*** \r\n \r\nОт 11.00 часа в заседателната зала на 6 ет. в административната сграда на Общината ще се състои пресконференция, на която кметът д-р Цветан Ценков ще представи своя ръководен екип. \r\n \r\n \r\n*** \r\n \r\nОт 11.30 часа, пред новата сграда на РУ-Елена, на официална церемония министър Младен Маринов ще открие новата сградата на полицейското управление в Елена. \r\n \r\n*** \r\n \r\nОт 18:00 часа в Младежкия дом ще бъде прожектиран филма \"Светителят хирург\". \r\n \r\n*** \r\n \r\nОт 13.30 ч. в хотел „Империал“ министърът на земеделието, храните и горите Десислава Танева ще участва в откриването на седмата академия за фермери „Свят на възможности. \r\n \r\n*** \r\n \r\nВ 10.00 часа в Гранд Хотел „Пловдив“ ще се проведе Международната конференция \"Как да бъдем иновативни в училище\". \r\n \r\n*** \r\n \r\nВ 10.00 часа в пресклуба на БТА ще се състои  пресконференция, организирана от Фондация „Джендър алтернативи“  на тема “16 дни на активизъм срещу полово базираното насилие“. \r\n \r\n*** \r\n \r\nВ 10.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Пловдив и жалба от подсъдимия д-р Красимир Вальов. срещу присъда на Окръжен съд – Пловдив, с която той е признат за невиновен в това, че на 31.08.2016 г. в гр. Пловдив като управител на „Комплексен онкологичен център – Пловдив“ ЕООД, е нанесъл щети в особено големи размери за болницата след сключването на договор за поръчка на томограф.  \r\n \r\n*** \r\n \r\nВ 13.30 часа в зала 10 на Районния съд ще се проведе заседание по делото срещу Васил Д. и Румен А., обвинени за извършване на непристойни действия, грубо нарушаващи обществения ред и изразяващи явно неуважение към обществото, като деянието е съпроводено със съпротива срещу полицай. \r\n*** \r\n \r\nОт 14:00 часа, малка конферентна зала – Дом на културата „Борис Христов“, фондация „За Нашите Деца“ организира информационен форум, на който ще представи резултатите от изследване „Поглед към невидимите деца на гр. Пловдив“ проведено съвместно с Институт за изследване на населението и човека към БАН. \r\n \r\n*** \r\n \r\nВ 18.00 часа в Културен център „Тракарт“ ще се състои представянето на биографичната книга „Галопът на Коби“ на д-р Петър Илиев.  \r\n \r\n*** \r\n \r\nОт 15:00 часа в зала \"Струма\", ще се проведе заседание на Областна комисия \"Военни паметници\". \r\n \r\n*** \r\n \r\nОт 11.00 часа в заседателната зала на областна администрация ще се състои заседание на епизоотичната комисия- отразявам \r\n*** \r\n \r\nОт 16.00 часа в зала ,,Плевен\" на Областна администрация ще се състои дискусия пърформанс в рамките на Пети международен фестивал на китарата. \r\n \r\n*** \r\n \r\nОт 19.30 часа в кафе клуб,,Бордо\" ще се състои концерт на учениците от класа по поп и джаз пеене на Доротея Люцканова. \r\n \r\n*** \r\n \r\nОт 18:00 часа, в Културен център „Тракарт“, подлез „Археологически“, ще се състои представяне на биографичната книга „Галопът на Коби“ на д-р Петър Илиев. \r\n \r\n*** \r\n \r\nОт 18.00 часа в читалището ще се състои концерт и дискусия  на тема: „След стената” #30. \r\n \r\n*** \r\n \r\nОт 11.00 часа в зала „Свети Георги“ на Областна администрация Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n   \r\nОт 10.00 часа в зала 203 на общината кметът Любомир Христов ще проведе среща, на която ще бъде обсъдена готовността за зимата \r\n \r\n*** \r\n \r\nОт 13:00 часа местно време, в клуба на БТА, ще проведе кръгла маса на тема: „100 години Ньой – 100 загубени години“.", "date": "2019.11.26", "title": "Предстоящи събития в страната за 26 ноември (Агенция „Фокус“)"}
{"url": "http://www.focus-news.net/news/2019/11/26/2723095/laleta-serdika-byaha-zasadeni-v-gradinka-sv-kliment-ohridski-obzor.html", "text": "Специален сорт лалета „Сердика“ бяха засадени в градинка „св. Климент Охридски“ в столицата. В засаждането се включиха вицепремиерът и министър на външните работи Екатерина Захариева, кметът на София Йорданка Фандъкова и холандския посланик у нас Берендина Мария Тен Тъшър .  Цветята, които ще красят градинката до университета „Св. Климент Охридски“, са подарък от Кралство Нидерландия по повод 110 години от установяването на двустранните дипломатически отношения. Сертификат за дарението бе връчен на Екатерина Захариева от външния министър на Холандия Стеф Блок по време на посещението му у нас през юни.  \r\n Министърът на външните работи Екатерина Захариева  отбеляза, че този подарък е един от най-ценните, които страната ни е получавала. По думите и това е специално селектиран сорт в цветовете на българския флаг и носи много специално име – Сердика.  Екатерина Захариева припомни, че за юбилея България е подарила на Холандия 110 рози „Дамасцена“. Тя благодари на кмета на София за съдействието лалетата „Сердика“ да бъдат засадени именно в градинката до Софийския университет и честити на преподавателите и студентите патронния празник 25 ноември.     \r\n Кметът на София Йорданка Фандъкова  отбеляза, че София има традиционно много близки отношения с Холандия. Тя припомни, че първия подарък с лалета България е получила по време на председателството на Съвета на ЕС, когато с тях е било „изписано“ неговото лого. Според Фандъкова София се превърна в град на лалетата - по улиците и градините на столичния град през последните години има повече лалета отколкото в Амстердам. \r\n Посланикът на Холандия у нас Берендина Мария Тен Тъшър   заяви, че щастлива да бъда на церемонията и да представи тези нови лалета – „Сердика“, които символизират красивата ви страна и древна история. Тен Тъшър допълни, че този подарък ще символизира приятелството ни завинаги – от двете страни на Европейскиия съюз – входа от Изток – България, и от Запад – Нидерландия. \r\nВиолета СИМЕОНОВА", "date": "2019.11.26", "title": "Лалета „Сердика“ бяха засадени в градинка „св. Климент Охридски“ (ОБЗОР)"}
{"url": "http://www.focus-news.net/news/2019/11/26/2723093/savmestno-izyavlenie-na-prezidenta-na-saedinenite-shtati-donald-tramp-i-ministar-predsedatelya-na-balgariya-boyko-borisov.html", "text": "Президентът на САЩ Доанлд Тръмп и министър-председателя на Република България след срещата по между излязоха със съвместно изявление, представено от  Правителствената информационна служба . \r\n \r\nНие, президентът на Съединените щати и министър-председателят на България препотвърждаваме силното приятелство и съюз между нашите две страни. Като приятели и съюзници ние се ангажираме  да задълбочаваме нашето сътрудничество в областта на сигурността  и  насърчаваме икономическия растеж и просперитет на нашите две велики нации. Днес  обявяваме мерки, насочени към засилване на стратегическото партньорство между Съединените американски щати и Република България. \r\nГлавната цел на нашите отношения е укрепване на трансатлантическата общност като общност от нации, обединени от споделени саможертви и ангажимент към обща отбрана, демократични ценности, справедлива търговия и взаимни стратегически интереси. Преди трийсет години,  след края на комунистическата диктатура, България свободно избра трансатлантическа ориентация. Преди петнайсет години България препотвърди своя трансатлантически прозападен избор, като стана съюзник в НАТО.  \r\nСъединените щати оценяват високо лидерството и ангажимента за споделяне на финансовата тежест на България, чиито разходи за отбрана надхвърлят два процента от БВП тази година. България също така планира в дългосрочен период да изпълни обещанието си за разходи за отбрана като член на НАТО до 2024 година. Нашите въоръжени сили са обединени  в защита на свободата и очакват да засилят  своите отбранителни и възпиращи позиции по източния фланг на НАТО, включително и Черно море, което е от особена важност за евроатлантическата сигурност. Съединените щати и България извличат взаимна полза от съвместните учения и другите начини  за оперативно използване от страна на САЩ на учебния полигон „Ново село“ и авиобаза „Граф Игнатиево“ и възнамеряват да проучат начини  за по-нататъшно развитие на възможностите ни за съвместни учения в бъдеще. Съединените щати и България също така възнамеряват да продължат сътрудничеството си за унищожаване на излишни конвенционални оръжия.  \r\nСъединените щати оценяват високо неотдавнашното закупуване на осем изтребителя F-16 от България и усилията на страната да модернизира въоръжените си сили. България благодари на Съединените щати за подкрепата при тази придобивка. Съединените щати и България планират да задълбочат своето партньорство в отбранителната индустрия и технологии. Ангажираме се да развием  допълнителни партньорства в областта на отбранителната индустрия и технологии, които са от решаващо значение за регионалната отбрана и възпиране, включително като продължаваме да улесняваме достъпа до високотехнологични отбранителни технологии и въоръжение, които Съединените щати считат за налични. България се ангажира да обмисли надлежно предложенията на американските компании, които желаят да се конкурират на българския пазар. \r\nСъединените щати и България разбират, че енергийната сигурност е национална сигурност. Ние подчертаваме нашето общо разбиране, че диверсификацията на енергийните източници е гаранция за енергийна сигурност, независимост и конкурентоспособност за нашите икономики. Отчитайки интереса на България да премине към по-ефективни и по-чисти източници на енергия,  ще си сътрудничим за увеличаване на доставките на газ от различни и надеждни източници и за диверсификация на сектора на ядрената енергия. В тази връзка Съединените щати възнамеряват да изпратят технически екип в България, който заедно със своите български колеги да проучи възможностите за по-нататъшно сътрудничество в различни области на енергетиката, включително и ядрената. Споделяме виждането за разработване само на енергийни проекти, които имат ясна икономическа основа или търговска необходимост. Съединените щати и България планират също така да работят заедно за засилване на енергийната сигурност на България, като подкрепят експедитивното лицензиране и използване на американско ядрено гориво за атомната електроцентрала „Козлодуй“ при стриктно спазване на изискванията за безопасност и диверсификация и разпоредбите на Европейския съюз. \r\nПриветстваме стремежа на България да стане регионален разпределителен център за природен газ посредством завършване на интерконекторната връзка Гърция-България, придобиване на дял и резервиране на капацитет в плаващата платформа за съхранение и регазификация  край Александруполис, Гърция, либерализиране на вътрешния си газов пазар, разширяване на капацитета и осигуряване на достъп до газовото си хранилище, сътрудничество със Сърбия по изграждане на друг интерконектор и инвестиране в реверсивния капацитет на Трансбалканския газопровод за диверсифициране вноса на газ за Източна Европа съобразно правилата на Европейския съюз. Всички тези стъпки значително ще подобрят енергийната сигурност на България, ще понижат цената на енергоносителите за българския потребител и ще направят България енергиен лидер в региона.  \r\nСъщо така споделяме желанието да работим заедно чрез многостранни форуми, особено чрез Инициативата „Три морета“ и Партньорството за трансатлантическо енергийно сътрудничество, за насърчаване на регионалното развитие, включително посредством разширяване на ключовата енергийна, транспортна и цифрова инфраструктура. Отчитайки, че сигурните мрежи за комуникация от пето поколение (5G) ще бъдат от жизненоважно значение, както за бъдещия просперитет, така и за националната сигурност, САЩ и България заявяват желанието си да засилят сътрудничеството си в тази област. \r\nСъединените щати подкрепят неотдавнашните усилия на България да защити независимостта и суверенитета на страната от зловредни влияния. Подкрепяме дългосрочните усилия на институциите и агенциите, участващи в разследването и разкриването на нарушения на българското законодателство от страна на злонамерени чуждестранни фактори и потвърждаваме правото на България да определя своето собствено бъдеще. \r\nПодчертаваме, че доброто управление и върховенството на закона формират основата на нашата обща сигурност и просперитет. Съединените щати приветстват постоянните усилия на България по отношение на икономическите реформи, добрите практики и регулаторната рамка, които са насочени към спазване на международните стандарти, включително тези на Организацията за икономическо сътрудничество и развитие (ОИСР). България подчерта своето желание да започне присъединителния процес към ОИСР възможно най-скоро.  \r\nСъединените щати насърчават България да продължи борбата с корупцията, която възпрепятства доверието в публичните институции и икономическия растеж. Съединените щати твърдо подкрепят медийната свобода в глобален мащаб, тъй като свободната преса е от съществено значение за демократичните нации, и насърчават България да продължи да защитава свободата на медиите.  \r\nСъединените щати и България с гордост изтъкват връзките в търговията и инвестициите между двете страни и общия ни интерес за формиране на инвестиционен климат, който предлага прозрачност, предвидимост и стабилност, както и равни условия за съответните компании. Ангажирани сме с принципа  за справедливо отношение към инвеститорите, разрешаване на инвеститорските спорове  по пътя на добросъвестни преговори и разширяване на двустранната търговия. Възнамеряваме също да работим заедно за определяне на момента, когато ще е възможно сключването на Споразумение за социална сигурност. Съединените щати подкрепят желанието на България за присъединяване към Програмата за безвизово пътуване и приветстват продължаващия напредък на България по изпълнение на определените от закона изисквания за присъединяване към тази програма.  \r\nСъединените щати и България поемат ангажимент да провеждат редовен стратегически диалог между нашите две нации през 2020 година и след това.", "date": "2019.11.26", "title": "Съвместно изявление на президента на Съединените щати Доналд Тръмп и министър-председателя на България Бойко Борисов"}
{"url": "http://www.focus-news.net/news/2019/11/26/2723094/savmestno-izyavlenie-na-saedinenite-shtati-i-balgariya-po-ramkata-za-strategichesko-partnyorstvo.html", "text": "Правителствата на САЩ и България излязоха със съвместно изявление по рамката за стратегическо партньорство, представено от  Правителствената информационна служба . \r\n \r\nСъединените американски щати и Република България имат изградени силни и трайни взаимоотношения на  приятели, стратегически партньори и съюзници,  които споделят трансатлантическите си ангажименти. Отчитайки  значителните предизвикателства, пред които са изправени нашите две страни и световният ред, ние потвърждаваме необходимостта от развитие и затвърждаване на културните, икономическите, институционалните и военните връзки, които ни обвързват за по-добра взаимна сигурност, просперитет и възможности. Ние също така изразяваме неспирното си убеждение, че в основата на нашите отношения продължава да стои общата ни принадлежност към демократичните принципи и ценности, включително върховенството на  закона и спазването на правата на човека. \r\nИзхождайки от постигнатия от нас съществен напредък през последните години и с поглед към бъдещето, желаем да положим допълнителни усилия за по-нататъшно осъществяване на потенциалните ползи от нашето стратегическо партньорство в следните области: \r\n \r\n Сътрудничество в областта на сигурността и отбраната \r\n \r\nКато отчита нуждата от повишаване на нашата колективна сигурност, България възнамерява да продължи да инвестира в модернизацията на своите въоръжени сили, подобряването на  оперативната съвместимост и изпълнението на декларираните цели за способности в рамките на НАТО. В съответствие с гаранциите за отбранителни разходи, поети от всички съюзници по време на срещата на НАТО през 2014 г. в Уелс, България възнамерява да продължи да изпълнява своя реалистичен план за достигане на заложените разходи за отбрана до 2024 г. \r\nДвете страни възнамеряват да надграждат въз основа на успешното Споразумение за сътрудничество в областта на отбраната от 2006 г., като изработят съвместно пътна карта в подкрепа на двустранното отбранително сътрудничество за противодействие на морските, кибернетичните и хибридните заплахи в черноморския регион през следващото десетилетие. Тази 10-годишна пътна карта ще подкрепи българските усилия за модернизация посредством предоставяне на помощ в областта на сигурността, улесняване на достъпа до модерни американски отбранителни технологии и разширяване обхвата на военните учения, съвместните действия и обучение, с което да се подобрят още повече нашата  оперативна съвместимост и съответните способности. \r\nГледайки със загриженост положението със сигурността в Черно море, Съединените американски щати приветстват предложението на България за създаване на военноморски координационен център във Варна в подкрепа на инициативата на НАТО за адаптирано предно присъствие. Двете страни имат желание да си сътрудничат допълнително както двустранно, така и в рамките на НАТО, за да подкрепят способностите на България за провеждане на военноморски операции, посредством което ще се укрепи нашата колективна сигурност по югоизточния фланг на НАТО. \r\nСъединените американски щати и България очакват да бъде проведен стратегически диалог на високо равнище за по-нататъшно обсъждане на изпълнението на тези цели. \r\n \r\n Сътрудничество в областта на икономиката, търговията и енергетиката \r\n \r\nЕнергийната сигурност е национална сигурност. Пътят за запазване на енергийната сигурност на България и намаляване на цените в енергетиката минава през реална пазарна либерализация и реформи. Ние искаме да поддържаме непрекъснат диалог относно този процес. Нашата обща цел е България да се превърне в истински разпределителен газов център и ключов източник на регионална енергийна сигурност, без монополисти, независимо дали чуждестранни или национални, функциониращ въз основа на пазарните принципи. Американският опит може да помогне на България в изграждането на един истински динамичен енергиен пазар. \r\nДвете страни възнамеряват да работят заедно, за да посрещнат предизвикателствата на бъдещето. Отчитайки интереса на България за преминаване към по-ефективни и чисти източници на енергия, ние искаме да си сътрудничим за повишаване на газовите доставки от надеждни източници и диверсифициране на ядрено-енергийния сектор, както и за увеличаване на дела на възобновяемите източници в общата енергийна матрица.  Продължаването на търговския обмен в тази сфера се очаква да укрепи българската енергийна сигурност и да понижи цените в услуга на българските крайни потребители. Ние отчитаме важното значение на  ядрената енергия за граждански цели като надежден и чист енергиен източник и сме готови да работим заедно за  намиране на решения на енергийните нужди на България. За да се възползва в максимална степен от надеждните и изгодни доставки на втечнен природен газ от американски производители, България се нуждае от подходяща инфраструктура. Заедно възнамеряваме да следим процеса и да работим за постигане на решителен напредък в изграждането на газовия интерконектор Гърция-България и плаващата платформа за съхранение и регазификация  край Александруполис, Гърция. \r\nВ интерес на задълбочаването на нашите икономически отношения и укрепване на нашите търговски връзки ние възнамеряваме да задълбочим текущия диалог по въпросите, свързани с инвестиционния климат. Нашата цел е да спомогнем за насърчаване на връзките между предприемачите от нашите две страни и за по-нататъшно подобряване на инвестиционния климат в България, което да допринесе за привличането на допълнителни американски инвестиции и ноу-хау. Възнамеряваме да гарантираме справедливо отношение към инвеститорите и справедливо решаване на инвестиционните спорове по начин, който усилва доверието на инвеститорите. Като част от този диалог ние възнамеряваме да открием начини за затвърждаване на положителните резултати и продължаване на постигнатото по отношение опазването на правата на интелектуалната собственост в България.  \r\n \r\n Укрепване на демокрацията и върховенството на  закона \r\n \r\nДоброто управление формира основата на нашата споделена сигурност и просперитет. Съединените американски щати възнамеряват да окажат подкрепа на България в нейните действия за справяне с корупцията, която ограничава икономическия растеж и доверието в обществените институции посредством активно съдебно и полицейско сътрудничество и предоставяне на техническа помощ и обучение. Тези усилия целят предотвратяването и съдебното преследване на корупцията по високите етажи, транснационалната организирана престъпност и финансовите престъпления в България. България планира да създава условия за силно икономическо развитие, като зачита първостепенната роля на закона и неприкосновеността на договорите. Съединените американски щати и България също така възнамеряват да си партнират в защитата на медийните свободи.", "date": "2019.11.26", "title": "Съвместно изявление на Съединените щати и България по рамката за стратегическо партньорство"}
{"url": "http://www.focus-news.net/news/2019/11/26/2723096/", "text": "Плановете на САЩ по отношение на Иран буксуват, пише руският вестник  “Независимая газета“  в материал, представен без редакторска намеса. \r\n \r\nДелегация на Института за ориенталски изследвания на Руската академия на науките (РАН) през ноември посети Ислямска република Иран  по покана на Института за политически и стратегически изследвания  на външното министерство на тази страна. Руските учени бяха приети във външното министерство на Иран и в редица висши учебни заведения в Техеран и светия шиитски град Кум. Проведе се руско-ирански семинар за обсъждане на проблеми, засягащи интересите и сигурността на двете страни, ситуацията в Близкия изток, президентските избори в Афганистан, както и възможните области на сътрудничество между Москва и Техеран на регионално и международно ниво. \r\n \r\nОбщите впечатления от официални срещи и дискусии са, че двете страни са достигнали нивото на стратегическо партньорство, съвместно помагат на Сирия, помагат си взаимно в противопоставяне на американските санкции и като цяло подхождат еднакво към сигурността в Персийския залив. В университетите броят на студентите по руски език забележимо се е увеличил. Общо 10 катедри по руски език функционират в столицата и провинциалните университети на Иран. \r\n \r\nВ същото време, въпреки приятелското внимание към руските гости и желанието за сътрудничество, делегацията е почуствала доста предпазливо отношение към Русия както от някои ирански експерти, така и от обикновените хора, особено на по-заден план. Една от причините за това е, че двустранното сътрудничество се развива главно на най-високо ниво. То все още не е обхванало народите като цяло. Трябва да се признае, че руската общественост не знае много за съседа си. За много руснаци Иран остава неразбираема страна. \r\n \r\nТрудно е да се прецени ситуацията в страната след едно кратко посещение. Независимо от това, някои наблюдения могат да представляват интерес за онези, които ще посетят Иран като туристи или искат да установят бизнес контакти. \r\n \r\nНа първо място, противно на твърденията на някои западни експерти и на иранската опозиция, че страната е близо до колапс в резултат на американските санкции, това изобщо не е така. Да, сега поради строгите санкции на администрацията на Доналд Тръмп ситуацията в икономическата сфера на Иран наистина е трудна, но не и катастрофална. Страната живее. В Техеран, с неговите над 14 милиона души, безброй коли се движат по улиците. Нещо повече - това, което прави впечатление, бяха много нови коли, включително тези, произведени в местни фабрики. Сред шофьорите има много жени. Някои от тях, като в Москва, успяват да се гримират зад волана по пътя към работа, без да обръщат внимание на тези около тях. \r\n \r\nЦените на храните са скочили силно поради инфлацията, което е съвсем естествено. Но в магазините има продукти. В кафенетата и ресторантите има по-малко посетители, но те не са празни. Вечер много хора ходят в парковете. \r\n \r\nВпечатление направи пешеходният мост Табият, особено осветен вечер. Той е построен, въпреки санкциите и се е превърнал в една от атракциите на иранската столица. Той е положен на надморска височина над 40 м над централната магистрала, свързваща северната част на града с южната. Архитектът на проекта е Лейла Арагиан. Идеята за изграждането на мост се заражда още на студентската скамейка. Опира се на три огромни опори и представлява дълга извита крива с широки входове, няколко пешеходни пътеки и три етажа с ресторанти, кафенета и зони за отдих. \r\n \r\nВъпреки санкциите в града се издигат нови сгради. Работниците работят по пътищата, поддържайки магистралите в добро състояние. Откриват се магазини и пазари, на които се търгуват, включително стоки, произведени в самия Иран. Това предполага, че страна с нарастващо население (сега над 83 милиона души) развива своите не-петролни сектори и селско стопанство. \r\n \r\nЗначителна част от износа на Иран е свързан с нефтохимическата промишленост. Производството му за първите 10 месеца на последната иранска година, приключваща през март, достигна 44,8 млн. тона. Износът възлиза на над 9,7 млрд. долара. Иран все още успява да изнася нефтохимически продукти и втечнен природен газ в редица азиатски страни. \r\n \r\nИран исторически е била търговска страна. От древни времена персите са търгували с целия свят - техните тъкани и килими, изделия от мозайка и емайл, мебели от скъпоценно дърво са се считали за едни от най-добрите. Очевидно от това време способността за работа под икономически натиск и избягване на санкциите се е развила в кръвта на иранците. \r\n \r\nВ свободната си вечер решихме да посетим магазините, разположени в района на хотела, където отседнахме, за да си купим сувенири. Перси и арменци работеха в един от тях. Разговаряхме, питахме ги как живеят, дали чуждестранни туристи посещават магазина. Като научиха, че сме от Русия, първото нещо младите момчета изразиха своята благодарност за факта, че страната ни не се поддава на натиска на американците и подкрепя Иран на международната арена. Продажбите са намалели, но собственикът няма да закрие бизнеса си. Надяват се, че след президентските избори в САЩ ситуацията ще се нормализира. За наша изненада се оказа, че сред купувачите има много чуждестранни туристи от Европа. Най-вече германци и французи. Предишните дни магазинът е бил посетен от голяма група туристи от Полша. Но руснаците са рядко срещани гости. \r\n \r\nНа въпроса дали чувстват заплахата от американско военно нападение срещу Иран, те единодушно отговориха, че е малко вероятно американците да се осмелят да влязат в открита конфронтация с тяхната страна. Но ако това се случи, тогава според момчетата целият народ ще вземе оръжие и ще даде достоен отпор на врага. \r\n \r\nСъщата вечер направи впечатление, че хората няма и да кажат друго, тъй като се страхуват от възможни последици за изявленията, които властите смятат за вражески. Въпреки това, след като посетихме  джамии в столицата и в Кум по време на молитвата, стана ясно, че Тръмп е по-добре да не тормози иранците. Това са мотивирани хора, които обичат родината си, независимо кой управлява страната им. Отговорът ще е твърд. Като цяло би било хубаво американският президент да посети джамиите в Кум и Машхад. Със сигурност след това той ще преразгледа подходите към отношенията с Иран и ще уволни някои правителствени служители сред „ястребите“. \r\n \r\nПричините за продължаващите събития в Иран поради повишаването на цените на бензина (в страната са едни от най-евтините цени на дребно на бензина в света) са друга история. Това се дължи или на управленски грешки на властите, които не обясниха предварително на хората защо е необходимо да се предприеме тази стъпка в страната, считана за четвърта в света по отношение на производството на петрол, или на вътрешни сблъсъци на местни елити, които са готови да пожертват дори своята страна в борбата за власт , \r\n \r\nКакто се очакваше, американците не пропуснаха да се възползват от ситуацията. Държавният секретар Майк Помпео заяви в „Туитър“ подкрепата си за протестите, казвайки, че \"САЩ са с вас\". Очаква се Вашингтон най-вероятно да счете протестите за един от резултатите от своята политика на максимални санкции, предназначени да оказват силен натиск върху Техеран. \r\n \r\nИран не живее в изолиран свят. Той, както и други държави, е изправен пред същите предизвикателства: изменението на климата; бърза урбанизация и нарастване на населението в резултат на това и на градското население; разрушителните дейности на външни и вътрешни недържавни участници; неравенство в доходите и социална сегрегация на хората; корупция и лошо управление; популизъм. Всичко това се наслагва върху американските санкции и продължаващата борба на иранските елити. Изключително трудно е за всяко правителство да работи при такива условия. \r\n \r\nКакво трябва да направя световната общност? На първо място, трябва да се предотврати унищожаването на държавността на Иран, което се опитва да постигне Вашингтон. Какво може да последва - всички са добре запознати с тъжния опит на Либия, Сирия, Ирак, Йемен. Само че това ще бъде сто пъти по-лошо за целия свят: Иран не е Либия или Йемен. \r\n \r\n  Юлиян Марков", "date": "2019.11.26", "title": "„Независимая газета“: Плановете на САЩ по отношение на Иран буксуват"}
{"url": "http://www.focus-news.net/news/2019/11/26/2723400/na-27-noemvri-kmetat-na-obshtina-haskovo-stanislav-dechev-shte-predstavi-nova-postroena-detska-ploshtadka-v-grada.html", "text": "Утре, 27 ноември, от 11 часа  кметът на Община Хасково Станислав Дечев ще представи изпълнена детска площадка, реализирана по одобрено проектно предложение \"Люлките\", в конкурсна програма \"Граждански инициативи 2019\" - гр. Хасково. Това съобщиха от  пресцентъра на Община Хасково . Бенефициент е Сдружение на собствениците \"Добруджа 27\", а локацията на площадката е на ул. \"Аида\" № 5, Хасково.", "date": "2019.11.26", "title": "На 27 ноември кметът на Община Хасково Станислав Дечев ще представи нова построена детска площадка в града"}
{"url": "http://www.focus-news.net/news/2019/11/26/2723099/", "text": "В цех 130 в Завод 3 на фирма „Арсенал е възникнала трудова злополука.  Заводът е  предназначен за производство на пиротехнически изделия. Инцидентът е станал при обработка на изделие - електровъзпламенител за неуправляема ракета. При обработка на барута в корпуса на изделието, който е бил в количество от 16 грама, при самото му пресоване е възникнало възпламеняване, което е предизвикало изгарянията по лицата и ръката на три лица - работнички от завод „Арсенал“, на 33, 34 и 44 години. И трите са контактни, в добро общо състояние, без пряка опасност за живота. Те ще бъдат транспортирани в УМБАЛСМ „Пирогов“ – София, където ще им бъде оказана своевременна, компетентна медицинска помощ. Няма нанесени материални щети, няма въздействие върху околната среда. \r\nПо-късно стана ясно, че е назначена е взривотехническа експертиза, която ще установи конкретната причина за възникване на инцидента в завод „Арсенал“ в Казанлък. Информацията даде районният прокурор на Казанлък Таня Димитрова. „На този етап от разследването не може с категоричност да се твърди каква е пряката причина за настъпването на инцидента. Извършен е оглед на местопроизшествието с участието на специалисти – технически помощници, които са иззели самото изделие, което ще бъде обект на експертното становище. В хода на образуваното досъдебно производство ще бъде назначена взривотехническа експертиза, която ще установи конкретната причина за възникване на инцидента“, каза още Районният прокурор на Казанлък Таня Димитрова. \r\nДеница КИТАНОВА", "date": "2019.11.26", "title": "Инцидент в „Арсенал“ (ОБЗОР)"}
{"url": "http://www.focus-news.net/news/2019/11/26/2723098/", "text": "В столицата се проведоха протест и контрапротест по повод избора на Валери Симеонов за зам.-председател на парламента.   \r\n \r\nБраншови организации излязоха  в защита на заместник-председателя на Народното събрание Валери Симеонов.  \r\nПротестът им бе под надслов „Демокрация или диктатура“. Той се проведе по обяд пред сградата на Народното събрание, където се събраха десетки граждани. Протестиращите искаха Валери Симеонов да не бъде премахнат от поста заместник-председател на Народното събрание. Протестиращите носиха плакати с надпис: \"Долу ръцете от Валери\".  \r\n \r\nВечерта за пореден път майките на деца с увреждания излязоха на протест срещу избора на Валери Симеонов за зам.-председател на парламента.  Този път те ще направят автошествие, което потегли от парламента с възгласи \"Оставка\", продължи през пл. \"Орлов мост\" с кратко блокиране на движението и приключи на 4-ти км.  На автомобилите на протестиращите пишеше \"Системата ни убива\".  \r\n \r\n \"Фокус\"  припомня: \r\nМиналата година майките на деца с увреждания излязоха на протест заради репликата на Симеонов, че те са \"кресливи жени\", а децата им \"уж болни\". Това доведе и до неговата оставка като вицепремиер в правителството на \"Борисов\" 3. \r\nДо възобновяването на протестите срещу него се стигна след като на 20 ноември 2019 г. лидерът на НФСБ Валери Симеонов бе избран за зам.-председател на 44-тото Народното събрание. \r\n„За“ избора му гласуваха 118 народни представители, „против“ – 6“, „въздържали се“ – 6, с което предложението бе прието. Проектът на решение бе внесен от съпредседателите на ПГ на „Обединени патриоти“. При обявяването името на Валери Симеонов в проекта на решение ПГ на ДПС напуснаха пленарна зала и не участваха нито в дебатите, нито в гласуването. Два дни по-късно БСП призоваха Валери Симеонов да се оттегли и се извиниха на майките на деца с увреждания. \r\nБояна МАРКОВАБояна МАРКОВА", "date": "2019.11.26", "title": "Протест и контрапротест за избора на Валери Симеонов за зам.-председател на парламента (ОБЗОР)"}
{"url": "http://www.focus-news.net/news/2019/11/26/2723100/pregled-na-osnovnite-temi-v-britanskiya-pechat-agentsiya-fokus.html", "text": "Опасения, че Джереми Корбин би представлявал риск за националната сигурност, позицията на Тони Блеър за настоящата предизборна кампания и силните бури, взели човешки жертви и нанесли огромни материални щети в Южна Европа са сред темите на британския печат. \r\n*** \r\n \r\n  Ако спечели предстоящите предсрочни парламентарни избори, председателят на Лейбъристката партия Джеръми Корбин може да представлява „реална опасност“ за Обединеното кралство. Това мнение споделя бившият ръководител на британското разузнаване MI-6 Ричард Диърлав в статия за британския вестник  Daily Mail . \r\n \r\nСъгласно думите му, в миналото Корбин е подкрепял Германската демократична република и други „противници\" на Лондон, така че той не бива да бъде допускан до най-високите етажи на властта. „По време на честването на 30-годишнината от падането на Берлинската стена си припомнихме емоционалния подем, който предизвика това събитие. Източногерманците се движеха свободно на Запад. Репресивната диктатура, продължила 45 години, достигна своя драматичен край“, пише Диърлав в своята колона във вестника. \r\nСпоред Дирлав днес Великобритания, „родното място на парламентарната демокрация“, е на кръстопът. Съществува вероятност лидерът на лейбъристите Джереми Корбин, „ който някога е предпочитал източногерманския политически и икономически модел на управление“, да стане нов премиер.„ Какво  е това - кошмар, фантазия? За съжаление, не. Просто погледнете към двамата основни съветници на Корбин “, съветва авторът. \r\nЕйндрю Мъри е виден член на Комунистическата партия на Великобритания от много години. Дълго време съветският комунизъм остава за него идеален политически модел и източник на идеологическо вдъхновение, твърди авторът. Вторият виден съветник на партията е Шеймас Милн, който „ усърдно подкрепя компанията“ с възгледите на екстремистки политически движения. Включително и тези, които се застъпват за използването на терор за постигане на целите си.   \r\n \r\nКорбин, Мъри Милн „злепоставят страната си и подкрепят интересите на своите врагове и противници\" , категоричен е Диърлав.  „Прекарах 38 години в МИ-6, като повечето време бях начело, работейки, за да отблъсна заплахата от съветската империя и терористите. Лейбъристките и консервативните правителства бяха решени да защитават националната ни сигурност“, припомня авторът на статията. \r\n„Те никога не са правили компромиси с националните интереси. Те никога не се съмняваха в важността на тази борба. Това не беше въпрос на политическа партия. Правителствата бяха сменяни, но отдадеността на идеите не беше поставена под въпрос“  , продължава Диърлав. \r\n„Днес нещата са различни. Корбин и най-близките му сътрудници са компрометирани от миналото си“, допълва авторът. \r\nСпоред него нито самият лидер на лейбъристите, нито неговите съветници, като се вземе  предвид миналото им, няма как да намерят работа в разузнавателните агенции. И, разбира се, те никога не биха били допуснати до информация, която представлява държавна тайна. \r\n \r\nСледователно избирателите не трябва да поемат рискове и да гласуват подкрепа за лидера на лейбъристите, особено в момент, в който са застрашени жизненоважните интереси на страната.  \r\n„Корбин, като министър-председател, заедно с настоящите си съветници може да представляват реална опасност за страната ни“, заключава авторът. Той предлага поддръжниците на лейбъристите да се въздържат от гласуване, за да изразят своето съжаление, че в партията не е останал нито един „неопетнен“ политик, който да я ръководи. \r\n„Дори не се замисляйте да рискувате и да предадете (на Корбин ) ключовете от резиденцията на премиера. Този любезен старец може да не е изобщо такъв, за какъвто иска да ни се представи“, смята бившият ръководител на MI6. \r\n*** \r\n \r\n Тони Блеър атакува манифеста на Джеръми Корбин като неизпълним списък с желания, предложи Великобритания да гласува тактически за парламент без мнозинство, пише британският вестник  The Times . \r\n \r\nНай-успешният министър-председател на Лейбъристката партия каза, че планът на неговата партия за социалистическа революция ще „свърши зле“, като той отказа да одобри настоящия партиен лидер Джереми Корбин като подходящ за премиер и му предрече малък  шанс за мнозинство. \r\n \r\nТой добави, че Борис Джонсън няма шанс да постигне търговска сделка с ЕС в рамките на една година, а Брекзит без сделка в края на 2020 г. вече е вероятен. Нито една от основните партии не заслужава мнозинство, каза той, и заяви, че двете основни партии си „разменят две групи фантазии“. \r\n \r\nОписвайки политиката на Великобритания като „крайно нефункционална“ и като „бъркотия“,  Блеър заяви, че само нов референдум може да сложи край на безизходицата около Брекзит. \r\n \r\nВ реч по време на конференцията на Reuters Newsmakers той каза: „Консерваторите изчисляват, че могат да принудят хората да ги изберат, въпреки притесненията си за Брекзит, защото Джеръми Корбин е алтернативата. Ръководството на Лейбъристката партия изчислява, че може да комбинира традиционната партийна подкрепа около въпроси като здравната политика с избирателите които мразят Брекзит , въпреки страха от лидера на лейбъристите. \r\n \r\n\"С други думи, и двете партии искат да спечелят на базата на това, че колкото и да не харесвате това, което предлагат, алтернативата е по-лоша.\" \r\n \r\nВ оценка за изключително амбициозния манифест на лейбъристите Блеър заяви, че наред с национализацията и по-високите данъци, той съдържа „почти всяко искане, което някога някоя група за натиск е подавала и изглеждало като добра мярка“. \r\n \r\nТой се съгласи, че манифеста е революционен, но добави: „Проблемът с революциите е, че те винаги свършват зле. Ако някога имаше вероятност лейбъристите да формират мнозинство, ако допитванията са правилни, те няма да успеят няма, те  би трябвало да променят значително прилагането на много от тези обещания. \" \r\n \r\nКонсервативният манифест вчера обеща да приключи преговорите за Брекзит в рамките на една година, така че да не е необходимо да се удължава преходният период. Но Блеър настоя: „Тези преговори няма шанс да бъдат приключени в рамките на този преходен период. Никакъв.\" \r\n \r\nТъй като Борис Джонсън се стреми към търговска сделка в канадски стил, Тони Блеър каза, че разговорите ще бъдат \"ужасни\", тъй като постигането на съгласие как да се балансира различията между регулаторите и достъпа до пазара ще отнемат години. \r\n \r\nВместо да подкрепи която и да е от партиите, Блеър заяви, че има „добри, солидни независими депутати и кандидати и в двете партии“, казвайки на избирателите да виждат тези избори като „650 малки избора“. \r\n \r\nМакар да даде ясно да се разбере, че лично ще гласува за лейбъристите, Блеър каза, че може да разбере защо хората ще гласуват за либералдемократите, добавяйки: „След като признаем всичко по-горе и гласуваме съответно, да, развързването на възела ще отнеме повече време. Новият парламент ще бъде задължен да позволи на страната да реши въпроса за Брекзит отново на референдум.  \r\n \r\nТони Блеър също изрази недоволство от „политическия дебат, лишен от рационален анализ“, който игнорира технологичната революция и възхода на Китай.  \r\n \r\nЗапитан директно дали Джереми  Корбин е годен и подходящ човек за министър-председател, Блеър отказа да отговори, казвайки само, че възгледите му за сегашния лидер на лейбъристите не са се променили. Той също така каза, че „крайно левият“ Корбин е много по-ляв  от Майкъл Фут, който води партията до победа през 1983 г., описвайки Фут като ляв прагматик. \r\n*** \r\n \r\n Седем души са загинали, след като силни бури преминаха през части от Франция, Гърция и Италия през уикенда, причинявайки наводнения, свлачища и срутване на надлез, пише британският вестник  The Guardian . \r\n \r\nГръцките медии описаха бурите като оставящи след себе си „библейско унищожение“ в някои райони на страната, докато срутването на надлез в Северна Италия в резултат на наводненията върна спомените за моста „Моранди“ в Генуа, срутил се по време на гръмотевична буря през август 2018 г., при което загинаха 43 души. \r\n \r\nБързо възникналите наводнения на френския Лазурен бряг отнеха живота на четирима души, а други двама се смятат за изчезнали. Трима от удавените бяха намерени в автомобили, които бяха отнесени при наводнения в района на Вар, а четвъртият беше сред групата, спасена от пожарната, когато лодката, която ги превозваше се обърна. \r\n \r\nМеждувременно в Гърция двама мъже на около 50 години загинаха, след като ветроходната им лодка се освободи от въжетата държащи я на пристанището и се обърна, понесена от силни ветрове в Антирио. \r\n \r\nПоне поне един човек е изчезнал в Кинета, плажен град на запад от Атина, който е описан като най-силно засегнат от бурите. Спешните служби заявиха, че може да отнеме дни, за да се изчистят големите щети в района, където изкоренените дървета и скалите от околните хълмове блокираха пътната мрежа. \r\n \r\nСилните валежи принудиха властите да затворят магистралата, свързваща гръцката столица с Коринт и полуостров Пелопонес, докато службите почистят пътната мрежа от тонове кал. \r\n \r\nВ Италия жена почина, след като колата й беше пометена от наводнението на река Бормида в северната част на страната. В Торино имаше наводнения, свлачища в района на Лигурия и езерото Комо преля в неделя, докато река Тичино излезе от бреговете си за една нощ в северния град Павия. Венеция, която претърпя периодични наводнения през последните седмици, отново беше засегната от познатата Алта или „висока вода“.  \r\n \r\nПремиерът на Италия Джузепе Конте заяви, че правителството е отделило 11 млрд. евро инвестиции, предназначени да ускорят проекти за защита на страната от екстремни метеорологични събития.", "date": "2019.11.26", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/11/26/2723092/sled-sreshtata-borisov-tramp-premierat-ubeden-che-vizite-sas-sasht-padat-balgariya-potvardena-za-strategicheski-gazov-hab-i-amerikanski-eksperti-idvat-da-vidyat-belene-obzor.html", "text": "С 21 топовни салюта бе посрещнат българският министър-председател Бойко Борисов и водената от него делегация в Мемориала на незнайния воин в Националния гробищен парк „Арлингтън“, щата Вирджиния. Под звуците на химните на България и САЩ Борисов поднесе венец на Мемориала. По-късно министър-председателят Бойко Борисов проведе срещи с ръководствата на Международния републикански институт (IRI) и на Националния демократичен институт (NDI) в рамките на официалното си посещение в Съединените американски щати. Кулминация на посещението бе двустранната среща на българския премиер с американския президент Доналд Тръпм. В началото на срещата министър-председателят заяви, че България високо цени стратегическото си партньорство със Съединените американски щати и съм уверен, че днешната ни среща ще е от голяма полза за неговото развитие. „За мен е изключителна чест и привилегия да проведем нашата среща в Белия дом – символ на свободата и демокрацията“, отбеляза още премиерът Борисов. Българският министър-председател изрази удовлетворение от установения устойчив политически диалог на всички равнища и изрази увереност, че по-нататъшното му активизиране ще има ползи и за двете държави. Министър-председателят Бойко Борисов и американският президент Доналд Тръмп разговаряха за взаимодействието между двете държави по подготовката и сключването на договора за придобиване на бойни самолети F-16 Block 70. Двамата обсъдиха и сътрудничеството в областта на енергетиката, в контекста на националната сигурност. Премиерът заяви, че американските инвеститори са добре дошли у нас и посочи стремежа на страната ни да насърчава високотехнологични производства. \r\n \r\nСтана ясно, че България и САЩ са подписали стратегически договори. \r\n \r\n Пред журналисти след срещата министър-председателят заяви, че България е потвърдена за стратегически газов хъб, а още тази седмица идват американски ядрени експерти да видят \"Белене\".  \"Направих необходимото, те ме разбраха. Максимално съм успял да защитя интересите на България\", подчерта Борисов. \r\nТой изрази убедеността си, че визите със САЩ ще паднат. \"Не само, защото много сме направили по темата. С Канада отпадането с визовия режим е много ярък пример, че не създаваме никакви проблеми. Мисля, че президентът Тръмп ме разбра, че може да остане в сърцата на българите за много години\", каза още Борисов. \r\nТой посочи, че президентът на САЩ му е обещал да работи много активно и скоро да му даде отговор кога. Премиерът поясни, че следващата му среща с Тръмп ще бъде за отпадане на визите. Министър-председтелят заяви, че България и САЩ са подписали стратегически договори за сътрудничество.\"Не с всеки се подписва такъв договор\", коментира министър-председателят. \"Мисля, че той ще дойде в България. Остана със страхотно впечатление от изгледите на нашите голф игрища\", посочи още Борисов. \r\nДеница КИТАНОВА", "date": "2019.11.26", "title": "След срещата Борисов - Тръмп: премиерът убеден, че визите със САЩ падат, България потвърдена за стратегически газов хъб и американски експерти идват да видят \"Белене\" (ОБЗОР)"}
{"url": "http://www.focus-news.net/news/2019/11/26/2723097/rse-makedoniya-gratskiyat-vanshen-ministar-se-nadyava-na-konstruktivni-sreshti-v-skopie.html", "text": "Гръцкият външен министър Никос Дендиас се надява на конструктивни срещи в Скопие и изрази силната подкрепа за европейската перспектива на Северна Македония в интервю пред Македонската информационна агенция преди първото си посещение в Скопие във вторник, цитира думите му македонската редакция на  Радио „Свободна Европа“ . \r\n \r\nТой разкри, че Гърция работи по конкретни инициативи за това ЕС да даде зелена светлина на  Скопие за ЕС. Ръководителят на гръцката дипломация изрази също така силната подкрепа на Гърция за европейската перспектива, не само за Северна Македония, но и за целите Западни Балкани. \r\n \r\nЗа посещението си във вторник в Скопие той казва, че отива у „съсед и скоро съюзник на Гърция в НАТО“ и в страна, която очаква „да бъде партньор на Гърция в Европейския съюз в не много далечното бъдеще“. \r\n \r\n\"Надявам се на конструктивни срещи по време на посещението ми, които ще донесат резултати в полза на двете съседни страни, резултати, които също да са видими за нашите граждани.\" \r\n \r\nПо отношение на Преспанското споразумение гръцкият външен министър заяви, че то е обвързващо и за двете страни и добави, че пълното му прилагане ще означава допълнителен тласък за по-интензивно развитие и просперитет на двете страни. \r\n \r\nГръцкият външен министър ще бъде придружен от  заместник министъра на външните работи, отговарящ за икономическата дипломация, Костас Франкоянис.", "date": "2019.11.26", "title": "РСЕ (Македония): Гръцкият външен министър се надява на конструктивни срещи в Скопие"}
{"url": "http://www.focus-news.net/news/2019/11/26/2723103/anadolu-agency-podgotvya-se-poseshtenie-na-vladimir-putin-v-turtsiya.html", "text": "Руският президент Владимир Путин ще посети Турция през месец януари 2020 година, съобщи говорителят на Кремъл Дмитрий Песков, цитиран от  Anadolu Agency  . \r\n \r\nВ отговор на въпрос дали Путин ще участва в церемонията по пускането на газопровода “Турски поток“, Песков потвърди, че посещението е било планирано по време на един от последните телефонни разговори между турския президент Реджеп Тайип Ердоган и неговия руски колега Путин. \r\n \r\n„През януари 2020 г., когато наземният участък от \"Турски поток\" в Турция ще бъде готов, президентът Путин ще посети Турция и в момента тече подготовката за посещението, каза Песков пред репортери в Москва. \r\n \r\n  Юлиян Марков", "date": "2019.11.26", "title": "Anadolu Agency: Подготвя се посещение на Владимир Путин в Турция"}
{"url": "http://www.focus-news.net/news/2019/11/26/2723106/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n  Метеорологична обстановка: \r\nТемпературите са в интервала от + 1° до + 12°С \r\nВремето над страната е предимно облачно. \r\nСлаб до умерен вятър духа в областите: Бургас, Варна, Добрич, Кюстендил, Ловеч, Разград, Русе, Силистра, Смолян, Шумен и Ямбол. \r\nДъжд вали в областите: Бургас, Варна, Велико Търново, Видин, Враца, Габрово, Добрич, Кюстендил, Кърджали, Ловеч, Монтана, Пазарджик, Плевен, Пловдив, Разград, Русе, Сливен, Смолян, София, Стара Загора, Търговище, Хасково, Шумен, Ямбол, както и в района на Брезник в област Перник. \r\nСняг вали в района на „Троянски“ проход. \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n-\tдо 30 м в района на АМ „Струма“ при Сандански в област Благоевград,  в района на Сестримо в област Пазарджи и от км 33 до км 40 на АМ „Хемус“ в област София; \r\n-\tдо 50 м в района на Шипково и Рибарица в област Ловеч и при Саранци в област София; \r\n-\tдо 100 м в района на Слънчев бряг, „Дюлински“ проход, „Приморски“ проход в област Бургас, проход „Петрохан“ в област Монтана; \r\n-\tдо 150 м в района на Кула и Връшка чука в област Видин. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nОбласт Пазарджик: \r\nДвижението в участъка Щърково – Пазарджик посока Бургас от км 80+995 до км 82+260 се осъществява в една лента поради оборудване на автоматично устройство записващо пътния трафик за пътни такси. Ограничено е движението в активната лента, като движението се осъществява в изпреварващата лента. Срок до 26.11.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\nДвижението в района на Яздач посока София от км 192+00 до 192+300 се осъществява в една лента поради ремонтни дейности на мантинели в средно разделителната ивица. Ограничено е движението в изпреварващата лента, като движението се осъществява в активната лента. Участъкът е сигнализиран с пътни знаци. Срок до 29.11.2019 г. \r\nОбласт Бургас: \r\nДвижението в участъка Карнобат – Ветрен посока Бургас от км 323+807 до км 359+475 се осъществява с повишено внимание, поради частични ремонтни дейности на асфалтовата настилка. Участъкът е сигнализиран с пътни знаци. Срок до 01.12.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nДвижението от км 45+315 до км 47+602 посока София се осъществява с повишено внимание поради изграждане на пътна връзка към търговски крайпътен обект, ограничено е използването на аварийната лента. Участъкът е сигнализиран с пътни знаци. Срок 27.11.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 29.11.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\nДвижението в участъка Ахелой – Поморие от км 218+000 до км 219+000 се осъществява в една лента поради ремонтни дейности на рекламно съоръжение. Участъкът е сигнализиран с пътни знаци. Срок до 29.11.2019 г. \r\n \r\n Състояние на републиканската пътна мрежа: \r\n \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ремонтни дейности \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\n  \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 29.11.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г.; \r\nПът III-6372: Движението по път III-6372 Стайчовци – Китановци от км 6+000 до км 12+000 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 26.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 08:00 ч. до 17:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок от 08:00 ч. до 17:00 ч до 29.11.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.26", "title": "Актуална пътна обстановка"}
{"url": "http://www.focus-news.net/news/2019/11/26/2723104/pregled-na-mezhdunarodnite-novini-do-6-chasa-agentsiya-fokus.html", "text": "Руският президент Владимир Путин ще посети Турция през месец януари 2020 година, съобщи говорителят на Кремъл Дмитрий Песков, цитиран от  Anadolu Agency  . \r\n \r\nВ отговор на въпрос дали Путин ще участва в церемонията по пускането на газопровода “Турски поток“, Песков потвърди, че посещението е било планирано по време на един от последните телефонни разговори между турския президент Реджеп Тайип Ердоган и неговия руски колега Путин. \r\n \r\n„През януари 2020 г., когато наземният участък от \"Турски поток\" в Турция ще бъде готов, президентът Путин ще посети Турция и в момента тече подготовката за посещението, каза Песков пред репортери в Москва. \r\n*** \r\n \r\n Гръцкият външен министър се надява на конструктивни срещи в Скопие и изрази силната подкрепа за европейската перспектива на Северна Македония в интервю пред Македонската информационна агенция преди първото си посещение в Скопие във вторник, цитира думите му македонската редакция на  Радио „Свободна Европа“ . \r\n \r\nТой разкри, че Гърция работи по конкретни инициативи за това ЕС да даде зелена светлина на  Скопие за ЕС. Ръководителят на гръцката дипломация изрази също така силната подкрепа на Гърция за европейската перспектива, не само за Северна Македония, но и за целите Западни Балкани. \r\n \r\nЗа посещението си във вторник в Скопие той казва, че отива у „съсед и скоро съюзник на Гърция в НАТО“ и в страна, която очаква „да бъде партньор на Гърция в Европейския съюз в не много далечното бъдеще“. \r\n \r\n\"Надявам се на конструктивни срещи по време на посещението ми, които ще донесат резултати в полза на двете съседни страни, резултати, които също да са видими за нашите граждани.\" \r\n \r\nПо отношение на Преспанското споразумение гръцкият външен министър заяви, че то е обвързващо и за двете страни и добави, че пълното му прилагане ще означава допълнителен тласък за по-интензивно развитие и просперитет на двете страни. \r\n \r\nГръцкият външен министър ще бъде придружен от  заместник министъра на външните работи, отговарящ за икономическата дипломация, Костас Франкоянис. \r\n*** \r\n \r\n Албанският премиер Еди Рама днес заяви, че е инициатор на проекта „Балканския мини-Шенген“, цитира думите му македонското издание  “Слободен печат“ . \r\n \r\nРама добави, че е имал много дебати със сръбския президент Александър Вучич по въпроса. Албанският премиер подчерта, че свободният поток на стоки, но също така и на хора, означава премахване на границите между Албания и Косово, като добави, че Косово само се изолира. Освен всичко друго, Рама подчерта, че не можеш да си патриот и да си седиш вкъщи в пижама. \r\n \r\n„Който е против регионалния „мини-Шенген“, не ме разбира. Регионалният „мини-Шенген“ е визия и постоянство от моя страна от първите дни на Берлинския процес. Доскоро беше спиран от президента на Сърбия, с когото го обсъждах. Не можем да сключим регионално търговско споразумение, освен ако не направим споразумение за свободното движение на хора. Това поставя Косово в благоприятно положение. Косово е изолирано в рамките на своите граници. Можеш да бъдеш патриот по пижама и да си седиш вкъщи. Историята не се пише, седейки вкъщи и правейки се на патриот по пижама“, каза Рама. \r\n*** \r\n \r\n Гърция е изплатила предсрочно 2.7 милиарда дълг към МВФ, заяви гръцкото Министерство на финансите, цитирано от електронното издание на атинския вестник  Kathimerini . \r\n„С това действие се укрепва доверието в страната, намаляват се разходите за заеми, плащат се по-малки суми, подобрява се устойчивостта на публичния дълг и се укрепва доверието на международните пазари“, се казва в съобщение на Mинистерството. \r\n \r\nПрез септември правителството внесе искането до Европейския механизъм за стабилност за погасяване на част от заемите си към МВФ, които са на стойност около 9 милиарда евро, а кредиторите на Гърция го одобриха на 28 октомври. \r\n*** \r\n \r\n След откриването на днешната пленарна сесия на Европейския парламент неговият председател Давид Сасоли обяви, че българските власти са поискали свалянето на депутатския имунитет на Елена Йончева от Партията на Европейските социалисти и демократи. \r\nИскането е отправено, за да може да продължи досъдебното производство срещу нея за пране на пари, свързано с КТБ. \r\nТо ще бъде разгледано от правната комисия на ЕП, като в процеса не могат да участват български евродепутати, както и депутати от нейната парламентарна група – тази на Социалистите и демократите. \r\n*** \r\n \r\n Най-малко 143 демонстранти са загинали в Иран, почти всички от тях са застреляни от силите за сигурност, съобщиха от „Амнести Интернешънъл“, цитирани от  AFP .  \r\nНа фона на тази информация привърженици на правителството се събраха на централния площад в Техеран, за да осъдят „безредиците“, за които Ислямската република обвинява  своите чуждестранни врагове. \r\n \r\n\"Според достоверни доклади ... сред убитите са най-малко 143 души\", казват от „Анести Интернешънъл“, като добавят : \"Смъртните случаи са резултат почти изцяло от използването на огнестрелно оръжие\", както и от употреба на сълзотворен газ и в резултат на  побой, нанесен от силите на реда“. \r\n \r\nБазираната в Лондон правозащитна организация призова световните сили да осъдят кръвопролитието. \r\n\"Внимателният и приглушен отговор на международната общност на незаконното убийство на протестиращите е ужасно неадекватен\", казва Филип Лутер, ръководител на „Амнести“ за Близкия изток. \r\n*** \r\n \r\n Руският президент Владимир Путин и украинският президент Владимир Зеленски проведоха телефонен разговор, по време на който обсъдиха ситуацията с прехвърлянето на украинската страна на военните кораби, участвали в инцидента в Керченския проток, както и газовата проблематика, предава  TACC \r\n \r\n\"Беше засегната ситуацията с прехвърлянето на три военни кораба, които бяха замесени по време на провокацията в района на Керченския проток през ноември 2018 г. Въпросите за газа бяха обсъдени подробно, включително въпроси за продължаване на транзита и възобновяване на директните доставки на руски газ за Украйна. Беше договорено да продължат контактите на различни нива\", се казва в съобщението. \r\n \r\nТелефонният разговор се проведе по инициатива на украинската страна, „като се вземе предвид срещата на върха, предвидена за 9 декември в Париж, в „нормандския формат“. \r\n*** \r\n \r\n Премиерът Бенямин Нетаняху може да остане на поста си, въпреки че срещу него са повдигнати обвинения за корупция, заяви главният прокурор на Израел Авичай Манделблит, цитиран от  AFP .  \r\nСпоред израелското законодателство, макар министрите да не могат да запазят своите постове след повдигане на обвинения, премиерът не е задължен по закон да се оттегли, освен ако не бъде осъден и всички възможности за обжалване бъдат изчерпани. \r\n \r\nНо премиерът се сблъска с призиви да подаде оставка от няколко високопоставени политици, след като Манделблит миналия четвъртък го обвини в подкуп, измама и нарушаване на доверието. \r\n \r\nОбвинението идва докато Израел се приближава до третите си общи избори в рамките на година, след два последователни вота, които не успяха да осигурят съставяне на правителство. \r\n*** \r\n \r\n Ливанската армия своевременно се намеси в конфликт между привърженици на сунитското движение „Ал-Мустакбал“ и активисти от шиитските организации „Амал“ и „Хизбулла“. Според агенция Al-Watania армейските части са пресекли сблъсъците, които са започнали на подходите към сунитския квартал Каскас, където шиитските активисти са пристигнали на мотоциклети. \r\n \r\nСитуацията в града се влоши след новината за смъртта на двама членове на шиитската общност, които се блъснаха в заграждения, поставени от демонстранти на магистрала Бейрут-Сайда. След този инцидент ливанският министър на отбраната Иляс Бу Сааб обяви извън закона „всички, които блокират движението по пътищата“. \r\n \r\nСунитското движение „Ал-Мустакбал“ призова своите привърженици \"незабавно да напуснат улиците на столицата, да не реагират на провокации и да не участват в сблъсъци\".", "date": "2019.11.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/26/2723102/the-new-york-times-sasht-vazobnovyavat-voennata-operatsiya-sreshtu-islyamska-darzhava-v-severna-siriya.html", "text": "Войските на САЩ възобновиха мащабни мисии за борба с тероризма срещу „Ислямска държава“ в Северна Сирия, заявиха американски военни, близо два месеца след прибързаната  заповед на президента Тръмп за изтегляне на американските войски, която отвори пътя за кървава турска трансгранична офанзива, пише американският вестник  The New York Times . \r\n \r\nОперациите, подкрепяни от САЩ, срещу бойци на “Ислямска държава“ в района ефективно  спряха за седмици, въпреки предупрежденията на анализаторите от разузнаването, че бойците от „Ислямска държава“ започват да се завръщат от укрепления в сирийската пустиня, въпреки че техният лидер Абу Бакр ал Багдади беше убит по време на американска операция на 26 октомври. \r\n \r\nВ петък американските войници и стотици сирийски кюрдски бойци - същите тези съюзници, които администрацията на Тръмп изостави на милостта на Турция миналия месец , отново се събраха, за да проведат  мащабна мисия за ликвидиране и залавяне на бойци на „Ислямска държава“ в провинция Дейр ез-Зор, на около 200 километра южно от турската граница. \r\n \r\n„През следващите дни и седмици темпът ще се възстанови спрямо остатъците от „Ислямска държава“, каза генерал Кенет Ф. Маккензи, командир на Централното командване (CENTCOM), пред репортерите в кулоарите на конференцията за сигурност в Бахрейн в събота. \r\n \r\nСъединените щати смятат сирийските кюрди за основен партньор в борбата срещу “Ислямска държава“, но Турция ги разглежда като терористи, различие, което постави Вашингтон в затруднено положение. \r\n \r\nГенерал Макензи настоя, че отношенията между двете страни вече са \"доста добри\". Той обаче не каза колко дълго американските войски ще останат в Северна Сирия. \"Нямаме крайна дата\", каза той два пъти по време на интервю с репортери в събота. \r\n \r\n  Юлиян Марков", "date": "2019.11.26", "title": "The New York Times: САЩ възобновяват военната операция срещу „Ислямска държава“ в Северна Сирия"}
{"url": "http://www.focus-news.net/news/2019/11/26/2723109/predstoyashti-mezhdunarodni-sabitiya-za-26-noemvri-agentsiya-fokus.html", "text": "*** \r\n  Визита на гръцкия външен министър Никос Дендиас  \r\n \r\n*** \r\n  Среща на Ангела Меркел с генералния секретар на ООН Антонио Гутериш  \r\n \r\n*** \r\n  Визита на бъдещия председател на Европейския съвет Шарл Мишел \r\n \r\n*** \r\n  Визита на украинския президент Владимир Зеленски \r\n \r\n*** \r\n  Фермерски протест срещу правителствената политика", "date": "2019.11.26", "title": "Предстоящи международни събития за 26 ноември (Агенция \"Фокус\")"}
{"url": "http://www.focus-news.net/news/2019/11/26/2723108/predstoyashti-sabitiya-v-stranata-za-26-noemvri-agentsiya-fokus.html", "text": "*** \r\n \r\nОт 10.00 часа в Литературен клуб „Перото“, НДК, вицепрезидентът Илияна Йотова ще открие конференцията „30 години. Женският прочит на Прехода и преходите…“. \r\n \r\n \r\n*** \r\n \r\nОт 09:00 часа в Парк хотел Витоша, ще се проведе работна среща за разработване на национална стратегия за борба с използването на отрови и отровни примамки в България. На срещата ще присъстват представители на институции, университети, национални и международни неправителствени организации. \r\n \r\n \r\n*** \r\n \r\nОт 09:00 часа в „Гранд хотел София“, зала „София“, Германо-Българската индустриално-търговска камара (ГБИТК) организира конференция на тема „Управление на отпадъците и рециклиране“, на която ще бъде представен германският опит в тази сфера. Конференцията е част от посещението на германска бизнес делегация в сферата на управление на отпадъците и рециклиране от 25 до 27 ноември 2019 г. в България. \r\n \r\n*** \r\n \r\nОт 10.00 часа в Литературен клуб „Перото” ще се проведе конференция на тема: „Жени. Технологии. Време“. \r\n \r\n*** \r\n \r\nОт 10.30 часа в Националния пресклуб на БТА, ще се проведе пресконференция на тема: „България на световната туристическа карта - анализ на сезон 2019 и перспективи. Защитен ли е българския  турист?“. \r\n \r\n*** \r\n \r\nОт 10.30 часа в Голяма конферентна зала на УНСС ще се проведе заключителна конференция по проект BG05M2OP001-2.009-0012 „Повишаване на изследователския потенциал на УНСС и подобряване на условията за провеждане на научни изследвания -инвестиция с много измерения\". \r\n \r\n*** \r\n \r\nОт 10:30 часа в хотел „ИнтерКонтинентал“, за десета поредна година Сдружение „Българска браншова асоциация пътна безопасност\" ще връчи награди на изявени експерти и специалисти, допринесли за подобряване безопасността на пътната инфраструктура в Република България. В церемонията ще участва заместник-министър Валентин Йовев. \r\n \r\n*** \r\n \r\nОт 11.00 часа в Аулата в Ректората ще се състои тържествената церемония по удостояването на проф. Изабел Пиреш де Лима и проф. Люк Фери с почетното звание „доктор хонорис кауза“ на Софийския университет „Св. Климент Охридски“. \r\n \r\n*** \r\n \r\nОт 13.00 часа в Пресклуб България (Национален стадион „Васил Левски“), ще бъде даден старт на кампанията „България стреля към звездите“ във връзка с Европейската баскетболна седмица на „Спешъл Олимпикс“. \r\n \r\n*** \r\n \r\nОт 13:30 часа в централата на ПП АБВ на улица „Врабча“-23, ще се проведе пресконференция.  \r\n \r\n*** \r\n \r\nОт 13.30 часа в Софийски градски съд 30 състав, ще гледа дело срещу НОХД 4023/2018 г. Мирослав Боршош и Валентин Кръстев, обвинени за длъжностно присвояване в особено големи размери, при което е ощетен НДК, чл. 206 НК. \r\n \r\n*** \r\n \r\nОт 14:30 часа в COSMOS Coworking Camp (ул. „Ангел Кънчев“ 3) ще се проведе семинар за журналисти на тема „За свят без HIV“. \r\n \r\n*** \r\n \r\nОт 15:00 часа в зала „Проф. Марин Дринов“ на БАН, ще се проведе научно-информационна конференция „Превенция и съвременно лечение на рака на простатната жлеза“. \r\n \r\n*** \r\n \r\nОт 18:00 часа в Американския център на Библиотеката на София, пл. „Славейков“ 4а, Българският П.Е.Н.-център и Столична библиотека ще отбележат 110 г. от рождението на българския писател и драматург Димитър Димов. \r\n \r\n*** \r\n \r\nОт 20:00 часа в зала 1 на НДК ще се състои концерт на виртуозния ни цигулар – Васко Василев. \r\n \r\n*** \r\n \r\nОт 18.00 часа във Военния клуб, ще се състои прожекция на 60-минутния документално-игрален филм \"Сага за попилените възможности\". \r\n \r\n*** \r\n \r\nОт 10.30 часа в Областна администрация – Благоевград ще се проведе заседание на Областната епизоотична комисия \r\n \r\n*** \r\n \r\nОт 9.30 часа в зала „Варна“ на община Варна ще се проведе заседание за проверка на готовността за зимния период. \r\n \r\n*** \r\n \r\nОт 11.00 часа в Арт галерията на Технически университет – Варна ще бъде открита изложбата на Тодор Димитров „Подводният свят на Черно море“.  \r\n \r\n*** \r\n \r\nОт 17.30 часа в Първа аудитория в Медицински университет – Варна ще бъде представен документалния филм „Варна – сцена на мултинационални младежки общности“.  \r\n \r\n*** \r\n \r\nОт 11.00 часа в пресклуба на БТА ще се състои пресконференция на ректора на ВТУ „Св. Св. Кирил и Методий“ проф. Христо Бонджолов във връзка с предстоящия студентски празник и други актуални въпроси. \r\n \r\n \r\n*** \r\n \r\nОт 13.30 часа в Нова зала на Община Велико Търново ще бъде открита конференция на тема „Взаимодействието между социалните услуги и Регионалните центрове за правна помощ“.   \r\n \r\n*** \r\n \r\nОт 17.30 часа в Изложбени зали „Рафаел Михайлов“ ще бъде открита интерактивната изложба „Историческо величие“ .  \r\n \r\n*** \r\n \r\nОт 17.00 часа в голяма зала на Община Велико Търново започва Образователен концерт „Пазете децата на пътя“.  \r\n \r\n \r\n*** \r\n \r\nОт 8.30 ч. кметът на Община Видин д-р Цветан Ценков ще бъде официален гост на откриването на магазин в града. \r\n \r\n \r\n*** \r\n \r\nОт 11.00 часа в заседателната зала на 6 ет. в административната сграда на Общината ще се състои пресконференция, на която кметът д-р Цветан Ценков ще представи своя ръководен екип. \r\n \r\n \r\n*** \r\n \r\nОт 11.30 часа, пред новата сграда на РУ-Елена, на официална церемония министър Младен Маринов ще открие новата сградата на полицейското управление в Елена. \r\n \r\n*** \r\n \r\nОт 18:00 часа в Младежкия дом ще бъде прожектиран филма \"Светителят хирург\". \r\n \r\n*** \r\n \r\nОт 13.30 ч. в хотел „Империал“ министърът на земеделието, храните и горите Десислава Танева ще участва в откриването на седмата академия за фермери „Свят на възможности. \r\n \r\n*** \r\n \r\nВ 10.00 часа в Гранд Хотел „Пловдив“ ще се проведе Международната конференция \"Как да бъдем иновативни в училище\". \r\n \r\n*** \r\n \r\nВ 10.00 часа в пресклуба на БТА ще се състои  пресконференция, организирана от Фондация „Джендър алтернативи“  на тема “16 дни на активизъм срещу полово базираното насилие“. \r\n \r\n*** \r\n \r\nВ 10.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Пловдив и жалба от подсъдимия д-р Красимир Вальов. срещу присъда на Окръжен съд – Пловдив, с която той е признат за невиновен в това, че на 31.08.2016 г. в гр. Пловдив като управител на „Комплексен онкологичен център – Пловдив“ ЕООД, е нанесъл щети в особено големи размери за болницата след сключването на договор за поръчка на томограф.  \r\n \r\n*** \r\n \r\nВ 13.30 часа в зала 10 на Районния съд ще се проведе заседание по делото срещу Васил Д. и Румен А., обвинени за извършване на непристойни действия, грубо нарушаващи обществения ред и изразяващи явно неуважение към обществото, като деянието е съпроводено със съпротива срещу полицай. \r\n*** \r\n \r\nОт 14:00 часа, малка конферентна зала – Дом на културата „Борис Христов“, фондация „За Нашите Деца“ организира информационен форум, на който ще представи резултатите от изследване „Поглед към невидимите деца на гр. Пловдив“ проведено съвместно с Институт за изследване на населението и човека към БАН. \r\n \r\n*** \r\n \r\nВ 18.00 часа в Културен център „Тракарт“ ще се състои представянето на биографичната книга „Галопът на Коби“ на д-р Петър Илиев.  \r\n \r\n \r\n*** \r\n \r\nОт 15:00 часа в зала \"Струма\", ще се проведе заседание на Областна комисия \"Военни паметници\". \r\n \r\n*** \r\n \r\nОт 11.00 часа в заседателната зала на областна администрация ще се състои заседание на епизоотичната комисия- отразявам \r\n*** \r\n \r\nОт 16.00 часа в зала ,,Плевен\" на Областна администрация ще се състои дискусия пърформанс в рамките на Пети международен фестивал на китарата. \r\n \r\n*** \r\n \r\nОт 19.30 часа в кафе клуб,,Бордо\" ще се състои концерт на учениците от класа по поп и джаз пеене на Доротея Люцканова. \r\n \r\n*** \r\n \r\nОт 18:00 часа, в Културен център „Тракарт“, подлез „Археологически“, ще се състои представяне на биографичната книга „Галопът на Коби“ на д-р Петър Илиев. \r\n \r\n*** \r\n \r\nОт 18.00 часа в читалището ще се състои концерт и дискусия  на тема: „След стената” #30. \r\n \r\n*** \r\n \r\nОт 11.00 часа в зала „Свети Георги“ на Областна администрация Русе ще се проведе заседание на Постоянно действащата междуведомствена областна епизоотична комисия. \r\n \r\n*** \r\n   \r\nОт 10.00 часа в зала 203 на общината кметът Любомир Христов ще проведе среща, на която ще бъде обсъдена готовността за зимата \r\n \r\n*** \r\n \r\nОт 13:00 часа местно време, в клуба на БТА, ще проведе кръгла маса на тема: „100 години Ньой – 100 загубени години“.", "date": "2019.11.26", "title": "Предстоящи събития в страната за 26 ноември (Агенция „Фокус“)"}
{"url": "http://www.focus-news.net/news/2019/11/26/2723101/pregled-na-osnovnite-temi-v-ruskiya-pechat-agentsiya-fokus.html", "text": "Нова американска антируска инициатива  в Сърбия, Иран погледнат през очите на руски ориенталисти и газовият спор между Русия и Украйна са сред темите на руския печат. \r\n*** \r\n \r\n  Новият посланик на САЩ в Сърбия Антъни Годфри, който пристигна в Белград от позицият заместник-посланик в Москва, препоръча на Белград да се ориентира към Европейския съюз и да се дистанцира от Русия, пише вестник  „Российская газета“  в материал, представен без редакторска намеса. \r\n \r\n„Европа е близо, а Китай и Русия са далеч“, отбеляза дипломатът в интервю пред обществената РТС. „Разбирам естеството на специалните отношения на Сърбия с Русия и Китай, те са важни за вас, Сърбия сама взима решения за избора на свои партньори и ние уважаваме тези решения“. \r\n \r\nТрябва да се отбележи, че Годфри започва своята дейност на Балканите с разпространение на различни измислени слухове за негативното влияние на Русия в региона. „След дипломатическата ми служба в Москва съм абсолютно уверен в агресивното поведение на Русия, токсичното й влияние и дезинформационната кампания, която Москва провежда в Европа. САЩ полагат огромни усилия, за да й се противопоставят“, посочи той. \r\n \r\nПреди да стане заместник-посланик на САЩ в Москва, той прекарва значителна част от дипломатическата си кариера в Близкия Изток (Турция, Армения, Ирак), а освен това служи в посолствата в Загреб, Дъблин и Минск. Дипломатът завършва Калифорнийския университет, говори на руски, турски и сърбо-хърватски език. Преди да се присъедини към Държавния департамент, той отдава повече от 10 години на американския флот. В Москва дипломатът е сред кураторите на извънсистемната опозиция, за което свидетелстват многобройните му срещи с лидери на различни политически и обществени организации в Русия. \r\n \r\nВ тази връзка заслужават специално внимание коментарите на Годфри по отношение на „шпионския скандал“ в Сърбия, където предполагаемо е замесен бивш помощник военно аташе на Русия в Белград, както и реакцията на сръбския лидер Александър Вучич, който след случилото се се обърна към Русия с риторическия въпрос: „Защо?“. \r\n„Аз му повярвах (на Вучич), когато каза, че вярва, че това наистина се е случило, и мисля, че той е поставил правилния въпрос: „Защо?“. Трудно ми е да разбера, защото Сърбия и Русия имат силни отношения и това не съответства на извършеното. И преди това ги попитахме (руснаците): защо направиха това, което направиха в Солсбъри? Британските колеги също зададоха този въпрос“, каза американецът. \r\n \r\nНа този фон в централното сръбско издание „Вечерне новости“ в неделя излезе забележителна статия със заглавиуе „„Военната машина се задвижва от американските печалби: половината свят кърви поради алчността на САЩ“, в която експертите говорят за това как Пентагонът провежда тайни операции в 124 страни по света. \r\n„Планетата кърви от 30 рани, където стрелят и умират противоборстващи страни. Латинска Америка се разкъсва по шевовете тези дни. Освен Боливия, Еквадор и Чили, огнища тлеят и в Бразилия, Перу, Аржентина, Венецуела и Куба. Във всички тези конфликти са замесени американците и, както е известно, те нееднократно са потвърждавали, че тяхнатр история всъщност е хронология на войните“, резюмират сръбските журналисти. \r\n \r\nМеждувременно бившият агент на ЦРУ Робърт Баер, който е работил в Югославия през най-кървавия период от 1991-1994 г., даде подробно интервю за WebTribune, разказвайки на света за „мирния“ характер на САЩ. Ето какво говори разузнавачът за това защо правителството на САЩ е допринесло за разрушаването на Югославия: \"Много ясно, хората, които подбуждаха към война и диктуваха мирните условия, сега притежават компании, които се възползват от различни минерални ресурси и други подобни! Те просто ви направиха роби, вашите хора работят безплатно и тези продукти отиват в Германия и Америка ... те са победители! В крайна сметка ще трябва да купувате и внасяте това, което сами сте създали, и тъй като нямате пари, ще трябва да ги заемате, и в това е цялата история на целите Балкани\". \r\n \r\nЗабележително е, но поразително потвърждение на информацията на Баер е фактът, че според анализатори, преди да започне военна операция в Пентагона и ЦРУ предварително изчисляват каква печалба може да бъде получена след нейното приключване. В същото време е важно правилните хора да са на власт, които да се борят за демокрация и в същото време да позволят на своите покровители и защитници да отхапят „тлъсти хапки“. Доказателство за такава политика може да бъде, че Мадлин Олбрайт стана собственик на най-големия мобилен оператор в Косово, а генерал Уесли Кларк, който командваше силите на НАТО по време на бомбардировките над Югославия, инвестира в разработването на косовски находища на въглища. \r\n \r\nВ интервю пред „Российская газета“ професорът от философския факултет на Белградския университет Милош Кович обърна внимание на това, че агресията на Запада против сърбите е само подготовка за похода срещу Русия. \r\n \r\n„Едва сега, изправени пред неумолимата враждебност на Запада, руснаците и сърбите могат да разберат историята си“, казва ученият. „Не става въпрос за болка и чувства, а за студени факти, за трезва оценка на реалността. В двете световни войни западните страни все още бяха разделени, сега те са обединени във враждебното си отношение към нас. Напоследък обаче се появяват вътрешни противоречия, но за да видим до какво ще доведе това, ще трябва да почакаме. Всичко, което е направено по отношение на сърбите през последните 30 години, сега Западът се опитва да приложи спрямо Русия. Погледнете тези медии, антисръбската и антируската истерия, издевателствата над нашата история и нашите жертви, набиране и финансиране на пети колони в нашите страни, цинични фалшиви обещания, увеличаване на войските на нашите исторически територии или граници, икономически санкции. Това са дълбоко вкоренени културни предразсъдъци произтичащи от най-мрачните основи на европейската история. Важно е да се отбележи, че западняците се характеризират с вяра в собствената си богоизбраност и непогрешимост. \" \r\n*** \r\n \r\n Плановете на САЩ по отношение на Иран буксуват, пише руският вестник  “Независимая газета“  в материал, представен без редакторска намеса. \r\n \r\nДелегация на Института за ориенталски изследвания на Руската академия на науките (РАН) през ноември посети Ислямска република Иран  по покана на Института за политически и стратегически изследвания  на външното министерство на тази страна. Руските учени бяха приети във външното министерство на Иран и в редица висши учебни заведения в Техеран и светия шиитски град Кум. Проведе се руско-ирански семинар за обсъждане на проблеми, засягащи интересите и сигурността на двете страни, ситуацията в Близкия изток, президентските избори в Афганистан, както и възможните области на сътрудничество между Москва и Техеран на регионално и международно ниво. \r\n \r\nОбщите впечатления от официални срещи и дискусии са, че двете страни са достигнали нивото на стратегическо партньорство, съвместно помагат на Сирия, помагат си взаимно в противопоставяне на американските санкции и като цяло подхождат еднакво към сигурността в Персийския залив. В университетите броят на студентите по руски език забележимо се е увеличил. Общо 10 катедри по руски език функционират в столицата и провинциалните университети на Иран. \r\n \r\nВ същото време, въпреки приятелското внимание към руските гости и желанието за сътрудничество, делегацията е почуствала доста предпазливо отношение към Русия както от някои ирански експерти, така и от обикновените хора, особено на по-заден план. Една от причините за това е, че двустранното сътрудничество се развива главно на най-високо ниво. То все още не е обхванало народите като цяло. Трябва да се признае, че руската общественост не знае много за съседа си. За много руснаци Иран остава неразбираема страна. \r\n \r\nТрудно е да се прецени ситуацията в страната след едно кратко посещение. Независимо от това, някои наблюдения могат да представляват интерес за онези, които ще посетят Иран като туристи или искат да установят бизнес контакти. \r\n \r\nНа първо място, противно на твърденията на някои западни експерти и на иранската опозиция, че страната е близо до колапс в резултат на американските санкции, това изобщо не е така. Да, сега поради строгите санкции на администрацията на Доналд Тръмп ситуацията в икономическата сфера на Иран наистина е трудна, но не и катастрофална. Страната живее. В Техеран, с неговите над 14 милиона души, безброй коли се движат по улиците. Нещо повече - това, което прави впечатление, бяха много нови коли, включително тези, произведени в местни фабрики. Сред шофьорите има много жени. Някои от тях, като в Москва, успяват да се гримират зад волана по пътя към работа, без да обръщат внимание на тези около тях. \r\n \r\nЦените на храните са скочили силно поради инфлацията, което е съвсем естествено. Но в магазините има продукти. В кафенетата и ресторантите има по-малко посетители, но те не са празни. Вечер много хора ходят в парковете. \r\n \r\nВпечатление направи пешеходният мост Табият, особено осветен вечер. Той е построен, въпреки санкциите и се е превърнал в една от атракциите на иранската столица. Той е положен на надморска височина над 40 м над централната магистрала, свързваща северната част на града с южната. Архитектът на проекта е Лейла Арагиан. Идеята за изграждането на мост се заражда още на студентската скамейка. Опира се на три огромни опори и представлява дълга извита крива с широки входове, няколко пешеходни пътеки и три етажа с ресторанти, кафенета и зони за отдих. \r\n \r\nВъпреки санкциите в града се издигат нови сгради. Работниците работят по пътищата, поддържайки магистралите в добро състояние. Откриват се магазини и пазари, на които се търгуват, включително стоки, произведени в самия Иран. Това предполага, че страна с нарастващо население (сега над 83 милиона души) развива своите не-петролни сектори и селско стопанство. \r\n \r\nЗначителна част от износа на Иран е свързан с нефтохимическата промишленост. Производството му за първите 10 месеца на последната иранска година, приключваща през март, достигна 44,8 млн. тона. Износът възлиза на над 9,7 млрд. долара. Иран все още успява да изнася нефтохимически продукти и втечнен природен газ в редица азиатски страни. \r\n \r\nИран исторически е била търговска страна. От древни времена персите са търгували с целия свят - техните тъкани и килими, изделия от мозайка и емайл, мебели от скъпоценно дърво са се считали за едни от най-добрите. Очевидно от това време способността за работа под икономически натиск и избягване на санкциите се е развила в кръвта на иранците. \r\n \r\nВ свободната си вечер решихме да посетим магазините, разположени в района на хотела, където отседнахме, за да си купим сувенири. Перси и арменци работеха в един от тях. Разговаряхме, питахме ги как живеят, дали чуждестранни туристи посещават магазина. Като научиха, че сме от Русия, първото нещо младите момчета изразиха своята благодарност за факта, че страната ни не се поддава на натиска на американците и подкрепя Иран на международната арена. Продажбите са намалели, но собственикът няма да закрие бизнеса си. Надяват се, че след президентските избори в САЩ ситуацията ще се нормализира. За наша изненада се оказа, че сред купувачите има много чуждестранни туристи от Европа. Най-вече германци и французи. Предишните дни магазинът е бил посетен от голяма група туристи от Полша. Но руснаците са рядко срещани гости. \r\n \r\nНа въпроса дали чувстват заплахата от американско военно нападение срещу Иран, те единодушно отговориха, че е малко вероятно американците да се осмелят да влязат в открита конфронтация с тяхната страна. Но ако това се случи, тогава според момчетата целият народ ще вземе оръжие и ще даде достоен отпор на врага. \r\n \r\nСъщата вечер направи впечатление, че хората няма и да кажат друго, тъй като се страхуват от възможни последици за изявленията, които властите смятат за вражески. Въпреки това, след като посетихме  джамии в столицата и в Кум по време на молитвата, стана ясно, че Тръмп е по-добре да не тормози иранците. Това са мотивирани хора, които обичат родината си, независимо кой управлява страната им. Отговорът ще е твърд. Като цяло би било хубаво американският президент да посети джамиите в Кум и Машхад. Със сигурност след това той ще преразгледа подходите към отношенията с Иран и ще уволни някои правителствени служители сред „ястребите“. \r\n \r\nПричините за продължаващите събития в Иран поради повишаването на цените на бензина (в страната са едни от най-евтините цени на дребно на бензина в света) са друга история. Това се дължи или на управленски грешки на властите, които не обясниха предварително на хората защо е необходимо да се предприеме тази стъпка в страната, считана за четвърта в света по отношение на производството на петрол, или на вътрешни сблъсъци на местни елити, които са готови да пожертват дори своята страна в борбата за власт , \r\n \r\nКакто се очакваше, американците не пропуснаха да се възползват от ситуацията. Държавният секретар Майк Помпео заяви в „Туитър“ подкрепата си за протестите, казвайки, че \"САЩ са с вас\". Очаква се Вашингтон най-вероятно да счете протестите за един от резултатите от своята политика на максимални санкции, предназначени да оказват силен натиск върху Техеран. \r\n \r\nИран не живее в изолиран свят. Той, както и други държави, е изправен пред същите предизвикателства: изменението на климата; бърза урбанизация и нарастване на населението в резултат на това и на градското население; разрушителните дейности на външни и вътрешни недържавни участници; неравенство в доходите и социална сегрегация на хората; корупция и лошо управление; популизъм. Всичко това се наслагва върху американските санкции и продължаващата борба на иранските елити. Изключително трудно е за всяко правителство да работи при такива условия. \r\n \r\nКакво трябва да направя световната общност? На първо място, трябва да се предотврати унищожаването на държавността на Иран, което се опитва да постигне Вашингтон. Какво може да последва - всички са добре запознати с тъжния опит на Либия, Сирия, Ирак, Йемен. Само че това ще бъде сто пъти по-лошо за целия свят: Иран не е Либия или Йемен. \r\n*** \r\n \r\n „Нафтогаз Украйна“, както се очакваше, отхвърли претенциите на „Газпром“ за разрешаване на всички правни спорове преди сключване на нов транзитен договор. В същото време \"Нафтогаз\" разглежда възможността за някои отстъпки - например украинската компания по принцип е готова да сключи транзитен договор за една година, както е предложено от \"Газпром\" и както по-рано беше разрешено от Европейската комисия. \"Нафтогаз\" също е готов да приеме газ в размер на 2,6 милиарда долара, който Газпром трябва да плати съгласно решение на Стокхолмския арбитраж. Това би позволило на Украйна да уреди годишното си търсене на газ, пише руският вестник  “Коммерсант“ . \r\n \r\n\"Нафтогаз\" изпрати на \"Газпром\" отговор на предложението за продължаване на транзитния договор, който изтича на 1 януари 2020 г., с една година. „Газпром“ свърза това предложение с приключването на всички съдебни спорове, а именно: отказът на \"Нафтогаз\" от 2,6 милиарда долара въз основа на иска, спечелен от Стокхолмския арбитраж, както и от ново дело в размер на 12 милиарда долара, отмяна на глобата на Антимонополния комитет на Украйна, както и оттеглянето на жалбата „Нафтогаз“ срещу „Газпром“ пред Европейската комисия. \r\n \r\nКакто се очакваше, \"Нафтогаз\" отказа да оттегли всички тези изисквания, заяви търговският директор на компанията Юрий Витренко във „Фейсбук“. Позицията на украинската страна беше ясна още миналата седмица, когато министърът на енергетиката на страната Алексей Оржел на 19 ноември определи исканията на „Газпром“ като неприемливи. \r\n \r\nВ същото време в изявлението си Юрий Витренко допусна смекчаването на позицията на „Нафтогаз“ по две точки“: \r\nПо принцип украинската компания е готова да сключи транзитен договор с „Газпром“ за една година, а не за по-дълъг период (вероятно 10 години), за което настояват Украйна и Европейската комисия. \r\n \r\nОсвен това подобен договор, според Витренко, трябва да отговаря на европейското и украинското законодателство, тоест става дума за ново споразумение, а не за удължаване на старото споразумение, както предложи „Газпром“. \r\n \r\nВторият момент е, че \"Нафтогаз\" е готов да обсъди плащането от \"Газпром\" на дълга от 2,6 милиарда долара под формата на газ, а не в брой. Самият „Нафтогаз“ оценява размера на дълга вече на почти 3 милиарда долара, като взема предвид лихвата (0,03% на ден), която се натрупва от момента на вземане на решението за арбитраж в Стокхолм на 28 февруари 2018 г. Ако преценим това количество в газ по текущи цени на германския пазар (около 190 долара за хиляда кубически метра), то ще бъде равностойно на 15,8 милиарда кубически метра - това приблизително съответства на годишните нужди за внос на Украйна. \r\n \r\nЗа \"Газпром\" плащането с газ ще бъде много по-изгодно от даването на „живи“ пари, тъй като разходите за производство и доставка на газ до границата с Украйна са под 80 долара за хиляда кубически метра.", "date": "2019.11.26", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/26/2723393/administrativen-sad-blagoevgrad-potvardi-sastava-na-obshtinski-savet-blagoevgrad-obyaven-ot-oik.html", "text": "С решение № 2532 Административен съд – Благоевград потвърждава Решение № 280-МИ/29.10.2019 г. на ОИК – Благоевград, с което са обявени резултатите от произведените на 27.10.2019 г. избори за общински съветници в община Благоевград. Това съобщиха от пресцентъра на  Административен съд - Благоевград.  \r\n \r\nИзборът на общински съвет – Благоевград бе оспорен с осем жалби от кандидати за общински съветници в община Благоевград.  \r\n \r\nАдминистративен съд – Благоевград намира, че не са налице закононарушения, които да водят до неправилно отчитане волята на избирателя при проведените на 27.10.2019 г. местни избори за избор на общински съветници в община Благоевград, нито съществени такива, при отчитане на изборния резултат, които ако не бяха допуснати, изборният резултат би бил различен от отчетения в оспореното решение. \r\n \r\nПри произнасянето си съдът взе предвид и приетите по делото като доказателства протоколи на секционните избирателни комисии, от които е видно, че изборите са преминали в спокойна обстановка, без подадени жалби и възражения, като протоколите са подписани от всички членовете на съответните СИК, без особени мнения и решения във връзка с възникнал спор при отчитането на бюлетините за действителни или недействителни. Пред ОИК – Благоевград в изборния ден не са постъпвали жалби за нарушения на изборния процес.  \r\n \r\nСлед като анализира данните и обстоятелствата, събрани по делото, съдът счете че не са налице закононарушения, които да водят до неправилно отчитане волята на избирателите за даден кандидат, партия или коалиция.   \r\n \r\nПоддържаните в жалбите възражения за неправилно отчетени действителни и недействителни гласове, в т. ч. предпочитания довели до недействителност на проведения на 27.10.2019 г., не бяха доказани от оспорващите изборния резултат. Недоказани и поради това неоснователни са възраженията за множество нарушения на условията и реда в ИК. \r\n \r\nРешението може да се обжалва пред Върховен административен съд – София в 7 дневен срок от обявяването му на страните.", "date": "2019.11.26", "title": "Административен съд – Благоевград потвърди състава на Общински съвет – Благоевград, обявен от ОИК"}
{"url": "http://www.focus-news.net/news/2019/11/26/2723110/premierat-borisov-pred-amerikanskiya-biznes-znachitelen-potentsial-za-novi-preki-investitsii-ot-sasht-ima-vav-visokotehnologichni-sektori.html", "text": "„САЩ са важен стратегически партньор на България и ние отдаваме голямо значение на развитието на двустранните търговско-икономически връзки“, заяви министър-председателят Бойко Борисов по време на срещата си с представители на Американската търговска камара (US Chamber of Commerce). \r\nТова e  най-влиятелната представителна организация на американския бизнес, основана през 1912 г., в която членуват 300 000 компании от едрия и среден бизнес в САЩ. Това съобщиха от  правителствена информационна служба .  \r\n \r\n„Стремим се към по-нататъшно активизиране на диалога и взаимодействие в икономическата област като целта ни е оползотворяване на съществуващия потенциал за разширяване на деловото ни сътрудничество“, посочи премиерът Борисов пред американския бизнес. Той бе представен от корпорации като AES (American Energy Systems), Citi Bank, IBM, Google, MetLife, General Electric, Motorola Solutions, Raytheon, UPS и други.  \r\nВ последно време САЩ редовно се нареждат сред 20-те водещи външнотърговски партньори на България. По данни от 2018 г. страната е 15-ият по значимост пазар за реализиране на български стоки зад граница. Американският пазар е сред основните експертни дестинации за реализацията на български изделия от високотехнологичния сектор.   \r\n \r\n„Доброто сътрудничество с американския бизнес, което потвърждава и срещата днес, е признание за усилията, които българското правителство полага за атрактивни условия за развиване на бизнес, за успешното разрастване на производствата и нарастването на инвестициите“, изтъкна министър-председателят Бойко Борисов пред Американската търговска камара. Той акцентира върху ролята и привличането на нови преки американските инвестиции у нас, чрез които се разкриват нови работни места, водят до ръст на икономиката ни и повишават стандарта на живот в страната. „Значителен потенциал за инвестиции от САЩ има във високотехнологични сектори като информационните и комуникационните технологии, аутсорсинга на бизнес процеси, машиностроенето, електротехниката и електрониката“, отбеляза премиерът Борисов.  \r\nМинистър-председателят изтъкна още, че българо-американските търговско-икономически отношения са се задълбочили силно. Това показват и годишните срещи на премиера с Американската търговска камара в България (AmCham), която е член на US Chamber of Commerce. По време на последното такова събитие представителите на AmCham приветстваха премиера Борисов за създадения от правителството добър бизнес климат и за отличния диалог с него. \r\n \r\nПо данни на Министерството на икономиката за 2018 г. търговията със стоки със САЩ достига стойност от над 975 млн. щ. д., а износът ни е на стойност от над 633 млн. щ. д. (без включване на услугите). По оценка на Българската агенция за инвестиции общият обем на преките капиталовложения на САЩ в България за периода 1996-2016 г. е 1,69 млрд. евро, с което страната се  нарежда на 9-о място по размер на преки чуждестранни инвестиции у нас. \r\n \r\nОсновната функция на Американската търговска камара (US Chamber of Commerce), с която премиерът Борисов проведе среща, е извършване на проучвания и подобряване на бизнес средата в интерес на нейните членове. Приоритетите й са постигане на максимална свобода за бизнеса в рамките на върховенството на закона, намаляване на регулациите, приемливо данъчно облагане, свободна търговия, подобряване на инфраструктурата и интернационализация.", "date": "2019.11.26", "title": "Премиерът Борисов пред американския бизнес: Значителен потенциал за нови преки инвестиции от САЩ има във високотехнологични сектори"}
{"url": "http://www.focus-news.net/news/2019/11/26/2723112/sport-rusiya-e-zaplashena-s-izhvarlyane-ot-evro-2020.html", "text": "Преди няколко дни стана ясно, че заради неспазване на определени изисквания от страна на Руската антидопингова агенция (РУСАДА), Световната антидопингова агенция (WADA) препоръчва ново спиране на правата на РУСАДА  и това може да доведе до изваждане на Русия от Олимпийските игри през 2020 година в Токио. Евентуалните санкции обаче могат да са и много по-тежки. Става въпрос за 4-годишен период, в който Русия ще бъде отстранена от всички международни състезания. Домакинствата на турнирите, които страната трябва да организира, ще бъдат дадени на други държави.", "date": "2019.11.26", "title": "Спорт: Русия е заплашена с изхвърляне от Евро 2020"}
{"url": "http://www.focus-news.net/news/2019/11/26/2723107/gd-granichna-politsiya-trafikat-e-silno-intenziven-na-izhod-za-tovarni-avtomobili-na-granitsata-s-turtsiya-na-gkpp-kapitan-andreevo-i-gkpp-lesovo.html", "text": "Трафикът е силно интензивен на изход за товарни автомобили на границата с Турция на ГКПП \"Капитан Андреево\" и ГКПП \"Лесово\". Това съобщиха от  ГД \"Гранична полиция\" . Информацията за трафика е към 6.00 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.   \r\n \r\nПоради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nОт 03.45 часа на 26 ноември 2019 г. пропускането на пълни товарни автомобили на ГКПП \"Ст. Лисичково\" - \"Делчево\" е преустановено поради проблем с кантарното съоръжение на съпределния пункт. Пропускат се единствено празни товарни автомобили.", "date": "2019.11.26", "title": "ГД \"Гранична полиция\": Трафикът е силно интензивен на изход за товарни автомобили на границата с Турция на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2019/11/26/2723111/nimh-dnes-shte-se-zadarzhi-oblachno-i-dazhdovno-maksimalnite-temperaturi-shte-badat-mezhdu-8-i-13.html", "text": "Днес ще се задържи облачно и дъждовно. Значителни количества ще има на много места в югоизточните райони. В Дунавската равнина ще продължи да преръмява. Около обяд от югозапад валежите ще спират и облачността ще се разкъсва и намалява. Ще духа до умерен, в Източна България - временно силен североизточен вятър, който след обяд ще се ориентира от север-северозапад. В по-голямата част от страната максималните температури ще бъдат между 8° и 13°, на места в Северна България ще са по-ниски. Атмосферното налягане е по-ниско от средното за месеца и слабо ще се понижи. Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) .  \r\n   \r\nНад Черноморието ще е облачно с валежи от дъжд. По южното крайбрежие количествата ще са значителни. Ще духа умерен, временно до силен североизточен вятър, който след обяд ще се ориентира от север-северозапад. Максималните температури ще са между 11° и 14°. Температура на морската вода е 15°-16°. Вълнението на морето ще бъде 3-4 бала. \r\n \r\nВ планините ще е облачно, с валежи от сняг, под 1200 метра - от дъжд. Ще духа умерен вятър от изток-североизток. Максималната температура на височина 1200 метра ще е около 5°, на 2000 метра – около 0°.", "date": "2019.11.26", "title": "НИМХ: Днес ще се задържи облачно и дъждовно, максималните температури ще бъдат между 8° и 13°"}
{"url": "http://www.focus-news.net/news/2019/11/26/2723113/vitseprezidentat-iliyana-yotova-shte-otkrie-konferentsiya-30-godini-zhenskiyat-prochit-na-prehoda-i-prehodite.html", "text": "От 10.00 часа в Литературен клуб „Перото“, НДК, вицепрезидентът Илияна Йотова ще открие конференцията „30 години. Женският прочит на Прехода и преходите…“. Това съобщиха от  прессекретариата на държавния глава . Форумът е част от поредица дискусии „Жени. Технологии. Време“, организирана от списание „Жената днес“ и Женски форум за идеи.", "date": "2019.11.26", "title": "Вицепрезидентът Илияна Йотова ще открие конференция „30 години. Женският прочит на Прехода и преходите…“"}
{"url": "http://www.focus-news.net/news/2019/11/26/2723118/ministar-mladen-marinov-shte-otkrie-novata-sgradata-na-politseyskoto-upravlenie-v-elena.html", "text": "Министър Младен Маринов ще открие на официална церемония новата сградата на полицейското управление в Елена. Това съобщиха от пресцентъра на  МВР . Събитието ще се проведе от 11.30 часа пред новата сграда на РУ - Елена.  \r\n \r\nРеализирането на проекта стана възможно, след решение на общинския съвет на гр. Елена, с което сграда на бивша детска градина бе предоставена безвъзмездно за нуждите на РУ - Елена. Реновирането ѝ бе извършено със средства на Министерството на вътрешните работи.", "date": "2019.11.26", "title": "Министър Младен Маринов ще открие новата сградата на полицейското управление в Елена"}
{"url": "http://www.focus-news.net/news/2019/11/26/2723116/ministar-desislava-taneva-shte-uchastva-v-otkrivane-na-sedmata-akademiya-za-fermeri-svyat-na-vazmozhnosti.html", "text": "Министърът на земеделието, храните и горите Десислава Танева ще участва в откриването на седмата академия за фермери „Свят на възможности“.  Това съобщиха от пресцентъра на  Министерството .  \r\nСъбитието ще се проведе от 13.30 часа в хотел „Империал“, град Пловдив. В рамките на академията ще бъде представена и технологията при отглеждане на зърнени и технически култури, чрез поглъщане на въглерода в почвата.", "date": "2019.11.26", "title": "Министър Десислава Танева ще участва в откриване на седмата академия за фермери „Свят на възможности“"}
{"url": "http://www.focus-news.net/news/2019/11/26/2723117/tass-rusiya-predupredi-che-belite-kaski-planirat-nova-provokatsiya-s-himichesko-orazhie-v-siriya.html", "text": "Министерството на отбраната на Русия разполага с информация, че терористите от „Хаят Тахрир аш-Шам“ заедно с организацията „Белите каски“ планират провокация с инсцениране на химическа атака в градове в сирийската провинция Идлиб. Това се казва в съобщение на пресслужбата на руското военно ведомство, предава  ТАСС . \r\n \r\nПо-специално Министерството на отбраната се позовава на информация, получена от жители на село Сармад (на 30 км североизточно от Идлиб), според която в началото на ноември там са пристигнали неидентифицирани хора и конвой от три камиона с различни химически контейнери, придружени от въоръжени бойци. „В едно от превозните средства е имало професионално видео оборудване и фрагменти от авиационни и артилерийски боеприпаси със съветска и руска маркировка“, се казва в съобщението на пресслужбата. \r\n \r\nСпоред Министерството на отбраната фалшиви видеоклипове, за които се твърди, че свидетелстват за унищожаването на граждански обекти по време на въздушни нападения и обстрели, както и за използването на химическо оръжие в провинция Идлиб, „се планира да бъдат публикувани в социалните мрежи и да се представят като доказателства за престъпленията на сирийското правителство и действията на руските Военно-космически сили срещу цивилни“. \r\n \r\nВ началото на ноември руското външно министерство съобщи, че организацията \"Бели каски\" заедно с терористите подготвят нови провокации с използване на химическо оръжие в Арабската република. Както каза руският външен министър Сергей Лавров пред репортери на 1 ноември, провокациите, свързани с използването на химическо оръжие в сирийския Идлиб, „могат да се случат по всяко време“. \r\n \r\nПревод и редакция:", "date": "2019.11.26", "title": "ТАСС: Русия предупреди, че „Белите каски“ планират нова провокация с химическо оръжие в Сирия"}
{"url": "http://www.focus-news.net/news/2019/11/26/2723119/vremenno-dvizhenieto-po-pat-i-1-mezdra-vratsa-pri-km-153-v-posoka-vratsa-se-osashtestvyava-v-edna-lenta.html", "text": "Временно движението по път I-1 Мездра – Враца при км 153 в посока Враца се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.11.26", "title": "Временно движението по път I-1 Мездра – Враца при км 153 в посока Враца се осъществява в една лента"}
{"url": "http://www.focus-news.net/news/2019/11/26/2723122/vremenno-dvizhenieto-po-pat-iii-842-belovo-golemo-belovo-pri-km-24-se-osashtestvyava-v-edna-lenta.html", "text": "Временно движението по път III-842 Белово – Големо Белово при км 24 се осъществява в една лента поради паднала земна маса. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.11.26", "title": "Временно движението по път III-842 Белово – Големо Белово при км 24 се осъществява в една лента"}
{"url": "http://www.focus-news.net/news/2019/11/26/2723121/benovska-pita-donald-tramp-kakvo-misli-za-priyatelstvoto-mezhdu-sasht-i-balgariya.html", "text": "Беновска пита президента на САЩ Доналд Тръмп какво мисли за приятелството между България и САЩ на брифинг след срещата му с министър-председателя на Република България Бойко Борисов в Белия дом на 25 ноември 2019 г. Това съобщиха от екипа на  предаването „Беновска пита“  по „Канал 3”.  \r\n \r\nИлиана Беновска: Г-н Президент, какво мислите за приятелството между България и Съединените Американски щати? \r\n \r\nДоналд Тръмп: Имаме чудесно приятелство. Много българи идват и живеят в Америка, стават граждани на САЩ. Ще говорим за визовата програма, както пожела Вашият министър-председател. Имаме много добро приятелство.", "date": "2019.11.26", "title": "Беновска пита Доналд Тръмп какво мисли за приятелството между САЩ и България"}
{"url": "http://www.focus-news.net/news/2019/11/26/2723091/pregled-na-osnovnite-temi-v-svetovniya-pechat-agentsiya-fokus.html", "text": "Посещението на Бойко Борисов в САЩ, нова американска военна операция срещу \"Ислямска държава\" в Северна Сирия и разликата между турските и гръцките бежански лагери са сред темите на световния печат. \r\n*** \r\n \r\n  В статия за американското издание  The Hill  бившият посланик на Вашингтон в София и офицер в армейското разузнаване Джеймс Пардю пише коментар за посещението на премиера Бойко Борисов в САЩ. Според Пардю, който е и заместник-помощник генерален секретар на НАТО, липсата на свобода на пресата в България вероятно няма да бъде включена в дневния ред на разговора му с президента на САЩ Доналд Тръмп.  \r\n \r\n Агенция „Фокус“ представя превод на материала с незначителни съкращения и с уточнението, че той отразява единствено позицията на автора. \r\n \r\nБългарската политическа система е доминирана от Борисов и неговата партия. Той е власт почти без прекъсвания в продължение на почти десет години и няма сериозна политическа опозиция. Междувременно Русия, която продължава да разглежда Балканите като регион на стратегическа конкуренция със Запада, се предполага, че косвено финансира политически партии в цяла Европа. \r\nЛипсата на свободна и независима медия в България днес е още едно условие, което подкопава демокрацията в тази страна-членка на НАТО и Европейския съюз. \r\n \r\nТръмп често се нахвърля срещу законната американска преса, следвайки модела, използван от няколко настоящи и бивши чуждестранни лидери - като Борисов - за да задуши истината и отчетността на правителството пред нацията.  \r\nНай-агресивният подход е този на Владимир Путин в Русия, който използва убийства, сплашване и законни наказания, за да задуши политическата опозиция и пресата. \r\n \r\nНякои правителствени лидери в Европа - България и Унгария например- използват или дават възможност за по-фина комбинация от мерки за манипулиране и сплашване на пресата. Най-добре съм запознат със ситуацията в България, където служех като американски посланик. България днес предоставя примери как правителствата и специалните интереси предприемат редица действия, за да приведат медиите в подчинение. \r\nКонсолидирането на медийната собственост във виртуален монопол, контролиран от малка група български олигарси, е една от техниките. През 2002 г. националната преса в България, притежавана до голяма степен от международни медийни компании, беше сравнително независима и донякъде агресивна при отразяването на държавни злодеяния. Днес независими международни медийни групи няма, те са заменени в повечето новинарски сектори от местни олигарси и „бизнесмени“, които използват медиите, за да влияят на правителството и съдебната система. \r\nМестните олигарси използват своите публикации в подкрепа на съществуващата структура на политическата власт, която ги защитава. Техните медийни издания дискредитират независими журналисти, политически противници, бизнес конкуренти и атакуват неправителствени организации и активисти, които настояват за върховенство на закона, свобода на печата и защитават правата на човека. \r\n \r\nТъй като информационните медии в България често се борят с финансовите предизвикателства, българското правителство, включително това на сегашния премиер Борисов, използва средства от ЕС и други източници за създаване на зависимост на публичните медии от финансирането от правителството. \r\n \r\nЗаплашването на българските журналисти е често срещано. По принцип отделните журналисти се самоцензурират, защото знаят, че разследващата журналистика, водеща до излагане на престъпност и корупция, може да доведе до уволнението им от работата, изправяне на съдебни обвинения в предубеден съд или дори до физическо насилие. \r\nНякои забележително смели български журналисти поеха риска да съобщят истината за корупцията в държавата и големите престъпления, но няколко от тях бяха заплашени и нападнати. \r\nРезултатът от потискането на независимата преса в България изкриви медийния сектор, разруши доверието на обществеността в пресата и създаде национална политическа среда с малко държавна или наказателна отговорност. Няма сериозно противопоставяне на предизвикателството пред настоящото правителство. \r\n \r\nПроблемът със свободата на печата в България е добре документиран от „Репортери без граници“, Европейския център за свобода на печата и медиите и други медийни наблюдатели. Но сериозният международен или вътрешен политически натиск върху българското правителство за подобряване на свободата на печата не успя да подобри ситуацията. \r\nКогато Доналд Тръмп използва силата на своята президентска платформа, за да атакува и унижава професионалната, независима преса, за да постави под въпрос правителствените решения и да разкрие истината за корупцията и провалите на своето хаотично управление, той по същество използва тактики за сплашване на пресата, подобна на някои от тези, прилагани в България и Русия. \r\nБългария, заедно с няколко други нации, които се стремят към пълна демокрация, са примери за това, което може да се случи, когато програмите за компрометиране на независимата и натрапчивата преса успеят. Свободата на печата в САЩ тепърва пада до подобни нива, но не благодарение на Доналд Тръмп, който изглежда би предпочел един вид по-български модел. \r\n \r\n \r\n *Джеймс Пардю е бивш американски посланик в България и офицер от армейското разузнаване. Той е заместник помощник генерален секретар на НАТО и е автор на книгата „Миротворците: Американското лидерство и края на геноцида на Балканите“. \r\n*** \r\n \r\n Войските на САЩ възобновиха мащабни мисии за борба с тероризма срещу „Ислямска държава“ в Северна Сирия, заявиха американски военни, близо два месеца след прибързаната  заповед на президента Тръмп за изтегляне на американските войски, която отвори пътя за кървава турска трансгранична офанзива, пише американският вестник  The New York Times . \r\n \r\nОперациите, подкрепяни от САЩ, срещу бойци на “Ислямска държава“ в района ефективно  спряха за седмици, въпреки предупрежденията на анализаторите от разузнаването, че бойците от „Ислямска държава“ започват да се завръщат от укрепления в сирийската пустиня, въпреки че техният лидер Абу Бакр ал Багдади беше убит по време на американска операция на 26 октомври. \r\n \r\nВ петък американските войници и стотици сирийски кюрдски бойци - същите тези съюзници, които администрацията на Тръмп изостави на милостта на Турция миналия месец , отново се събраха, за да проведат  мащабна мисия за ликвидиране и залавяне на бойци на „Ислямска държава“ в провинция Дейр ез-Зор, на около 200 километра южно от турската граница. \r\n \r\n„През следващите дни и седмици темпът ще се възстанови спрямо остатъците от „Ислямска държава“, каза генерал Кенет Ф. Маккензи, командир на Централното командване (CENTCOM), пред репортерите в кулоарите на конференцията за сигурност в Бахрейн в събота. \r\n \r\nСъединените щати смятат сирийските кюрди за основен партньор в борбата срещу “Ислямска държава“, но Турция ги разглежда като терористи, различие, което постави Вашингтон в затруднено положение. \r\n \r\nГенерал Макензи настоя, че отношенията между двете страни вече са \"доста добри\". Той обаче не каза колко дълго американските войски ще останат в Северна Сирия. \"Нямаме крайна дата\", каза той два пъти по време на интервю с репортери в събота. \r\n*** \r\n \r\n Гръцките бежански лагери се превръщат в концлагери, пише турското англоезично издание  Daily Sabah  в материал, представен без редакторска намеса. \r\n \r\nГръцката журналистка Лияна Спиропулу наскоро сподели две снимки в социалната мрежа „Туитър“. Първото изображение показва група от шест деца бежанци, вероятно на възраст под 10 години, седнали на голямо бюро в модерна класна стая. Зад тях стои лавица за книги. Стените на класната стая са добре боядисани и украсени с дървета и цветя. По-внимателен поглед открива климатична инсталация. Накратко, децата, добре хранени и облечени, прекарват време в образователна среда с всички необходими удобства. Спиропулу обяви, че е направила тази снимка в бежански лагер в Турция. \r\n \r\nВторото изображение, което публикува кореспондентът на Bild, също показва група деца бежанци. Те живеят в палатка и седят върху картонени кутии. Някои от тях като че ли нямат обувки. Други са полуголи. Тази снимка, заяви Спиропулу, е направена в един от бежанските лагери на Гърция. \r\n \r\nСравнявайки ситуацията в турски и гръцки бежански лагери, журналистът се почувства длъжен да говори: \"Тъй като бежанската криза започна през 2015 г., аз посещавах лагерите в Гърция десетки пъти. Преди две седмици имах възможност да посетя тези в Турция на границата със Сирия. Предполагам не е нужно да обяснявам защо се срамувах не само като грък, но и като европеец. \" \r\n \r\nЕвропа се провали в теста за бежанци. Европейците не искат жертви на войната в рамките на своите граници и, за да обезкуражат бежанците, издигат невидими стени около континента. Но те също не полагат никакви усилия да сложат край на бежанската криза. \r\n \r\nПоради географското си местоположение Турция и Гърция изпитват негативните странични ефекти от европейската политика за бежанците по-тежко от останалите. Неофициално Турция е дом на над 4 милиона сирийци. Въпреки изправянето пред различни предизвикателства, икономиката и социалната структура на Турция се оказаха доста устойчиви и това даде възможност на турците да поемат тежестта на сирийската бежанска криза в продължение на много години. В един момент обаче Турция се оказа затруднена поради липса на международна подкрепа. Затова Анкара официално недоволства срещу европейската политика за бежанци. \r\n \r\nТурското правителство предупреждава, че му липсват ресурси за ограничаване на притока на сирийски бежанци в Европа, освен ако Европейският съюз не предприеме необходимите стъпки без по-нататъшно забавяне. Ако Турция се окаже неспособна да спре нелегалната миграция, милиони бежанци от Сирия, Ирак, Афганистан, Пакистан и Иран - не само бежанската общност в Турция - могат да се подредят на границите на Гърция. Свързването на нередовната миграция само със сирийските бежанци би било огромна грешка. Броят на търсещите убежище от Иран, които силите за сигурност на Турция спират на границата между Турция и Иран, е много по-голям, отколкото предполага Европейският съюз. \r\n \r\nМеждувременно в Гърция ситуацията е изключително тревожна. Според някои източници гръцкото правителство държи до 20 000 бежанци в лагери, предназначени за настаняване на 2500. Атина също не може да отговори на най-основните нужди на жителите на тези лагери. Дуня Миятович, комисар по правата на човека на Съвета на Европа, наскоро посети някои от тези лагери, предупреждавайки, че те са „на ръба на катастрофата“. Това очевидно е много сериозен въпрос. \r\n \r\nНа фона на този смут гръцкото правителство взе любопитното решение, обаче, в съответствие с поредица от нови закони за имиграцията, да закрие бежанските лагери на островите Лесбос, Самос и Хиос. Атина казва, че ще изгради нови, затворени съоръжения и ще попречи на бежанците да ги напускат, Гърция превръща егейските острови в концентрационен лагер за бежанци. Тази нечовешка мярка идва след приемането на нови мерки от гръцкия парламент. \r\n \r\nЩо се отнася до прилагането на строги мерки за предотвратяване на нелегалната миграция, Гърция не е сама. Други европейски правителства следват това, признавайки, че не могат да се справят с въпроса за бежанците. Според тях отговорът е комбинация от сурови мерки и депортиране. Тези стъпки обаче не са достатъчни за решаването на самия проблем. Без значение какво правят европейците, за да нанесат страх в сърцата на бежанците, мигрантите не помръдват. Има много проста причина за техния ангажимент: тези хора бягат от насилие, смърт и хаос в родните си страни. Те обясняват, че европейците не могат да се отнасят с тях толкова лошо, колкото собствените им правителства. И това е валидна гледна точка. \r\n \r\nВ светлината на тази ситуация Европейският съюз трябва да преразгледа политиката си за бежанците и вместо да наказва бежанците, да се справи с първопричините за нелегалната  миграция. За да постигнете тази цел, би било добра идея да започнете разговори с Турция. Вместо да прославят терористичната организация ПКК, европейците могат да помогнат на турците да създадат зона за сигурност в Северна Сирия и да предложат финансова помощ на сирийските бежанци в Турция.", "date": "2019.11.26", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/26/2723105/zemetresenie-s-magnitud-64-po-rihter-e-registrirano-v-albaniya-slabo-e-useteno-v-sofiya.html", "text": "Земетресение с магнитуд 6,4 е регистрирано в Албания, в района на Дуръс, адриатическото крайбрежие. Това съобщи за  Агенция \"Фокус\"  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). Трусът е усетен в 3:54ч. (04:54 българско време). Оценката е направена в сеизмологичния център на Геоложки проучвания, САЩ. Сайтовете на Албания и на Европейския център в момента са неактивни. Източникът на земетресението е в района на двойката трусове с магнитуди 5.6 и 5.2, станали на 21 септември т.г. \r\n \r\nЗеметресението е станало в близост до следните градове: 44 км западно от Тирана, 145 км югозападно от Призрен, 185 км западно от Скопие, 205 км югозападно от Прищина, 205 км североизточно от Таранто в Италия, 210 км източно от Бари, 280 км южно от Сараево, около 300 км югозападно от Ниш.", "date": "2019.11.26", "title": "Земетресение с магнитуд 6,4 по Рихтер е регистрирано в Албания, слабо е усетено в София"}
{"url": "http://www.focus-news.net/news/2019/11/26/2723124/patnite-nastilki-v-dobrichka-oblast-sa-mokri-i-hlazgavi-zaradi-prevalyavaniya-ot-dazhd.html", "text": "Пътните настилки в Добричка област са мокри и хлъзгави заради превалявания от дъжд, които продължават на места и в този час, предаде кореспондентът на  Радио „Фокус” – Варна . Въведена е временна организация на движение на автомобили  в Добрич по част от  бул. „Русия“ (в района на Автогарата - кръстовището с ул. „Гоце Делчев“ в посока ул. „Христо Ботев“ и кръстовището с ул. „Христо Ботев“ в посока ЖК „Иглики“) заради строително-монтажни дейности. И на двете кръстовища светофарните уредби не работят. Затворено за движение е едното платно на булеварда, движението на автомобили се извършва двупосочно в другото платно. Участъкът е сигнализиран с пътни знаци. Ремонт на асфалтова настилка се извършва по част от пътя Кочмар – Тервел в Добричка област. Движението на автомобили  по тази отсечка се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич времето е облачно, духа умерен до силен вятър, температурата на въздуха е около 8 градуса.   \r\nЖулиета НИКОЛОВА", "date": "2019.11.26", "title": "Пътните настилки в Добричка област са мокри и хлъзгави заради превалявания от дъжд"}
{"url": "http://www.focus-news.net/news/2019/11/26/2723120/pp-abv-shte-provede-preskonferentsiya-na-26-noemvri-vav-vrazka-s-poseshtenieto-na-balgarskata-pravitelstvena-delegatsiya-vav-vashington.html", "text": "ПП АБВ ще проведе пресконференция от 13.30 часа в централата на партията на улица \"Врабча\" № 23. Това съобщиха от пресцентъра на  АБВ . Темите на пресконференцията ще бъдат посещението на българската правителствената делегация във Вашингтон и срещата на Александър Паунов, председател на парламентарната група за приятелство България - Куба - за Куба и България и новата динамика на отношенията между двете държави. Участие в събитието ще вземат Румен Петков - председател на ПП АБВ и Александър Паунов - председател на парламентарната група за приятелство България - Куба.", "date": "2019.11.26", "title": "ПП АБВ ще проведе пресконференция на 26 ноември във връзка с посещението на българската правителствена делегация във Вашингтон"}
{"url": "http://www.focus-news.net/news/2019/11/26/2723114/nyama-danni-za-postradali-balgari-pri-zemetresenieto-v-albaniya.html", "text": "Към този момент няма данни за пострадали българи при земетресението в Албания с магнитуд 6,4 по скалата на Рихтер,  регистрирано малко преди 4 часа тази сутрин. Епицентърът на труса е на 34 километра западно от столицата Тирана, под повърхността на Адриатическо море. Има разрушени сгради, засега няма информация за пострадали хора. Това съобщиха от пресцентъра на  Министерство на външните работи .  \r\n  \r\nПо данни на българското посолство в Тирана електричеството и интернет връзката е прекъсната на много места в страната.  В мисията ни е сформиран кризисен щаб и екипът е в готовност за оказване на съдействие. Не са постъпили данни за пострадали български граждани или за загубена връзка с наши сънародници в Албания. В страната е създадена консулска група за взаимопомощ и информация, към която също не са постъпили данни за пострадали граждани на други държави.  \r\n  \r\nПри необходимост българските граждани могат да се свържат с посолството ни в Тирана на телефони +355 4 22 33 155 и +355 4 22 32 906.", "date": "2019.11.26", "title": "Няма данни за пострадали българи при земетресението в Албания"}
{"url": "http://www.focus-news.net/news/2019/11/26/2723115/ria-novosti-ukrayna-zaplashi-da-nasochva-tranzitniya-ruski-gaz-v-svoi-hranilishta.html", "text": "Украйна има намерение да насочва транзитния газ от Русия в своите подземни хранилища в случай, че не бъде постигнат договор за пренос на суровината, написа във „Фейсбук“ изпълнителният директор на „Нафтогаз“ Юрий Витренко, предава  РИА Новости . \r\n \r\nТой отбеляза, че при отсъствието на споразумение, газът ще се разглежда като принадлежащ на неопределен собственик. Той ще остане в хранилищата, докато не бъдат оформени документите. \r\n \r\nПо-рано ръководителят на компанията Андрей Коболев заяви, че транзитът на руски газ, ако той продължи през 2020 година без подписан договор за транзит на условията на Киев, ще се счита за контрабанден. \r\n \r\nВ понеделник стана известно, че \"Нафтогаз\" е изпратил на \"Газпром\" отговор на предложението за удължаване на действащото споразумение за транзит с една година или подписване на ново за същия период - с условие за отказ от взаимните искове в съда. Витренко допусна такава възможност и добави, че договорът трябва да отговаря на украинското законодателство и европейските правила. \r\n \r\nПреди това \"Газпром\" предложи на \"Нафтогаз\" да удължи съществуващия договор или да сключи нов за период от една година. \r\n \r\nНастоящият договор за транзит на руски газ изтича на 31 декември тази година. Страните все още не са се споразумели за условията на новия договор. \r\n \r\nПревод и редакция:", "date": "2019.11.26", "title": "РИА Новости: Украйна заплаши да насочва транзитния руски газ в свои хранилища"}
{"url": "http://www.focus-news.net/news/2019/11/26/2723125/denyat-26-noemvri-v-balgarskata-istoriya.html", "text": "На тази дата най-голямото висше военно учебно заведение - Националният военен университет “Васил Левски” отбелязва своя празник. През 1878 година учебната рота от Военното училище, открито в Пловдив шест месеца след края на Руско-турската освободителна война, е преместена в столицата. \r\nБългарската армия влиза в Струга през Първата световна война, ден след като българските войски превземат Охрид. През октомври и ноември 1915 г. Първа българска армия атакува сръбската войска по линията от устието на река Тимок до Трън, завладява Източна Сърбия и превзема последователно Ниш, Зайчар, Пирот, по-късно Битоля, Охрид, Струга. \r\nНа 26 ноември е роден Александър Георгиев Вазов - български кинорежисьор и сценарист. На 26 ноември умира  митрополит Панарет Пловдивски.  \r\n \r\n2007 г. \r\nВълчо Камарашев е удостоен от президента на Р България с Орден „Св. св. Кирил и Методий” – огърлие „за особено значимите му заслуги за развитието на културата и изкуството“. \r\n \r\n \r\n2007 г. \r\nЕвгений Желев Желев напуска длъжността – кмет на Стара Загора, който заема от 16 октомври 1999 г. След това заема поста министър на здравеопазването (24 април 2008 г. – 27 юли 2009 г.). Избран е за народен представител от БСП/Коалиция за България в 41-вото Народно събрание (14 юли 2009 - 14 март 2013). На 7 март 2014 г. е изключен от партията. \r\n \r\n \r\n2004 г. \r\nИзпълнителният комитет на МОК препоръчва изключването на Иван Славков. \r\nИван Славков-Батето е роден е на 11 май 1940 г. в гр. София. Завършва специалност „Двигатели с вътрешно горене“ в ВМЕИ, София. Спортува водна топка като студент в отбора на „Септември“, после е състезател в ЦСКА и „Академик“ (София), играе в националния отбор (1959 - 1964). \r\nПрез 1966 г. остава вдовец, а през 1969 г. се жени за Людмила Живкова – дъщеря на Тодор Живков. \r\nПрез 1982 г. става председател на Българския олимпийски комитет (БОК), през 1987 г. - пожизнен член на Международния олимпийски комитет (МОК). \r\nПрез 1995 г. е избран за президент на Българския футболен съюз (БФС). Преизбран е на този пост през май 2001 г., а през същата година е преизбран и за председател на БОК.  \r\nСлавков е носител на званието „доктор хонорис кауза“ на Националната спортна академия. Професор е по спортен мениджмънт и социално управление в Киевския университет. Награден е с орден „Стара планина“ първа степен по повод 80-годишнината от създаването на Българския олимпийски комитет за приноса му за развитието на физическата култура и спорта по предложение от спортния министър Васил Иванов - Лучано с указ на президента Георги Първанов от 23 октомври 2003 г. През февруари 2004 г. е преизбран за член на техническата комисия на Асамблеята на националните олимпийски комитети (АЕНОК) в Атина. През април 2004 г. президентът на ФИФА Сеп Блатер упълномощава Славков да представлява ФИФА на Генералната асамблея на Асоциацията на летните олимпийски международни федерации. \r\nСлавков получава световна известност, след като скрита камера на телевизия Би Би Си (BBC) го заснема през 2004 г. заедно със сърбина Горан Такач в софийския хотел „Радисън“ по време на преговори с фиктивни лобисти, представящи се за бизнесмени от измислената компания „Ню Лондон Венчърс“, за осигуряване гласове на членове на МОК за кандидатурата на Лондон за Олимпиадата през 2012 г. Записът е излъчен на 4 август, 21 ч. английско време в предаването на BBC „Панорама“, във филма „Да купиш Игрите“. \r\nНа 7 август с.г. президентът на МОК Жак Рох обявява, че Комисията по етика отнема временно всички права, привилегии и функции на Иван Славков като член на МОК. Отнета му е и акредитацията за Летните олимпийски игри в Атина. На 29 септември Иван Славков е изслушан от Комисията по етика към МОК. Предложението за изключването му е одобрено единодушно от всичките му 15 членове. На 24 май 2005 г. Жак Рох призовава Славков да напусне доброволно заеманите от него постове, преди да бъде официално изключен от МОК, но Славков не прави това. На 7 юли 2005 г. на сесията на МОК в Сингапур Иван Славков е изключен от Международния олимпийски комитет с тайно гласуване, при което изключването му е подкрепено от 84 от членовете при 12 против и 5 въздържали се. \r\nТова автоматично го отстранява и от поста председател на БОК. Впоследствие на негово място е избрана Стефка Костадинова. През октомври с.г. Славков изгубва и поста на президент на БФС, след като на редовен конгрес на съюза е заменен от Борислав Михайлов. Умира след тежко боледуване в София на 1 май 2011 г. \r\n \r\n \r\n2003 г. \r\nПрезидентът Георги Първанов приключва официалната си визита в Узбекистан, чиято официална цел е „стимулиране на търговско-икономическите отношения между двете държави“. \r\n \r\n \r\n2001 \r\nМежду 26 и 27 ноември председателят на БСП Георги Първанов и председателят на Българската евролевица Александър Томов участват в заседание на Съвета на Социалистическия интернационал в Доминиканската република. \r\n \r\n \r\n1998 г. \r\nПрезидентът присъжда Орден „Стара планина” – първа степен на Пребен Сайерсен – извънреден и пълномощен посланик на Кралство Белгия в България. \r\n \r\n \r\n1956 \r\nСъстои се премиера на първия български цветен филм „Точка първа\" на режисьора Боян Дановски и сценариста Валери Петров. Това е поетичен разказ, свързващ в едно актуалните теми за опазването на мира и за детството. Филмът е представен на Международния кинофестивал в Кан. \r\n \r\n \r\n1944 г. \r\nВ София е открита първата военна художествена изложба, а в Пловдив – първата художествена антифашистка изложба. \r\n \r\n \r\n1944 г.  \r\nУчреден е Славянски комитет в България. \r\n \r\n \r\n1915 г.  \r\nВ хода на Първата световна война българските войски влизат в Струга (14 ноември 1915 г. по стар стил). \r\nНа 24 август 1915 г. е сключен българо-германски договор и тайна спогодба, допълнена с военна конвенция между Германия, Австро-Унгария и България. Съгласно тези документи България поема задължението да се намеси в световната война, като в замяна й се предоставят земите, отнети й от съседните балкански държави след Междусъюзническата война.  \r\nНа 10 септември 1915 г. е обявена обща мобилизация. Формира се и Главно командване на Действащата армия начело с ген. Н. Жеков. До края на септември мобилизацията е приключена, като под знамената са призовани над 600 хиляди войници и офицери, разпределени в три армии. С обозните и др. помощни части въоръжените сили на България надвишават 885 хиляди души, които се равняват на 17 % от цялото население на страната. Такъв процент на мобилизация не достига нито една от воюващите в световната война държави. \r\n \r\n \r\n1878 г.  \r\nОткрито е Военното училище в София, където е преместена учебната рота от Пловдив. Първото българско военно училище е създадено шест месеца след края на Руско-Турската освободителна война през 1878 г. в гр. Пловдив.  \r\nПрез ноември същата година училището е преместено в София, където на 26 ноември става официалното му откриване. То подготвя офицерски кадри за четирите рода войски, които се оформят в младата българска армия - пехота, кавалерия, артилерия и инженерни войски. \r\n \r\n \r\n На тази дата са родени: \r\n \r\n1900 г.  \r\nРоден е Александър Георгиев Вазов – български кинорежисьор и сценарист, един от създателите на българския игрален филм. Творчеството му в областта на киното започва от 1922 г. в Берлин, а след това продължава в Италия, Швейцария и България. Завършва кинорежисура в Мюнхен. Дълги години работи в областта на научнопопулярното кино. Умира на 20 август 1972 г. \r\n \r\n \r\n На тази дата умират: \r\n \r\n1971 г.  \r\nУмира Неофит Видински със светско име Никола Митев Караабов - български висш духовник. Става монах през 1891 г. Завършва Петербургската духовна семинария (1896 г. ) и Петербургската духовна академия (1900 г.). В периода 1900-1902 г. е протосингел в Сливен, през 1902-1905 г. във Видин, а през 1905-1906 г. в Св. Синод в София. Ректор е на Софийската духовна семинария от 1906 г. до 1912 г. През 1909 г. Неофит Видински е ръкоположен за епископ. Той е един от редакторите на \"Църковен вестник\". Избран е за видински митрополит през 1914 г. Председателства Църковно-народния събор (1922-1923 г.). От 1921 г. до смъртта си е член на Светия синод, от 1930 г. до 1944 г. е негов наместник-председател. Обявява се в защита на евреите в България по време на Втората световна война. Автор е на богословски съчинения и книгата \"Видинска епархия\" (1924 г.). \r\n \r\n \r\n1923 г. \r\nУмира Иван Георгиев Куюмджиев – български революционер, деец на македонското освободително движение и на БЗНС. Роден е на 25 май 1870 г. Член е на Земеделския съюз от 1918 г. Влиза във ВМОРО през 1895 г. Съратник е на Г. Делчев и Я. Сандански. Помага на младотурската войска при свалянето на султан Абдул Хамид II. По време на Балканската война (1912-1913 г.) воюва в състава на Македоно-одринското опълчение. След Първата световна война (1914-1918 г.) е активен член на БЗНС, сътрудник на ЦК и на Емигрантския комунистически съюз. Работи с Димо Хаджидимов, В. Мулетаров, Д. Гичев. Взема участие в подготовката на Септемврийския селски бунт от 1923 г. След потушаването му е заловен и убит. \r\n \r\n \r\n1883 г. \r\nУмира Панарет Пловдивски (Петър Мишайков Иванов) - висш духовник, участник в църковно-националната борба. Роден е през 1805 г. Учи в гимназиите в Битоля и Атина и в Историко-филологическия факултет на Атинския университет. През 1851 г. е назначен за ксантийски митрополит, а през 1861 г. - за пловдивски. През 1872 г. е избран за пловдивски екзархийски митрополит. Бори се за църковно единство на българския народ. \r\n \r\n \r\n За изготвянето на историческата справка на Агенция „Фокус” са използвани следните източници: \r\n \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.", "date": "2019.11.26", "title": "Денят 26 ноември в българската история"}
{"url": "http://www.focus-news.net/news/2019/11/26/2723127/ogranichava-se-dvizhenieto-na-vsichki-prevozni-sredstva-po-tretoklasniya-pat-iii-866-devin-krichim-v-otsechkata-ot-oblast-smolyan-do-krichim.html", "text": "От 25 до 29 ноември, от 7 часа до 19 часа, ще бъде ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от  пресцентъра на Агенция „Пътна инфраструктура“ . Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. В събота и неделя движението в отсечката ще е без ограничение.  \r\nАгенция „Пътна инфраструктура“ апелира шофьорите да карат внимателно и да  спазват правилата за безопасност и движение по пътищата.", "date": "2019.11.26", "title": "Ограничава се движението на всички превозни средства по третокласния път III-866 Девин – Кричим в отсечката от област Смолян до Кричим"}
{"url": "http://www.focus-news.net/news/2019/11/26/2723128/prof-rumen-gechev-bsp-predlagame-alternativa-na-byudzhet-2020-v-koyato-osnovniyat-motor-sa-investitsiite-chrez-koito-da-dogonim-stranite-s-po-dobro-obshtestveno-ikonomichesko-razvitie.html", "text": "Предлагаме алтернатива на Бюджет 2020, в която основният мотор са инвестициите, чрез които в средносрочна перспектива да догоним страните, които са преди нас по обществено-икономическо развитие. Това каза за предаването  „Софийска трибуна“  по  Радио „Фокус“  проф. Румен Гечев, народен представител от ПГ на „БСП за България“. \r\n \r\n„Алтернативният бюджет на БСП е бюджет на развитието, защото следвайки практиките на европейските страни, ние залагаме на ролята на бюджета не само като средство за гарантиране на работата на основните държавни, общински и областни институции, но най-вече като инструмент, който се използва за стимулиране на икономическото развитие, основно с пазарни средства. И тъй като стимулирането на икономическото развитие означава инвестиции, в нашия алтернативен бюджет сме заложили 800 млн. лв. за тази цел. 300 млн. лв. от тях са за най-изостаналия в ЕС район, а именно Северозападния регион на България. Останалите 500 млн. лв. сме предвидили за стимулиране на икономическото развитие на други изостанали райони на страната. По този начин ние решаваме няколко въпроса. Не само, че стимулираме публично-частното партньорство и спомагаме икономиката да постигне по-висок растеж, но спомагаме и за намаляването на икономическите различия между отделните региони на България и за решаването на най-страшния въпрос – демографската криза. България, не само в ЕС, но и в глобален мащаб, е една от най-бързо топящите се нации. Ние предлагаме един конкретен инструмент, който е проверен във времето и в други страни и който дава резултати. За разлика от европейските практики, съобразени с конкретните условия на България, които ние предлагаме, управляващите, партия ГЕРБ и техните сателити, предлагат обратен подход. Техният подход е изумителен. Те все повече намаляват ролята на държавата за стимулиране на икономическото развитие, изразяващо се в намаление на бюджетните разходи като дял в БВП. На всичко отгоре са заложили понижение на икономическия растеж. От около 4% е заложено догодина и следващите 3 години в прогнозната рамка да спадне на почти 3% годишен растеж. Това ни дава основание да наречем техния бюджет „Бюджет на застоя“. При такъв растеж, заложен от ГЕРБ, този растеж е под растежа на други страни, които са преди нас в ЕС, да не говорим за най-развитите. Но Румъния, Словакия, Полша и Унгария залагат по-висок растеж, т.е. правителството обрича страната ни да остане на последното място“, обясни той.  \r\n \r\nПо думите му както бюджетът на страната, така и средствата от Европа трябва да работят за благото на българина. „Под „българина“ обаче управляващите разбират техните близки, роднини и приятели. Милиони левове са изхарчени за строителството на къщички с пари от Европа. Вместо да спомагат да развитието на малкия и средния бизнес в туризма, средствата основно са ползвани за обогатяване на семействата на властимащите“, уточни проф. Румен Гечев, като добави, че строенето на магистрали се осъществява по аналогичен начин.  \r\n \r\nИзвън темата за корупцията, в бюджета на управляващите няма никаква идея за обществено-икономическото развитие на страната, каза още народният представител от ПГ на „БСП за България“. „В него са си поставили за цел да изравняват бюджетните приходи и разходи. Но не това е най-важното. Най-важното е бюджетът да решава проблеми с функционирането на държавните институции, за изпълнява елемент на т.нар. фискална политика, т.е. да стимулира икономическото развитие, конкурентоспособността да създава нави работни места и най-вече в него да има определена визия за развитие на икономиката на отделните отрасли, подотрасли и сектори“, отбеляза проф. Гечев.  \r\n \r\nТой коментира още и преизчислението на пенсиите, като поясни, че това ще доведе до увеличението им. „По-високите пенсии ще бъдат възможни не само при по-ефективно разпределение на бюджета, но и при по-висок бюджет в резултат на по-динамична икономика. С други думи, пенсиите трябва да бъдат произведени“, отбеляза проф. Гечев. \r\n \r\nБСП предлага да се увеличи осигурителният доход от близо 3000 на 3900 лв. още от следващата година, уточни депутатът. „По-високият таван на осигурителния доход означава две неща. Първо, че по-бързо ще се събират средствата в пенсионните фондове, и второ, че ще расте летвата не само за минималните и средните, но и на най-високите пенсии“, разясни той.  \r\n \r\nПо думите му здравеопазването е най-критичният сектор в обществения живот на България, то се намира в много тежко състояние. „Това е поради сбърканата здравна система, където болниците са търговски дружества. Затова първата задача е категорично не на болниците-търговски дружества. Въпросът за приходите и разходите на болниците трябва да бъде подчинен здравето на хората. Няма смисъл да се наливат повече пари в здравеопазването, каквото е предложението на управляващите, защото да даваш повече пари на една нереформирана система всъщност означава качеството на услугите непрекъснато да се влошава, на което сме и свидетели“, обясни проф. Румен Гечев.  \r\n \r\nТой каза още, че БСП прави всичко възможно, за да покаже на българския избирател, че има по-добра формула за решаването на наболелите и тежки проблеми не само в българската икономика, но и в здравеопазването и образованието. „Този алтернативен бюджет, който БСП предложи е проверен от историята и практиката на развитите страни в ЕС. Това, което предлагаме е възможно и може да реши проблемите на страната ни“, обобщи народният представител от ПГ на „БСП за България“.  \r\n \r\nВеселка ИВАНОВА", "date": "2019.11.26", "title": "Проф. Румен Гечев, БСП: Предлагаме алтернатива на Бюджет 2020, в която основният мотор са инвестициите, чрез които да догоним страните с по-добро обществено-икономическо развитие"}
{"url": "http://www.focus-news.net/news/2019/11/26/2723129/politika-sarbiya-vuchich-ochakva-510-evro-sredna-zaplata-v-sarbiya-prez-yanuari.html", "text": "Президентът на Сърбия заяви, че очаква средната месечна заплата в страната през януари 2020 година да бъде около 510 евро, като това трябва да се види, когато излязат официалните данни през февруари или март, пише белградският ежедневник  „Политика“ . \r\nВучич каза, че планът за следващите пет години ще позволи на хората да видят какви ще са увеличенията на заплатите. \r\nТой каза, че ще предложи апартаменти на млади съпружески двойки за 400 евро на квадрат, както и помощ за училища, детски градини. \r\n \r\nПревод и редакция:", "date": "2019.11.26", "title": "„Политика“ (Сърбия): Вучич очаква 510 евро средна заплата в Сърбия през януари"}
{"url": "http://www.focus-news.net/news/2019/11/26/2723134/kathimerini-gratskiyat-parlament-odobri-9-popravki-v-konstitutsiyata.html", "text": "Гръцките депутати одобриха девет големи конституционни изменения от общо 49, предложени от всички партии по време на процедурата, включително разрешаване на гърците от диаспора да гласуват от страната си на пребиваване, отделяне на изборите на президента от разпускането на Парламента и изменение на закона за предоставяне на имунитет на министрите, подложени на наказателно преследване, пише електронното издание на вестник  Kathimerini . \r\n \r\nПромените засягат 28 члена от гръцката конституция. \r\n \r\nС новите изменения законодателите вече няма да имат имунитет от наказателно преследване за престъпления и членовете на независимите власти ще бъдат избрани с мнозинство от три пети в конференцията на президентите (органът, натоварен с назначенията), вместо предишното изискване за мнозинство от четири пети. \r\n \r\nОсвен това гражданите ще могат да внесат до две законодателни предложения за обсъждане в Парламента, при условие че съберат минимум 500 000 подписа. Тези законопроекти обаче няма да са свързани с въпроси на фискалната и външната политика или отбраната. \r\n \r\nДруго одобрено изменение ще гарантира минимален доход за семействата, „за да се осигурят достойни условия на живот за всички граждани“, съгласно законодателството. \r\n \r\nРевизията започна от предишната лява администрация на СИРИЗА през 2018 г. и включва предложение за отделяне на гръцката държава от Църквата - ход, който беше отхвърлен от „Нова Демокрация“. \r\n \r\nОт друга страна, управляващите консерватори искаха да променят член 16, който забранява работата на частни университети, но този ход бе блокиран от СИРИЗА. \r\n \r\nТова беше четвъртият опит за промяна на Конституцията на страната след 1975 г., когато първият Основен закон след ерата след диктатурата влезе в сила. \r\n \r\nПревод и редакция:", "date": "2019.11.26", "title": "Kathimerini: Гръцкият парламент одобри 9 поправки в Конституцията"}
{"url": "http://www.focus-news.net/news/2019/11/26/2723135/denyat-26-noemvri-v-svetovnata-istoriya.html", "text": "На тази дата английският мореплавател Джеймс Кук започва проучването на Хавайските острови (1778). Първият трамвай с конска тяга потегля в Ню Йорк през 1832 година. Във Варшавското гето по заповед на хитлеристка Германия са изолирани 500 000 полски евреи. Годината е 1940. Регистрирана е марката “Майкрософт”, а датата 26 ноември се отбелязва и като Международен ден на информацията. \r\nЕдин от най-големите митове на ХХ век рухва през 1988 година: Католическата църква обявява, че плащаницата от Торино не е туниката на Христос, с която е бил разпънат на кръста, тъй като проучванията са определили възрастта й на не повече от 700 години. На 26 ноември са родени: драматургът Йожен Йонеско и рокзвездата Тина Търнър. На 26 ноември умират: кралица Изабела Кастилска, полският поет Адам Мицкевич и Албърт Уорнър, един от четиримата братя, основатели на компанията “Уорнър Брос”. \r\n \r\n \r\n2015 г. \r\nЦентралната банка на Русия включва китайския юан в кошницата от резервни валути, които използва за закупуването на златни резерви. \r\n \r\n \r\n2014 г.  \r\nВиетнамски законодатели одобряват широкообхватни права за притежаване на имоти от чужденци, в стремежа си да съживят слабия пазар на недвижими имоти и да ускорят растежа \r\n \r\n \r\n2013 г. \r\nВъв Филаделфия се забранява разпечатването на оръжия с 3D принтери. \r\n \r\n \r\n2012 г. \r\nМинистърът на отбраната на Израел Ехуд Барак обявява изтеглянето си от политиката. \r\n \r\n \r\n2011 г. \r\nВ Нова Зеландия се провеждат парламентарни избори. Медиите нямат право да подават информация, която да влияе на избирателите. На предишните избори (8 ноември 2008 г.) спечелва Националната партия, водена от Джон Кий. Той съставя коалиционно правителство с партиите „ACT-Нова Зеландия” и „Обединено бъдеще”. \r\n \r\n \r\n2011 г. \r\nXеликоптери и изтребител на НАТО атакуват два военни поста по границата с Пакистан, при което загиват 28 пакистански войници. \r\n \r\n \r\n2011 г. \r\nПри атентат срещу новия премиер на Либия Абдул Рахим ал Киб загиват двама от придружаващите го. \r\n \r\n \r\n2011 г. \r\n „Стандард енд Пуърс” намалява кредитния рейтинг на Белгия с една стъпка от АА+ на АА с негативна перспектива. Като една от най-отворените икономики в еврозоната (износът й формира над 80% от БВП) страната е изключително податлива на намаление на търсенето от търговските ѝ партньори. Ако държавният дълг надхвърля 100% от БВП, рейтингът се понижава с още една степен.  \r\n \r\n2008 г. \r\nВ гр. Владикавказ (столицата на руската република Северна Осетия) неизвестен извършител застрелва кмета Витали Караев в автомобила му. На 31 декември с.г. наследникът на поста му Казбек Пагиев също е застрелян от неизвестен извършител. За периода от 1999 до 2008 г. градът е жертва на няколко терористични акта. \r\n \r\n \r\n2008 г. \r\nВ Мумбай, Индия, започва поредица взривове, които убиват 164 души и раняват повече от 300. Те са координирани от пакистански терористи. \r\n \r\n \r\n \r\n2003 г. \r\nИзвършен е последният („прощален”) полет на свръхзвуковия самолет „Конкорд“. Излита за пръв път на 2 март 1969 г. от 21 януари 1976 до 24 октомври 2003 г. е използван от авиокомпаниите British Airways и Air France. Той и „ТУ-144“ са сред единствените до момента свръхзвукови самолети, извършвали пътнически полети. Постигат скорост малко повече от 2 мах. Трансатлантическият полет продължава около 3 часа и половина.  \r\n \r\n \r\n2000 г. \r\n“Терминатор 3” става първият филм с бюджет надхвърлящ 200 милиона долара. \r\n \r\n \r\n1999 г. \r\nВ Северно море потъва норвежки ферибот, в резултат на което загиват 20 души. \r\n \r\n \r\n1998 г.  \r\n108 души загиват след железопътна катастрофа в Индия. \r\n \r\n \r\n1996 г. \r\nРусия приема да погаси дълговете от царските дореволюционни заеми към западните страни. \r\n \r\n \r\n1994 г.  \r\nВладислав Ардзинба е избран за първия президент на Абхазия. \r\n \r\n \r\n1992 г. \r\nЕлизабет II, кралица на Англия, заявява, че доброволно започва да плаща данък върху доходте си. Елизабет-Александра-Мери е от династията Уиндзор, дъщеря на крал Джордж VI и Елизабет Анжела-Маргарет. По време на Втората световна война тя помага в женските служби. През 1947 г. Елизабет II се омъжва за лейтенанта от британската марина Ф. Маунтбатън. Двамата имат 4 деца: Чарлз (1948 г.), Ана (1950 г.), Андрю (1960 г.), Едуард (1964 г.). През 1952 г., след смъртта на баща си, Елизабет II заема британския престол. През 2002 г. Великобритания отбелязва 50 години от коронацията й. \r\n \r\n \r\n1988 г. \r\nКатолическата църква обявява, че Торинската свещена плащеница не е туниката на Исус Христос. След прилагане на тестове, възрастта й се определя на не повече от 700 години. \r\n \r\n \r\n1976 г. \r\nРегистрирана е търговската марка „Майкрософт”. \"Майкрософт Корпорейшън\" (Microsoft Corporation) е американска компания, специализирана в разработването на софтуерни продукти за персонални компютри. Седалището на компанията е в Редмонд, щата Вашингтон. Компанията е основана през 1975 г. в Албърк, щата Ню Мексико, от програмистите Бил Гейтс и Пол Алън. \r\n \r\n \r\n1967 г. \r\n450 души загиват след проливни дъждове и наводнения в Лисабон. \r\n \r\n \r\n1966 г. \r\nШарл Де Гол открива в Бретан (Франция) първата в света електроцентрала използваща енергията на приливите. \r\nШарл Де Гол е президент на Франция от 1959 г. до 1969 г. \r\n \r\n \r\n1965 г. \r\nФранция става третата страна в света, която изпраща изкуствен спътник в орбитата на Земята - „Астерикс-1”. Първите две страни, които изпращат изкуствени спътници в орбита около нашата планета са съответно СССР – през 1957 година и САЩ – през 1958 година. \r\n \r\n \r\n1959 г. \r\nЗа глава на Националната банка на Куба е назначен Ернесто Че Гевара. \r\nЕрнесто Че Гевара е латиноамерикански революционер, един от ръководителите на Кубинската революция (1959 г.). Той е роден на 14 юни 1928 г. Завършва медицина. По време на управлението на Перон е принуден да емигрира от Аржентина (1952 г.). През 1955 г. в Мексико се среща с Ф. Кастро Рус. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор е на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Един от лидерите на движението \"26-и юли\", а след това член на Националното ръководство на Единната партия на социалната революция. През април 1965 г. се обръща с писмо до Ф. Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Ернесто Че Гевара е заловен близо до Игерас, Боливия на 8 октомври 1967 г. и убит. \r\n \r\n \r\n1949 г. \r\nПриета е конституцията на Индия. \r\n \r\n \r\n1943 г. \r\nСлед авиационно нападение е разрушен най-големият завод за производство на танкове в Берлин. \r\n \r\n \r\n1943 г. \r\nХитлер оглежда новия реактивен изтребител “Месершмидт-262” и пожелава самолетът да бъде преправен на бомбардировач. \r\n \r\n \r\n1943 г. \r\nСъветските войски освобождават град Гомел (Беларус). \r\n \r\n \r\n1942 г. \r\nВ Ню Йорк се състои премиерата на филма “Казабланка”, в който главните роли изпълняват Хъмфри Богарт и Ингрид Бергман. \r\nХъмфри Богарт е роден е на 23 януари 1899 г. в Ню Йорк. Баща му е хирург и Богарт също известно време изучава медицина, преди да постъпи във флота по време на Първата световна война.  \r\nДебютира в киното с малка роля във филма \"Broadway's Like That\" (1920 г.). Богарт умира от рак на гърлото на 14 януари 1957 г. в Лос Анжелис.  \r\nИнгрид Бергман е американска актриса от шведски произход. Тя е родена на 29 август 1915 г. в Стокхолм. Дебютира в киното през 1934 г. - година след завършване на образованието си.  \r\nОсвен Казабланка, нейни филми през 40 -те години са: For whom the bell tolls, 1943 г.), The bells of St. Mary's, 1946 г., Spellbound, 1945 г. и Notorious, 1946 г. През 1944 г. Бергман получава своя първи Оскар за ролята си в Gaslight. Ингрид Бергман умира на 9 август 1982 г. \r\n \r\n \r\n1941 г. \r\nЯпонската авиация започва подготовката за нападението срещу американската база в Пърл Харбър. \r\n \r\n \r\n1940 г. \r\nГерманските окупационни власти разпореждат изолирането на 500 000 варшавски евреи в оградено със стена гето. \r\n \r\n \r\n1938 г.  \r\nПолша преподписва договора си за взаимопомощ със Съветския съюз, за да се защити при евентуално нападение от страна на Германия. По-малко от година по-късно обаче СССР и Германия подписват тайно споразумение за подялба на полските територии. \r\n \r\n \r\n1924 г. \r\nСъздава се Монголската Народна Република. \r\nПрез XIII век Монголия е център на Монголската империя, най-голямата в световната история. След повече от век величие империята запада, поради вътрешните феодални борби. Това позволява на манджурите да завладеят Вътрешна Монголия през 1636 г. и да подчинят Външна Монголия през 1691 г.. Двете Монголии обявяват независимост през 1911 г., но само Външна Монголия успява, с руска помощ. След Октомврийската революция в Русия китайската армия отново я окупира през 1919 г., но попада между Бялата и Червената армия, които пренасят Руската гражданска война в монголските земи. \r\n \r\n \r\n1918 г. \r\nКораби на Антантата пристигат в Одеса. \r\n \r\n \r\n1917 г.  \r\nНовата болшевишка власт в Русия обявява решението си да прекрати участието на страната в Първата световна война и започва преговори за сключване на мир. \r\n \r\n \r\n1914 г.  \r\nПри товарене на боеприпаси се взривява английският военен кораб „Булуарк”, вследствие на което загиват 788 души. \r\n \r\n \r\n1906 г.  \r\nТеодор Рузвелт завършва първото посещение на американски президент зад граница. Неговата обиколка обхваща страните в Централна Америка. \r\nТеодор Рузвелт е американски политик, президент на САЩ от 1901 г. до 1909 г. Той е роден през 1858 г. Член е на Републиканската партия. Депутат е в Конгреса от 1897 г.; губернатор на Ню Йорк от 1898 г.; вицепрезидент. След убийството на президента Маккинли заема неговото място. Един от американските президенти, прокарал много антитръстови закони. По време на управлението му САЩ окупират Куба, Филипините и Панама, която се отделя от Колумбия. След 1904 г. прокарва разширено тълкуване на т. нар. \"доктрина Мънро\", според която САЩ защитават интересите на държавите в цялото западно полукълбо. По негова инициатива е подписан Портсмънският мирен договор, който слага край на войната между Русия и Япония. Противопоставя се на присъединяването на САЩ към ОН. Рузвелт е лауреат на Нобелова награда за мир през 1906 г. Теодор Рузвелт умира през 1919 г. \r\n \r\n \r\n1885 г.  \r\nВ Прага е направена първата фотография на падащ метеор. \r\n \r\n \r\n1884 г.  \r\nВ Русия е въведен налог върху недвижимата собственост. \r\n \r\n \r\n1864 г.  \r\nЧарлз Доджсън изпраща като подарък за рождения ден на Алиса Лидъл ръкописа си „Приключенията на Алиса в подземието”. По-късно той е публикуван с псевдонима Луис Карол в две части „Приключенията на Алиса в страната на чудесата” и „Алиса в огледалния свят”, превърнали се в едни от най-популярните детски книги. \r\nЧарлз Лютуидж Доджсън е роден на 27 януари 1832 г. в малкото село Дерсбъри, графство Чешир. Той е най-големият син на свещеника Чарлз Доджсън и Франсис Джейн Лютуидж. При кръщенето му дават две имена: първото Чарлз – в чест на баща му, второто – Лютуидж – в чест на майка му. По-късно, когато младият Доджсън започва да пише хумористични стихове, той избира псевдонима си от тези две имена, подлагайки ги на двойна трансформация. Отначало превежда имената „Чарлз Лютуидж\" на латински, откъдето се получава „Каролус Лудвикус\". След това им сменя местата и превежда „Лудвикус Каролус\" обратно на английски. Така възниква псевдонимът „Луис Карол\". Чарлз Доджсън умира през 1898 г. в Гилфорд. \r\n \r\n \r\n1857 г.  \r\nВ Мелбърн за първи път се събира парламента на Австралия. \r\n \r\n \r\n1832 г.  \r\nОснована е руската Генералщабна академия. \r\n \r\n \r\n1832 г.  \r\nВ Ню Йорк е пуснат в експлоатация първият в САЩ трамвай, задвижван от конна тяга. \r\n \r\n \r\n1778 г.  \r\nАнглийският мореплавател Джеймс Кук стъпва на брега на Хавайските острови с изследователска цел.  \r\nКук е английски мореплавател. Ръководи 3 околосветски експедиции и открива много нови земи в Тихия океан. По време на първата си експедиция в периода 1768 г. –1771 г. посещава о-в Таити, изследва Нова Зеландия, открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Южна Джорджия. Третата му експедиция има за цел да открие нови земи в северните райони на Тихия океан; завършва с откриването на Хавайските о-ви, след което се отправя на север, стига до Аляска, Камчатка, Берингово море. След тази експедиция се завръща на Хаваите, където е убит от местното население. \r\n \r\n \r\n1724 г.  \r\nПо заповед на Петър І е екзекутиран камергера (придворен чин от висок ранг) Вилим Монс. Той е обвинен в любовна връзка със съпругата на Петър І Екатерина. \r\nПетър Първи е руски цар от 1682 г. Той е от династията Романови. От 1721 г. е руски император. Син е на Алексей Михайлович. След пътуване в Западна Европа (1697-1698 г.) Петър I започва модернизация на Русия – учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург. Поощрява се строителството на манифактури, заводи, пристанища, корабостроителници; създадени са флот и редовна армия. Води войни с Османската империя (превзема гр. Азов през 1696 г.) и с Швеция. Страната отбелязва културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата), въведен е (1700 г.) нов календар (с начало на годината 1 януари и летоброене от Рождество Христово). \r\n \r\n \r\n1716 г. \r\nЗа първи път в Америка в Бостън е показан лъв. \r\n \r\n \r\n1702 г. \r\nГенерал Ф. Головнин е удостоен с титлата граф. Той е първият руснак с такава титла. \r\n \r\n \r\n1580 г.  \r\nВъв Франция е признато правото на вероизповедание на хугенотите. \r\n \r\n \r\n На тази дата са родени: \r\n \r\n1939 г.  \r\nРодена е Тина Търнър (псевдоним на Ани Мей Булък) - американска рокпевица, киноактриса. Започва кариерата си в нощните клубове на Сент Луис през 1956 г., когато се среща с известния музикант Айк Търнър (по-късно неин съпруг). Няколко години по-късно двамата създават един от най-популярните дуети на соулмузиката вж. “Айк енд Тина Търнър”. През 1975 г. двамата се разделят. През 1982 г. името £ отново се появява в класациите. През 1985 г. получава три награди “Грами”, а видеоклиповете £ са сред бестселърите. Работи съвместно с Брайън Адамс, Дейвид Бауи, Марк Кнопфлър и Мик Джагър. Първата £ роля в киното е във филмовата версия на рок-операта “Томи”, а през 1985 г. участва в “Лудият Макс III”. В България има концерт през 1981 г. Албуми: “Acid Queen” (1975 г.), “Rough” (1979 г.), “Private Dancer” (1984 г.), “Break Every Rule” (1986 г.), “Tina Live in Europe” (1988 г.), “Foreign Affair” (1989 г.), “Look Me in the Heart” (1990 г.), “What’s Love Got to Do with It” (1993 г.), “Wildest Dreams” (1996 г.), “Wildest Dreams [Bonus CD]” (1998 г.), “Dues Paid, Vol. 1” (1999 г.), “Twenty Four Seven” (1999 г.), “Tina Turner [Virgin]” (1999 г.), “Tina Turner [Bella Musica]” (1999 г.), “Good Hearted Woman” (1999 г.). \r\n \r\n \r\n1937 г.  \r\nРоден е Борис Борисович Егоров – руски летец космонавт. Завършва Първи медицински институт в Москва (1961 г.), работи в научноизследователски медицински учреждения. Лети в Космоса на 12-13 октомври 1964 г. с космическия кораб „Восход\" заедно с В. М. Комаров и К. П. Феоктистов. Доктор е по медицина в Хумболтовия университет в Берлин (1965 г.). \r\n \r\n \r\n1898 г.  \r\nРоден е Карл Валдемар Циглер – германски химик, лауреат на Нобелова награда за химия за 1963 г. Завършва университета в Марбург (1920 г.), през 1923-1926 г. е преподавател в него. Професор е в Хайделбергския университет (1928-1936 г.). Директор е на Химическия институт при университета в Хале (1936-1943 г.). Директор е на Института за изследване на въглищата в Мюлхайм (1943-1969 г.), като едновременно с това ръководи катедра във Висшето техническо училище в Аахен (от 1947 г.). Изследванията му са съсредоточени в областта на органичната химия и химията на високомолекулните съединения. Циглер открива катализатор на основата на триетаналуминия и халогенидите на титана (1953 г.). В условията на ниска температура и налягане за първи път осъществява полимеризация на етилена в линеен полиетилен. Това откритие е в основата на създаването на редица смесени катализатори (катализатори Циглер – Нат) за синтезиране на стереогуларни полимери. Разработва промишлени методи за получаване на бутадиен, висши спиртове и карбонови киселини. Умира на 11 август 1973 г. в Мюлхайм, Рур. \r\n \r\n \r\n1894 г.  \r\nРоден е Норбърт Винер - американски математик. На 18 години става доктор по философия в Харвардския университет. Ранното му развитие е отразено в книгата „Аз съм вундеркинд\" (1953 г.). От 1919 г. е преподавател, а от 1932 г. - професор в Масачусетския технологичен институт. Изследванията му са съсредоточени в областта на математическата логика и теоретичната физика. През 20-те и 30-те години става известен с трудовете си върху теорията на потенциалните и хармоничните функции, редовете и преобразуванията на Фурие, тауберовите теореми, общия хармоничен анализ. Принос в теорията на случайните процеси представлява въведената от Винер мярка в пространството на непрекъснатите функции („винерова мярка\"). По време на Втората световна война се занимава с електрически мрежи и изчислителна техника. По-късно, независимо от А. Н. Колмогоров, развива теорията за интерполацията и екстраполацията на случайните стационарни процеси. Винер разработва теорията за тяхната „филтрация\", която получава широко техническо приложение. След Втората световна война работи в Кардиологичния институт в Мексико (1945-1947 г.). През тези години у него се поражда идеята за създаване на единна наука, която да изучава процесите на запазване и преработка на информацията, нейното управление и контрол. Нарича я кибернетика. Умира на 19 март 1964 г. в Стокхолм. \r\n \r\n \r\n1893 г.  \r\nРоден е Александър Лебедев – руски физик, основател на електронната оптика. \r\n \r\n \r\n1857 г.  \r\nРоден е Фердинанд дьо Сосюр – швейцарски езиковед. Записва се студент по физика в Женевския университет (1875 г.), като посещава и курсове по философия и история на изкуството. През есента на 1876 г. се прехвърля да учи в Лайпцигския университет. По това време обнародва и единствената си монография – „Изследване върху първоначалната система на гласните в индоевропейските езици” (1878 г.). През февруари 1880 г. защитава успешно дисертацията си върху частен проблем на санскрита. През есента на 1880 г. се установява в Париж, където посещава лекционни курсове на М. Бреал, Ж. Дармшетер, Л. Аве, А. Берген. Избран е за частен доцент по готски и старовисоконемски в Секцията по исторически и филологически науки на Ecole des Hautes Etudes. В края на 1882 г. е избран за заместник-секретар на Парижкото лингвистично дружество и става фактически редактор на печатното му издание „Memoires de la Societe de linguistique de Paris”. От 1891 г. живее и преподава в Женева, където е редовен професор по санскритски и сравнителна граматика на индоевропейски езици. Умира на 22 февруари 1913 г. в Женева. \r\nПрез 1916 г. излиза посмъртно „Курс по обща лингвистика” – лекциите му от периода 1907-1911 г., събрани, обработени и издадени от Ш. Байи, А. Сеше в сътрудничество с А. Ридлингер. \r\n \r\n \r\n На тази дата умират: \r\n \r\n1967 г.  \r\nУмира Леонид Михайлович Лавровски (Л. М. Иванов) – руски балетмайстор. Роден е на 18 юни 1905 г. в Петербург Играе на сцената от 1922 г. От 1938 г. до 1944 г. е ръководител на балетни трупи в Ленинградския театър за опера и балет „Киров\" (дн. в Санкт Петербург), а от 1944 г. до 1964 г. – главен балетмайстор на Балшой театър. Между постановките му се открояват „Ромео и Жулиета\" от С. Прокофиев (1940 г.), редакцията на „Жизел\" от А. Адам (1944 г.) и др. Професор е в Московското хореографско училище (от 1952 г.). Художествен ръководител е на Московския балет на лед (1958-1962 г.). \r\n \r\n \r\n1967 г.  \r\nУмира Албърт Уорнър – един от четиримата братя, основатели на холивудската кинокомпания „Warner Brothers\". Той е касиер и ръководител на отдел продажби и разпространение на филми. По-големият му брат Хари е президент на компания, а по-младите – Сам и Джек – са студийни ръководили. Първоначално братята показват филми, обикаляйки от място на място. Впоследствие придобиват кинотеатри, създават кино мрежа, а от 1913 г. започват да продуцират собствени филми. Десет години по-късно създават и собствена компания. През 1927 г. компанията пуска първия озвучен филм, а в началото на 30-те години пуска до сто филми на година. Нейна собственост са 360 киносалона в Америка и над 400 в чужбина. \r\n \r\n \r\n1930 г.  \r\nУмира Ото Свердруп - норвежки полярен изследовател. Роден е на 31 октомври 1854 г. в Биндал. През 1888 г. заедно с Ф. Нансен за първи път пресича на ски Южна Гренландия. През 1893-1896 г. е капитан на кораба „Фрам”. През 1898-1902 г. ръководи експедицията на „Фрам”, която първа изследва и нанася на карта целия западен бряг на о-в Елсмир в Канадския арктически архипелаг, открива о-вите Аксел-Хейберг, Елеф-Рингнес, Амунд-Рингнес и други от тази група, която по-късно е наречена о-ви Свердруп, изследва почти всички проливи между тях. През 1914-1915 г. е командир на руски параход “Еклипс”, изпратен да търси Г. Я. Седов, В. А. Русанов и Г. Л. Бросилов. През 1920 г. командва руския ледоразбивач „Святогор”, който освобождава парахода „Соловей Будимирович”, отнесен от ледения дрейф в Карско море. Името на Свердруп носят о-ви в Карско море, в морето Линкълн и пролив между островите Аксел-Хейберг и Миен. \r\n \r\n \r\n1928 г.  \r\nУмира Райнхарт Карл Фридрих фон Шеер – германски морски офицер, адмирал. Роден е на 30 септември 1863 г. в Оберкирхен, до Шаумбург . Служи във флота от 1879 г. Началник-щаб е на флота за открито море (1909-1911 г.), началник е на морския департамент по общите въпроси (1911-1913 г.), съмишленик е на адмирал А. Тирпиц, командващ ескадра линейни кораби (1913-1915 г.). От януари 1916 г. командва флота за открито море, с който участва в Ютландското сражение (1916 г.). Води неограничена подводна война, но не успява да осъществи пълна блокада на Великобритания и да отслаби блокадата на Германия. Началник е на Морския генерален щаб (1918 г.). Автор е на спомени „Германският флот в Световната война”. \r\n \r\n \r\n1885 г.  \r\nУмира Адам Мицкевич – полски поет, деец на политическото национално-освободително движение. Роден е на 24 декември 1798 г. Следва в Историко-филологическия факултет на Виленския университет (1815-1819 г.). Работи като учител в Ковно (дн. Каунас, 1819-1823 г.). Първото си стихотворение публикува през 1818 г.. Ранните му творби свидетелстват за увлечение към традициите на Просвещението („Мешко, княз на Новогрудка”, 1817 г., „Картоф”, 1819 г. и др.). През 1817 г. участва в създаването и дейността на младежките патриотични кръжоци на „филоматите” и „филаретите”, пише за тях редица програмни стихотворения (“Ода към младежта”, 1820 г. и др.). Първият му сборник „Поезия” (т. I, 1822 г.) се превръща в манифест на политическия романтизъм. Във втори том на сборника „Поезия” (1823 г.) излиза поемата „Гражина”, положила основите на жанра на т. нар. полска „поетична повест”. През 1823 г. е заподозрян от руското правителство, арестуван и интерниран в Русия. В Русия излиза книгата му „Сонети” (1826 г.) и поемата „Конрад Валенрод” (1828 г.), кн. „Поезия” (т. 1-2, 1829 г.), в която включва интимно-лирически стихове, поемата „Фарис”, балади. През 1829 г. напуска Русия, посещава Германия, Швейцария, Италия. След неуспешен опит да се присъедини към Полското въстание от 1830 г. остава завинаги в емиграция (живее предимно в Париж), където продължава литературната и революционната си дейност. \r\n \r\n \r\n1852 г. \r\nУмира Павел Андреевич Федотов – руски живописец и график. Роден е на 4 юли 1815 г. Основоположник на критическия реализъм в руското изобразително изкуство. В много композиции със сатирични средства разобличава обществените пороци – алчността и ограничеността на чиновничеството, невежеството на търговците, нравствения упадък на дворяните, рисува мрачната картина на Николаевска Русия /„Бодрият кавалер\", \"Сватосването на майора\"/. По-късните му работи са проникнати от трагизъм. \r\n \r\n \r\n1504 г. \r\nУмира Изабел – кралица на Кастилия (от 1474 г.), дъщеря на крал Хуан II. Родена е на 22 април 1451 г. Бракът на Изабел с Фердинанд, крал на Арагон от 1479 г. води до династичната уния между Кастилия и Арагон (и до фактическото обединяване на Испания). С помощта на съюза на градовете (ермандади) Изабел сломява съпротивата на аристокрацията и ограничава градските свободи, слага началото на централизираното управление. По времето на Изабел е завършена Реконкистата и подготовката на експедицията на Христофор Колумб. Религиозната политика е белязана от настъплението на фанатизма (учредяването на Инквизицията през 1480 г., прогонването на евреите през 1492 г., насилственото похристиянчване на арабите). \r\n  \r\n За изготвянето на историческата справка на Агенция „Фокус” са използвани следните източници: \r\n \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.", "date": "2019.11.26", "title": "Денят 26 ноември в световната история"}
{"url": "http://www.focus-news.net/news/2019/11/26/2723130/inspektor-mariya-boteva-patna-politsiya-v-parvite-deset-mesetsa-na-godinata-v-5-607-proizshestviya-sa-zaginali-517-uchastnitsi-v-dvizhenieto-po-patishtata.html", "text": "В първите десет месеца на годината в 5 607 произшествия са загинали 517 участници в движението по пътищата. Това каза на брифинг инспектор Мария Ботева от ГД „Пътна полиция“, предаде репортер на  Агенция „Фокус“ .  \r\n \r\n\"7 103 са ранени. Като цяло в сравнение със същия период на 2018 година броят на загиналите е с 17 повече\", подчерта тя. Инспектор Ботева каза, че това ни поставя пред отговорна та задача да обърнем внимание на това, че хората загиват по пътищата.  \r\n \r\n\"Скоростта е един сериозен бич за всички нас. Мога да кажа, че от всички 5 607 катастрофи, при които има загинали и ранени, поради това, че водачите са извършили нарушение са настъпили 5431 от тези произшествия. А 1469 от тях са точно заради не съобразена скорост\",допълни тя.  \r\nТеодора ПАТРОНОВА", "date": "2019.11.26", "title": "Инспектор Мария Ботева, \"Пътна полиция\": В първите десет месеца на годината в 5 607 произшествия са загинали 517 участници в движението по пътищата"}
{"url": "http://www.focus-news.net/news/2019/11/26/2723133/inspektor-mariya-boteva-patna-politsiya-narusheniyata-svarzani-sas-skorostta-sa-nay-chesto-v-naselenite-mesta.html", "text": "По отношение на нарушения на скоростта българинът най-често ги нарушава в населените места. Това каза на брифинг инспектор Мария Ботева от ГД „Пътна полиция“, предаде репортер на  Агенция „Фокус“ . \"Съответно на следващо място извън населени места и после са водачите, които управляват превозни средства за обществен превоз на пътници или пък опасни товари\", допълни тя.  \r\n \r\n\"Най-нарушаваната скорост в населените места в в границите от 11 до 20 км/час, за което се дължи глоба от 50 лева. Същата скорост е и когато се говори за нарушение на скоростните режими извън населените места, докато при водачите, управляващи превозни средства за обществен транспорт на пътници и товари, те най-често са нарушавали границите от 21 до 30 км/час. При тях това е в размер на 150 лева глоба\",обясни Ботева.  \r\n \r\nТеодора ПАТРОНОВА", "date": "2019.11.26", "title": "Инспектор Мария Ботева, \"Пътна полиция\": Нарушенията, свързани със скоростта са най-често в населените места"}
{"url": "http://www.focus-news.net/news/2019/11/26/2723137/vazstanoveno-e-dvizhenieto-po-pat-i-1-mezdra-vratsa-pri-km-153.html", "text": "Възстановено е движението по път I-1 Мездра – Враца при км 153. Това съобщиха от пресцентъра на  Агенция \"Пътна инфраструктура\" .", "date": "2019.11.26", "title": "Възстановено е движението по път I-1 Мездра – Враца при км 153"}
{"url": "http://www.focus-news.net/news/2019/11/26/2723132/noviyat-obshtinski-savet-na-dobrich-shte-provede-parvo-redovno-zasedanie.html", "text": "Новият Общински съвет на Добрич ще проведе първо редовно заседание, предаде кореспондентът на  Радио „Фокус” – Варна . Три са точките в дневния ред: избор на ръководства и членове на Постоянни комисии към Общински съвет град Добрич; предложение за избор на съдебни заседатели към съдебния район на Районен съд – Добрич за мандат 2020-2023 г. и определяне на представител на Общински съвет град Добрич в Областния съвет за развитие на Област Добрич.  \r\nЖулиета НИКОЛОВА", "date": "2019.11.26", "title": "Новият Общински съвет на Добрич ще проведе първо редовно заседание"}
{"url": "http://www.focus-news.net/news/2019/11/26/2723131/premierat-boyko-borisov-sledvashtata-ni-sreshta-s-donald-tramp-shte-bade-za-otpadaneto-na-vizite.html", "text": "Интервю на Илиана Беновска с министър-председателя на Република България Бойко Борисов след срещата му с президента на САЩ Доналд Тръмп в Белия дом от 25 ноември 2019 г. Това каза премиерът Бойко Бориосв, в разговор с Илиана Беновска предаването „Беновска пита“ по „Канал 3“ и „Радио К2“, съобщиха от  екипа на предаването . \r\n \r\n Илиана Беновска:  Колко Ви развълнува срещата с президента на САЩ Доналд Тръмп, г-н Борисов, и какви резултати ще ни кажете? \r\n \r\n Бойко Борисов:  Аз отдавна не се вълнувам от такива срещи, защото не мие за първи път, дето се вика познат ми е Белия дом. Но що касае президента Тръмп при следващите ни срещи ще видите много по-съществена разлика. Аз мисля, че той ще дойде в България. Много благодари на голф асоциацията, дадохме му карта за почетен член на голфа, него го вълнува много това и остана страхотно впечатлен от изгледите на нашите голф игрища. Аз мисля, че следващата ни среща ще бъде за отпадане на визите.  \r\n \r\n Илиана Беновска:  Кога? Изцяло? \r\n \r\n Бойко Борисов:  Защото първо за Полша това се случи. Второ, България те я разглеждат и неслучайно след малко ще излезе и това, което сме подписали – стратегически договори за сътрудничество. Те гледат на една държава много праволинейна, спазваща единни ценности, които имат САЩ и България. Стратегически договор за сътрудничество означава еднакво добре да работим и в сферата на икономиката, индустрията, IT технологиите, образованието, културата, отбраната, свободата на медиите, върховенството на закона и не с всеки се подписва такъв договор. Убеден съм, че визите ще паднат, убеден съм не само защото много сме направили по темата, но с Канада отпадането на визовия режим е много ярък пример, че не създаваме никакви проблеми. Мисля, че президентът Тръмп ме разбра, че може да остане в сърцата на българите за много години, ако направи този жест, той каза, че ще бъде смел. Но нека да не говоря от негово име, това не е редно, той самият пред Вас каза, че се работи, а сега, тръгвайки си, ми каза – обещавам да работя много активно и много скоро да ти дам отговор кога.", "date": "2019.11.26", "title": "Премиерът Бойко Борисов: Следващата ни среща с Доналд Тръмп ще бъде за отпадането на визите"}
{"url": "http://www.focus-news.net/news/2019/11/26/2723141/prof-petar-zhelev-ltu-ima-uspehi-po-selektsiya-na-laleta-u-nas-no-parvenstvoto-darzhi-holandiya.html", "text": "Има успехи по селекция на лалета у нас, но първенството държи Холандия. Това каза за сутрешния блок  „Добро утро, България“  на  Радио „Фокус“  проф. Петър Желев, преподавател по Генетика и селекция на растенията в Лесотехническия университет във връзка със селектираните лалета сорт „Сердика“ в цветовете на българския флаг, които бяха подарени на страната ни по повод 110 години дипломатически отношения между България и Нидерландия.  \r\n \r\nОколо 70-80 са видовете естествено биорастящи лалета в света, главно в Западна Азия, Южна Европа и Северозападна Африка, обясни той, като уточни, че у нас се срещат 7, като всички те са защитени съгласно Закона за биологичното разнообразие. В началото били кръстосвани дивите видове, добави проф. Желев.  \r\n \r\n„Средно за един сорт от началото на започването на селекционирането му, до сортоизпитването и получаването на официално название отиват около 10-15 години. Това не е много бърз процес. Свързан е с чисто технически трудности, а и изисква време. Дори селекционерът да е наясно изцяло теоретично какво иска да получи, нужно е както време, така и много работа, която трябва да бъде свършена, за да се достигне до крайния етап – сортът да бъде утвърден, да се пристъпи към масовото му размножаване и появата му на пазара“, обясни той.  \r\n \r\nПроф. Петър Желев каза още, че всяка година в Холандия се произвеждат около 3 млрд. луковици, като 2/3 са за износ, добави професорът.  \r\nЕлеонора ЧОЛАКОВА", "date": "2019.11.26", "title": "Проф. Петър Желев, ЛТУ: Има успехи по селекция на лалета у нас, но първенството държи Холандия"}
{"url": "http://www.focus-news.net/news/2019/11/26/2723139/gazeta-express-kosovo-naznachiha-nov-rakovoditel-na-kosovskoto-razuznavane.html", "text": "Напускащият премиер на Косово Рамуш Харадинай и президентът Хашим Тачи назначиха Крешник Гаши за нов шеф на Косовската разузнавателна агенция (KIA), а Бурим Рамадани за генерален инспектор на KIA, съобщава прищинският ежедневник  Gazeta Express . \r\n \r\nХарадинай потвърди новината в публикация във „Фейсбук“, в която пише, че Гаши и Рамадани са фигури с почтеност и експерти в сигурността, гарантиращи професионализъм и надеждност на KIA. „Въз основа на конституционните и законовите ми компетенции и в координация с президента днес назначих Крешник Гаши за директор на KIA, докато Бурим Рамадани за генерален инспектор на KIA“, написа Харадинай. \r\n \r\nОсвен това кабинетът на президента потвърди назначаването на Гаши и Рамадани. „Президентът на Косово Хашим Тачи и премиерът Рамуш Харадинай назначиха нов директор на KIA Крешник Гаши и генерален инспектор на KIA Бурим Рамадани. Решението е взето на основание член 84, параграф 21, основаващ се на член 94, параграф 8 от Конституцията на Република Косово“, се казва в съобщение на кабинета на президента. \r\n \r\nЛидерът на Движение „Самоопределение“ (Ветевендосие) и вероятен нов премиер на Косово Албин Курти заяви миналата седмица, че новият началник на KIA трябва да бъде назначен от новото правителство. Позицията на ръководител в KIA остана свободна, след като бившият началник Шпенд Максюни предложи оставката си в началото на този месец \r\n \r\nПревод и редакция:", "date": "2019.11.26", "title": "Gazeta Express (Косово): Назначиха нов ръководител на косовското разузнаване"}
{"url": "http://www.focus-news.net/news/2019/11/26/2723140/mokri-sa-patishtata-na-teritoriyata-na-oblast-kardzhali.html", "text": "Мокри са пътищата на територията на област Кърджали. Това съобщиха за  Радио \"Фокус\"  от ОПУ-Кърджали. По третокласен път ІІІ-5009 Зорница – Бели пласт – Стремци– Кърджали преминаването е ограничено за МПС над 12 т, като обходите маршрути са по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до 31 декември 2019 година.  \r\n \r\nМокри и хлъзгави са пътищата на територията на общините в област Кърджали. Движението на автомобили над 3,5 т е забранено по Надлез Кирково на главен път І-5 Русе-В.Търново-Шипка-Стара Загора-Хасково-Кърджали-Маказа-граница Гърция.  \r\n \r\nЗа МПС над 12 т се ограничава движението по път III-5009 в посока Хасково - Козлец – Кърджали от км 0+000 до км 26+080 в срок до 31 декември 2019 година. По път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС, поради закрит ж.п. прелез. Обходният маршрут е от град Любимец към с. Сива река – с. Малко градище – гр. Ивайловград, в срок до 31.12.2019 год. \r\n \r\nДарина ДЕЕНИЧИНА", "date": "2019.11.26", "title": "Мокри са пътищата на територията на област Кърджали"}
{"url": "http://www.focus-news.net/news/2019/11/26/2723136/sport-anise-s-nominatsiya-za-igrach-nomer-1-v-afrika.html", "text": "Халфът на Лудогорец Анисе Абел е получил номинации за Играч номер 1 на Африка. Полузащитникът на “орлите” се представи отлично на Африканската купа на нациите със своята страна Мадагаскар. В турнира той изигра общо 5 мача, в които се разписа веднъж - при 2:2 срещу Гвинея. Наскоро дори той бе определен за капитан на селекцията. Това е поредното признание за 29-годишния универсален футболист. През този сезон Анисе е бил на терена в 11 срещи в шампионата, но в тях не е успял да отбележи гол. Халфът бе на терена и в 7 мача от Лига Европа, като в тях се разписа веднъж - донесе равенството 1:1 при гостуването на исландския Валур в Рейкявик.", "date": "2019.11.26", "title": "Спорт: Анисе с номинация за Играч номер 1 в Африка"}
{"url": "http://www.focus-news.net/news/2019/11/26/2723142/dazhd-vali-v-shumen-i-oblastta.html", "text": "Дъжд вали в Шумен и областта, предаде  репортер на Радио \"Фокус\"- Шумен . Температурата на въздуха е между 1 и 5 градуса. Пътните настилки са мокри и хлъзгави.  \r\n \r\nНатоварено е движението в централната градска част на Шумен. Светофарните уредби в града функционират без промяна.  \r\n \r\nИнтензивно е движението по автомагистрала \"Хемус\" в посока Варна. Ришки проход е отворен без ограничения, Върбишки проход остава затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево- Друмево,поради свлачища. Обходът е Шумен- Овчарово- Друмево.  \r\n \r\nИвелина ИВАНОВА", "date": "2019.11.26", "title": "Дъжд вали в Шумен и областта"}
{"url": "http://www.focus-news.net/news/2019/11/26/2723126/a1-on-makedoniya-ima-postradali-ot-zemetresenieto-v-albaniya-rayonat-na-grad-duras-e-bez-tok.html", "text": "Силното земетресение, което разлюля Албания в 03:56 местно време (04:56 българско) днес е предизвикало сериозни материални щети, а освен това има пострадали, съобщават албанските медии, предава македонският портал \"А1 Он\" \r\n \r\nВ района на град Дуръс, където беше епицентърът на труса с магнитуд 6.4 по Рихтер, няма ток, а жителите остават извън домовете си. \r\n \r\nЗеметресението е почувствано и в Северна Македония, Черна гора и Гърция. Няколко минути след основния трус е регистриран още един вторичен с магнитуд 5.3. \r\n \r\nДуръс бе разлюлян от силно земетресение и на 21 септември, като тогава то бе с магнитуд 5.8 по скалата на Рихтер. Епицентърът беше на 30 километра северно от града в Адриатическо море. \r\n \r\n \r\n \r\nПревод и редакция:", "date": "2019.11.26", "title": "„А1 Он“ (Македония): Има пострадали от земетресението в Албания, районът на град Дуръс е без ток"}
{"url": "http://www.focus-news.net/news/2019/11/26/2723144/patishtata-na-teritoriyata-na-plovdivska-oblast-sa-mokri-i-hlazgavi-ima-usloviya-za-akvaplaning.html", "text": "Пътищата на територията на Пловдивска област са мокри и хлъзгави, съобщиха за  Радио „Фокус“ – Пловдив  от Областното пътно управление. Призовават се водачите трябва да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Навсякъде в областта вали дъжд, а в района на прохода Троян-Кърнаре – сняг. Към този час трафикът в Пловдивско е интензивен. Най-засилено е автомобилното движение по пловдивския участък на АМ „Тракия“, също по направленията Пловдив-Карлово, Пловдив-Съединение, Пловдив-Пазарджик и Пловдив-Асеновград-Смолян.  \r\n \r\nДо 29 ноември движението по пътя Пловдив-Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Девин-Кричим е ограничено за всички моторни превозни средства поради ремонтни дейности на асфалтовата настилка в часовете от 08.00 ч. до 17.00 часа. Участъкът е сигнализиран с пътни знаци. Обходният маршрут за водачите е по пътя Девин-Смолян-Асеновград-Пловдив и обратно. Срокът за извършването на дейностите е до 29 ноември. Преминаването по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по път Поповица-Садово-Кочево-Болярци. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата. \r\n \r\nИнтензивен е трафикът и на територията на град Пловдив към този час. Затруднено е движението по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела и при кръговите кръстовища в района на Международния панаир. Затруднени е движението също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са мокри и хлъзгави. Вали дъжд, на места улиците и булевардите са се превърнали в реки, има локви и течаща вода, което създава условия за аквапланинг. Водачите да бъдат особено бдителни и да шофират със съобразена скорост. \r\nТони МИХАЙЛОВ", "date": "2019.11.26", "title": "Пътищата на територията на Пловдивска област са мокри и хлъзгави, има условия за аквапланинг"}
{"url": "http://www.focus-news.net/news/2019/11/26/2723143/inspektor-mariya-boteva-patna-politsiya-obshtiyat-broy-do-25-noemvri-na-ustanovenite-narusheniya-za-skorost-e-72604.html", "text": "Общият брой до 25 ноември на установените нарушения за скорост е 72604. Това каза на брифинг инспектор Мария Ботева от ГД „Пътна полиция“, предаде репортер на  Агенция „Фокус“ . \r\n \r\n\"От които само около 100 хиляди са фишове, електронни фишове и актове за установяване на административни нарушения по време на 20-те дни на акция \"Зима\", обясни тя.\"Всички налични автоматизирани технически средства и системи на \"Пътна полиция\" са в действие в момента. Стационарно преносими, стационарни и преносими - всичко, което е в патрулните автомобили. До края на седмицата вниманието ни е насочено, освен към техническата изправност при физическа проверка на място, така и към скоростните режими\", подчерта Ботева. \r\n \r\nТеодора ПАТРОНОВА", "date": "2019.11.26", "title": "Инспектор Мария Ботева, \"Пътна полиция\" :Общият брой до 25 ноември на установените нарушения за скорост е 72604"}
{"url": "http://www.focus-news.net/news/2019/11/26/2723146/mokri-sa-patnite-nastilki-vav-vidinska-oblast.html", "text": "Мокри са пътните настилки във Видинска област, вали слаб дъжд. Това съобщиха за  Радио „Фокус“-Видин  от Областно пътно управление. Трафикът за ГКПП „Дунав мост 2“ в сутрешните часове е с нормална интензивност, пътуват предимно тежкотоварни автомобили. Най-много автомобили се движат по главен път Е 79 в участъка Димово Ружинци и в участъка Видин – Дунавци.  \r\n \r\nНа ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“ трафикът е спокоен, няма образувани опашки от чакащи автомобили. Движението по път 1413 Грамада – Синаговци е ограничено за автомобили над 12 т. поради свлачище. Обходният маршрут е път I-1 Дунавци – Срацимирово, път III-141 Срацимирово-Грамада и обратно.  \r\n \r\nВъв Видин трафикът е засилен на входно изходните артерии на града, в централната градска част и по бул. \"Панония\".  \r\n \r\nАнна ЛОЗАНОВА", "date": "2019.11.26", "title": "Мокри са пътните настилки във Видинска област"}
{"url": "http://www.focus-news.net/news/2019/11/26/2723145/patishtata-v-pazardzhishko-sa-mokri-i-hlazgavi-ima-usloviya-za-akvaplaning.html", "text": "Натоварен е трафикът по главните пътища в област Пазарджик съобщи за  Радио „Фокус“-Пазарджик  дежурният в Областно пътно управление. Пътните настилки са  мокри, в планинската част хлъзгави. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. \r\n  \r\nДвижението по пътя Велинград - Сърница от 6 км до32 км се осъществява в една лента поради частични ремонтни дейности на асфалтовата настилка. Алтернативният обходен маршрут е по пътя Велинград – Гара Костандово – местност „Превала“ - Доспат – Сърница.  \r\n \r\nВъведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.  \r\n \r\nВ Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.11.26", "title": "Пътищата в Пазарджишко са мокри и хлъзгави, има условия за аквапланинг"}
{"url": "http://www.focus-news.net/news/2019/11/26/2723147/mokri-i-hlazgavi-sa-nastilkite-vav-veliko-tarnovo.html", "text": "С нормална интензивност се осъществява трафикът по главните и второстепенни пътища в областта в началото на работния ден. Времето е облачно и на много места вали дъжд. Настилките навсякъде са мокри и хлъзгави, предаде репортер на  Радио „Фокус“ – Велико Търново . Органите на реда съветват водачите да карат внимателно и със съобразена скорост. За изминалото денонощие не са регистрирани тежки инциденти. Няма и допълнително въведени ограничения – в старата столица и региона.  \r\n \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно.  \r\n \r\nРемонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година.  \r\n \r\nВ Прохода на Републиката, който е отворен за движение, остава в сила предупреждението за опасност от падащи камъни. Там настилката също е мокра и хлъзгава, и вали дъжд. \r\n \r\nОграничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш.  \r\n \r\nВ едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на ноември. \r\n \r\nЛуиза ТРАНЧЕВА", "date": "2019.11.26", "title": "Мокри и хлъзгави са настилките във Велико Търново"}
{"url": "http://www.focus-news.net/news/2019/11/26/2723123/toni-blear-nyama-shans-za-targovsko-sporazumenie-mezhdu-london-i-bryuksel-v-nastoyashtite-srokove.html", "text": "„Няма шанс“ Великобритания и Европейския съюз да сключат търговско споразумение до края на 2020 година, което не включва членство в единния пазар, твърди Тони Блеър, цитиран от европейската редакция на  Politico . \r\n \r\nБившият британски премиер посочи още, че постигането на търговска сделка със САЩ „ще бъде много трудно“ за Великобритания. \r\n \r\nТой направи коментарите си след като настоящият министър-председател БорисДжонсън обеща да постигне търговски договор с ЕС до края на транзитния период за Брекзит и без отлагане на срока, което означава, че това трябва да се случи до декември 2020 година. \r\n \r\nИзказвайки се на събитие на Ройтерс в Лондон в понеделник, Блеър изтъкна: „Това, което стана ясно през последните седмици, е, че преговорите няма шанс да бъдат приключени в този преходен период. Никакви. С изключение на обстоятелства, в които, както ефективно направи Борис Джонсън по отношение на Северна Ирландия, ние признаваме, че Великобритания остава в търговската система на Европа, единния пазар“. \r\n \r\nБившият премиер от лейбъристката партия заяви, че ЕС няма да позволи на съседна държава да се отклони от правилата му и да стане конкурент, като същевременно поддържа постоянен достъп до пазарите му и потенциално ги подкопава. \r\n \r\nДжонсън и американският президент Доналд Тръмп също настояха, че трансатлантическата търговска сделка може да бъде договорена бързо и постигането на пакт с Америка се превърна в централен двигател на британското правителство. \r\n \r\nНо Блеър каза, че американската политика е „дълбоко разделена“ и търговското споразумение може да се бори за преминаване на Конгреса. „Не бих затаил дъх в Съединените щати. търговска сделка. Мисля, че ще бъде много трудно. \" \r\n \r\nДжонсън и американският президент Доналд Тръмп също настояха, че трансатлантическата търговска сделка може да бъде договорена бързо и постигането на пакт с Америка се превърна в централен двигател на британското правителство. \r\n \r\nНо Блеър каза, че американската политика е „дълбоко разделена“ и търговското споразумение може да се бори за преминаване през Конгреса. „Не бих затаил дъх в очакване на търговска сделка със САЩ. Мисля, че ще бъде много трудно. \" \r\n \r\nОсвен това Блеър заяви, че мнозинство на консерваторите или лейбъристите след изборите на 12 декември ще е лош резултат за Великобритания и посъветва избрателите да гласуват тактически, но призна, че той лично ще гласува за Работническото движение. \r\n \r\n„Истината е: обществеността не е убедена, че нито една от основните партии заслужава да спечели тези избори окончателно“, каза той. „Те разменят два набора фантазии; и двете, като правителства на мнозинството, представляват риск,  който би било неразумно страната да приеме“. \r\n \r\nПревод и редакция:", "date": "2019.11.26", "title": "Тони Блеър: Няма шанс за търговско споразумение между Лондон и Брюксел в настоящите срокове"}
{"url": "http://www.focus-news.net/news/2019/11/26/2723152/pregled-na-osnovnite-temi-v-shumenskiya-pechat.html", "text": "„Детската кухня в квартал “Боян Българанов“ ще заработи през януари“, е водещото заглавие във  вестник „Шуменска заря“ . Това съобщи кметът на Община Шумен Любомир Христов в първия приемен ден от новия мандат. След ремонта на училището, предстои оборудване на кухнята, което не е било в рамките на образователния проект за саниране. В момента се оборудва и кметът Христов съобщи, че ако не заработи след Нова година, детските градини в квартала ще поемат функцията и те ще дават храна на нуждаещите се майки с малки деца. „В Шумен мериха сили най-добрите информатици в света“, пише изданието. В шуменския прес клуб на БТА вчера председателят на организационния комитет на завършилия в събота XI Международен есенен турнир по информатика, проведен в Шумен, гл. ас. д-р Бисерка Йовчева благодари на своя малък, но изключителен екип от професионалисти, за перфектното провеждане на състезанието, а и на XIX Haциoнaлeн eceнeн тypниp пo инфopмaтикa „Шумен”. „Кметът Любомир Христов поиска от просветния министър пари за нова детска градина“, информира ежедневникът. На работно посещение в Шумен вчера беше министърът на образованието и науката Красимир Вълчев. Той се срещна и разговаря с кмета на община Шумен Любомир Христов и председателя на общинския съвет Красимир Минчев. След приключването на деловите разговори Любомир Христов каза пред „Шуменска заря“, че е поискал от министъра съдействие за отпускането на средства за изграждането на нова детска градина в областния град (все още не било решено в кой квартал тя ще се строи), а и за построяването на нов физкултурен салон на Началното училище „Илия Р. Блъсков“.“Избират нов управител на В и К – Шумен“, пише вестникът.  Извънредно Общо събрание на съдружниците на В и К ще се проведе на 4 декември. Налага се, защото трябва да бъде избран нов управител. Сегашният управител Илиян Илиев напуска и МРРБ го изпраща да решава проблемите на Перник. Темата влиза като извънредна на първата сесия на новия Общинския съвет, който се събира в четвъртък.", "date": "2019.11.26", "title": "Преглед на основните теми в шуменския печат"}
{"url": "http://www.focus-news.net/news/2019/11/26/2723148/povishena-e-opasnostta-ot-padashti-kamani-v-oblast-smolyan-zaradi-valezhite.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян   дежурният в Областно пътно управление – Смолян. Времето е облачно, със слаби валежи от дъжд, пътните настилки навсякъде са мокри, а температурата е в интервала от 4 до 9 градуса. Заради валежите от изминалото денонощие е повишена опасността от падащи камъни по всички пътища в област Смолян. През нощта е получен сигнал за паднало дърво в района на село Ляска, което е отстранено своевременно. Възникнала е и лека катастрофа по пътя Чепеларе – Хвойна, като на пътя е имало разлято гориво. Настилката е опесъчена и обезопасена и движението оттам се осъществява нормално.   \r\n \r\nОт 7.00 до 19.00 часа е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. \r\n  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян пътните настилки са мокри, вали слаб дъжд. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.26", "title": "Повишена е опасността от падащи камъни в област Смолян заради валежите"}
{"url": "http://www.focus-news.net/news/2019/11/26/2723150/d-r-decho-dechev-nzok-nedovolstvoto-na-spetsialisti-i-patsientite-e-zashtoto-problemite-na-zdraveopazvaneto-byaha-zamitani-pod-masata.html", "text": "Недоволството на здравните специалисти и пациентите е, защото в продължение на години проблеми, които трябваше да се решават по време на управлението на определен кабинет и екип в Министерство на здравеопазването бяха замитани под масата. Това каза Д-р Дечо Дечев, управител на НЗОК в интервю за предаването „Здравей, България“ по  Нова телевизия . „Проблемите бяха прехвърлени на следващия екип. Идва момент, в който това напрежение нараства. То се изразява главно в това, че тези, които предоставят услугите не са доволни от това, с което се заплаща. Потребителят на услугата има проблеми с качеството на това, което получава. Поради това се получават тези проблеми“, каза още д-р Дечев.  \r\n \r\nУправителят на здравната каса отбеляза, че създадената практика да се гледа колко струва един пациент категорично не променя начина на лечение. „Призивите да се обичаме са популистки послания, които до нищо няма да доведат. Част от дейностите, които в момента са в така нареченият пазарен модел, който при нас е в най-дясната си част, защото се гледа само приходът по определена дейност. Действително се показа, че някои от участниците в този крайно десен модел нямат място в него. Примерно, в този модел не успяха да се впишат общинските болници, категорично нямат място дейностите свързани с майчино и детско здравеопазване и продължаващото забавяне на промяната на този модел води след себе си все повече негативи“, посочи още той.  \r\n \r\nД-р Дечев уточни, че заплатите на здравните каси няма от какво друго да зависят, освен от клиничните пътеки, защото такъв е моделът. „Ние не променяме модела. Няма нито едно предложение, което да извади тези определени групи от участници в този модел, които доказаха, че нямат място в него. Никой не прави предложение да бъдат извадени“, обясни още д-р Дечев.  \r\n \r\nД-р Дечев обясни и разпределението на парите за здравеопазване в бюджета за 2020 г. „Ако се прегледа бюджета се вижда, че половината от средствата отиват за болнична помощ и по, така наречената, извънболнична помощ. Там отиват около 19 млн. лв. Около 130 млн. лв. ще отидат за достъп до нови лекарства и до повишаване на ниво на реимбурсиране на тези в момента. Като цяло това са парите“, добави още той. \r\n \r\n„Експертният потенциал на хората, които контролират това нещо в касата не е достатъчен, за да могат да влезнат в детайли и да могат да преценят дали на един пациент трябва да му се сложат един, два или три стента. Няма такъв потенциал в касата. За това хората в касата отиват и проверяват документацията дали отговаря на определени условия. Самият запис от тази манипулация се предоставя на експерти, които имат експертния потенциал да преценят. На практика така беше постъпено в случая в Пазарджик. Това, което беше показано действително има едно залитане, но в каква степен, продължават проверките там. Нашето мнение от касата е категорично, че има голяма доза истина, в това, което беше изнесено. Този начин на контрол работи. Проблемът е, че обективните доказателства дали нещо е изпълнено или не, дали има разлика между това, което е написано и това, което е получено като помощ в огромна част от случаите зависят от участието на самия потребител на тази услуга“, допълни д-р Дечо Дечев.", "date": "2019.11.26", "title": "Д-р Дечо Дечев, НЗОК: Недоволството на специалисти и пациентите е, защото проблемите на здравеопазването бяха замитани под масата"}
{"url": "http://www.focus-news.net/news/2019/11/26/2723151/patnite-nastilki-v-oblast-kyustendil-sa-mokri-na-mesta-i-hlazgavi.html", "text": "Пътните настилки в област Кюстендил са мокри, на места и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведена е временна организация на движението в участък от автомагистрала „Струма” при Дупница.  \r\n \r\nВ платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности.  \r\n \r\nПревозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\n \r\nУкрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.   \r\nВенцеслав ИЛЧЕВ", "date": "2019.11.26", "title": "Пътните настилки в област Кюстендил са мокри, на места и хлъзгави"}
{"url": "http://www.focus-news.net/news/2019/11/26/2723153/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2019.11.26", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/11/26/2723157/nivoto-na-reka-dunav-kray-novo-selo-se-e-povishilo-s-24-sm-za-edno-denonoshtie.html", "text": "Нивото на река Дунав, в началото на българския участък на реката, при Ново село за последното денонощие се е повишило с 24 см, водният стоеж е 347 см, съобщиха от местната  Хидрометереологична станция . Край Лом водният стоеж е 415 см, регистрирано е повишение от 14 см.  \r\n \r\nНивото на реката край Оряхово  е 285 см, там за последното денонощие нивото се е повишило със 7 см. Температурата на водата край Ново село е 10,6 градуса, край Оряхово е 11,1 градуса.", "date": "2019.11.26", "title": "Нивото на река Дунав край Ново село се е повишило с 24 см за едно денонощие"}
{"url": "http://www.focus-news.net/news/2019/11/26/2723159/sport-tsitsipas-potvardi-uchastie-na-demo-turnira-v-abu-dabi.html", "text": "Стефанос Циципас потвърди участие на демонстративния турнир в Абу Даби. 12-ото издание на надпреварата ще се проведе от 19 до 21 декември и по традиция ще включва някои най-добрите тенисисти през кампанията. Към настоящия момент участие при мъжете заяви миналогодишния шампион Новак Джокович, а при жените - Мария Шарапова. Последно рускиятна игра на US Open, където отстъпи в първия кръг пред Серина Уилямс след поражение с 1:6, 1:6. Аманда Анисимова е другата тенисистка, която ще играе в Абу Даби.", "date": "2019.11.26", "title": "Спорт: Циципас потвърди участие на демо турнира в Абу Даби"}
{"url": "http://www.focus-news.net/news/2019/11/26/2723138/inspektor-mariya-boteva-patna-politsiya-prez-mesets-oktomvri-ima-nay-mnogo-narusheniya-na-skorostta-v-naselenite-mesta.html", "text": "През месец октомври има най-много нарушения на скоростта в населените места. Това каза на брифинг инспектор Мария Ботева от ГД „Пътна полиция“, предаде репортер на Агенция „Фокус“.  \r\n \r\n\"Тогава са били най-много установените нарушения. Извън населените места отново месец октомври е бил най-тежкият месец. Съответно и при превоз на пътници и тежки товари отново месец октомври. Това означава, че в условията на зима, когато температурите са такива променливи и имаме и дъжд, и на места и сняг, нашите водачи не се напълно съобразяват с това, че атмосферните условия и пътните условия могат да изиграят неприятна роля в тяхното поведение, да предприемат неправилна маневра и да създадат опасност за хората\", добави още Мария Ботева.  \r\n \r\nТеодора ПАТРОНОВА", "date": "2019.11.26", "title": "Инспектор Мария Ботева, \"Пътна полиция\": През месец октомври има най-много нарушения на скоростта в населените места"}
{"url": "http://www.focus-news.net/news/2019/11/26/2723160/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата. Това съобщиха от пресцентъра на  дружеството .  \r\n \r\nНа 27 ноември 2019 г.  във връзка с подмяна на спирателен кран на ул. „Хан Кубрат“ жк. „Надежда“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на ж.к. „Надежда“ 1 – бл. 122, бл. 123, ул. „Демир Капия“ от ул. „Сава Филаретов“ до ул. „Илинденско въстание“; ул. „Жорж Дантон“ от ул. „Царевец“ до ул. „Възрожденска“, ул. „Железен мост“, ул. „проф. Янаки Моллов“, ул. „23 – ти декември“, ул. „Кирил Дрангов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес пред бл. 122.  \r\n \r\nОт 23:00 часа на 27 ноември 2019 г. до 06:00 часа на 28 ноември 2019г.  във връзка с извършване на тест на налягането във водопроводната мрежа в по бул. „Ген. Данаил Николаев“ Център, се налага спиране на водоподаването на клиентите на „Софийска вода”, живеещи в района на бул. „Васил Левски“, бул. „Ген. Данаил Николаев“, ул. „Проф. Милко Бичев“, бул. „Янко Сакъзов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“ ъгъла с ул. „Христо Ковачев“. \r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства!", "date": "2019.11.26", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/11/26/2723149/afp-zemetresenieto-v-albaniya-mazh-zagina-sled-kato-skochi-ot-prozoretsa.html", "text": "Мъж на около 50-годишна възраст загина, след като в състояние на паника е скочил от прозореца на сграда, съобщава  AFP . \r\n \r\nИнцидентът се е случил в Курбин, Северозападна Албания – един от районите, в който бе усетено земетресението с магнитуд от 6,4 по скалата на Рихтер. Информацията бе потвърдена от Министерството на отбраната в Тирана.  \r\nТрусът удари на около 34 километра северозападно от столицата Тирана, което провокира стотици хора да излязат по улиците от страх от ново земетресение.   \r\n \r\n Тереза Герова", "date": "2019.11.26", "title": "AFP: Земетресението в Албания: Мъж загина, след като скочи от прозореца"}
{"url": "http://www.focus-news.net/news/2019/11/26/2723162/predprieti-sa-vsichki-prevantivni-merki-sreshtu-obilniya-dazhd-v-plovdiv-zasega-nyama-signali-za-shteti.html", "text": "Предприети са всички превантивни мерки срещу обилния дъжд в Пловдив, засега няма сигнали за щети. Това съобщиха за  Радио „Фокус“ – Пловдив  от ОП „Чистота“. Непрекъснато се следи актуалната обстановка, свързана с продължилия повече от 24 часа обилен дъжд.  \r\n \r\nОще вчера извънредно са почистени дъждоприемните шахти на  Коматевският пътен възел, подлезът на ул. „Гладстон“, пътят под надлез „Скобелева майка“, „Асеновградско шосе“, бул. „Копривщица“ под Железния мост, подлезът на квартал „Прослав“, бул. „Александър Стамболийски“ и други невралгични места в града. До момента не са получавани сигнали за запушени шахти. Телефонът, на който гражданите могат да подават сигнали е 032/675 817. \r\n \r\nВ ОП „Градини и паркове“ също няма сигнали за паднали дървета, но екипите са в готовност  спешно да се отзоват навсякъде, където се наложи, увери изпълняващият длъжността директор на общинското предприятие инж. Георги Николаев. \r\n \r\nНяма проблеми и със светофарните уредби в града, засега всички работят, аварийни екипи следят обстановката, каза директорът на ОП „Организация и контрол на транспорта“ инж. Пламен Вълков. В Центъра за управление на трафика движението в града се наблюдава и от служители на „Пътна полиция“, които своевременно изпращат мобилни екипи за регулиране на местата с автомобилни задръствания. Поради дъждовната сутрин трафикът е много интензивен. \r\n \r\nОчаква се около обяд дъждът да спре, но всички общински институции са готови  за реагират и при утежняване на ситуацията. \r\nТони МИХАЙЛОВ", "date": "2019.11.26", "title": "Предприети са всички превантивни мерки срещу обилния дъжд в Пловдив, засега няма сигнали за щети"}
{"url": "http://www.focus-news.net/news/2019/11/26/2723163/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към  Българския червен  кръст . По билата духа умерен вятър. Сутрешните температури са до -2 градуса. Лифтовите съоръжения не работят. Няма регистрирани инциденти. \r\n \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.11.26", "title": "ПСС: Лоши са условията за туризъм в планините"}
{"url": "http://www.focus-news.net/news/2019/11/26/2723164/mokra-i-hlazgava-e-patnata-nastilka-v-prohoda-shipka-v-rayona-vali-dazhd.html", "text": "Мокра и хлъзгава е пътната настилка в прохода Шипка. В района вали слаб дъжд. Времето в по-голямата част от областта е облачно, с валежи. Видимостта е нормална. Трафикът в началото на работния ден е натоварен. Пропаднал участък затруднява движението по пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца, съобщиха за  Радио „Фокус“ – Велико Търново  от Областно пътно управление.  \r\nНови въведени ограничения няма. За изминалото денонощие не са регистрирани и тежки инциденти.  \r\n \r\nОграничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до началото на следващата година. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец.   \r\n \r\nВ едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\n \r\n \r\nЛуиза ТРАНЧЕВА", "date": "2019.11.26", "title": "Мокра и хлъзгава е пътната настилка в прохода Шипка, в района вали дъжд"}
{"url": "http://www.focus-news.net/news/2019/11/26/2723154/albanian-daily-news-nad-70-dushi-sa-postradali-v-rezultat-na-zemetresenieto-v-albaniya.html", "text": "Силно земетресение с магнитуд от 6,4 по скалата на Рихтер удари Албания в ранните часове на деня, в резултат на което е загинал най-малко един човек, а повече от 70 са пострадали. Десетки домове и търговски обекти са претърпели сериозни материални щети, съобщава  Albanian Daily News . \r\n \r\nВ град Дуръс е рухнала цяла сграда, в резултат на което са ранени „мнозина“. В града вече са в ход спасителните операции за издирване на оцелели под развалините. Пожарникари и военнослужещи са разпределени да оказват помощ на бедстващите по домовете.  \r\n \r\nЗасега местните медии съобщават за възрастна жена, загубила живота си в хода на земетресението. Малкият й племенник е спасен от пожарникарите. Разпространена бе и информация за мъж, загинал, след като е скочил от прозорец на сграда в пристъп на паника.  \r\n \r\nПредполага се, че десетките хора остават под руините на рухналата сграда в Дуръс. Официални подробности се очакват скоро. \r\n \r\n Тереза Герова", "date": "2019.11.26", "title": "Albanian Daily News: Над 70 души са пострадали в резултат на земетресението в Албания"}
{"url": "http://www.focus-news.net/news/2019/11/26/2723166/akatist-na-sv-bogoroditsa-vsetsaritsa-shte-bade-otsluzhen-v-sofiyskiya-hram-vazdvizhenie-na-chestniya-i-zhivotvoryasht-krast-gospoden.html", "text": "Вечерня с Акатист на  св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”, кв. \"Лозенец\", предаде репортер на  Агенция \"Фокус\" . Това ще стане пред копието на чудотворната икона св. Богородица Всецарица от Ватопедския манастир на Света Гора, Атон, която притежава храма. Вечерното богослужение е с начален час 17.00 часа \r\nНикола ПЕТКОВ", "date": "2019.11.26", "title": "Акатист на св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”"}
{"url": "http://www.focus-news.net/news/2019/11/26/2723161/pregled-na-osnovnite-temi-vav-velikotarnovskiya-pechat.html", "text": "„С над 1 милион лева изграждат надлеза над улица „Магистрална“ е заглавие от първа страница на областния всекидневник  „Янтра ДНЕС” .  Над 1 млн. лв. ще струва изграждането на пешеходния надлез над улица „Магистрална“ във Велико Търново. Сумата е без ДДС, а кметството вече обяви обществената поръчка  за инженеринг – проектиране, строителство и авторски надзор … Кога ще започне реализацията на проекта и повече за дейностите по нея, прочетете на страниците на изданието. \r\n \r\n„Община В. Търново с поредни отличия в социалната сфера“, пише още вестникът.  Община В. Търново беше отличена в три категории по време на церемонията за връчване на отличителния знак „Аз гарантирам щастливо детство“ на Държавната агенция за закрила на детето. Призивът се връчва за втора поредна година като признание и уважение към труда на доставчиците на социални услуги … Какви други призове получи местната администрация и за какво бяха дадени те, научете от вестника.  \r\n \r\n„Потрошиха кола пред заведение“ е новина от криминалната хроника.  \r\nСтраница пета ни разказва за празник, който подготвя търновският театър за 100-годишнината от създаването на Кисимовата трупа . „Етър – 64“ разбива с 26:21 като гост в Шумен, излезе на втора позиция“ е новина от спортните страници.  \r\n \r\n„Момче от дом за сираци не проклина съдбата си и дори мечтае да стане пилот“  е заглавие от другия областен ежедневник  „Борба“ .  Да израснеш без родители, е най-тежкото и незаслужено изпитание в живота на човек, лишен от семейство. В пълна сила това важи и за 21-годишния Иван Йорданов, който прекарал детството и юношеството си в институции. Изцяло в разрез с мрачната статистика, че всеки втори сирак след напускане на дома остава без препитание и добро образование, е историята на младия мъж … Повече за неговите амбиции прочетете на първа страница на вестника.  \r\n \r\n„Мотористи от Стражица организират акция в подкрепа на детските градини в града“ е друга новина от днес. За пета поредна година „Мото клуб Стражица“ инициира благотворителната кампания „Коледна магия“ в помощ на детските градини в града. Членовете на организацията изработиха дарителници, които вече са поставени в повечето търговски и обществени сгради в Стражица …  Как можете и Вие да подкрепите каузата им, прочетете във вестника.  \r\nВ днешното издание има материал и за 12 деца от областта, които влязоха в алманаха „Успелите деца на България“ на фондация „Бербатов“.   \r\n„Хванаха двама със 115 кг крадена царевица“ е новина от криминалната хроника. „Болярчета“ спечелиха седмото издание на Зимния турнир по футбол при родените през 2010 година“ е заглавие от спортните страници.", "date": "2019.11.26", "title": "Преглед на основните теми във великотърновския печат"}
{"url": "http://www.focus-news.net/news/2019/11/26/2723158/delo-za-iznasilvane-shte-bade-gledano-v-rayonen-sad-smolyan.html", "text": "Дело за изнасилване ще бъде гледано в Районен съд – Смолян от 9.30 часа, съобщиха от  Съда . Обвиняемите по делото са двама души.  \r\n \r\nРайонна прокуратура – Смолян обвинява Б. М. А. В това, че за времето от 00,30 часа до 05,00 часа на 17 ноември 2017 год. в сградата на конна база в съучастие като съизвършител с Г. М. К се е съвкупил с лице от женски пол Д. И. Г., като я принудил към това със сила и деянието е извършено от две лица – престъпление чл.152, ал.3, т.1 във вр. с ал.1, т.2 от НК. Обвиняем е и Г. М. К., в това, че за времето от 00,30 часа до 05,00 часа на 17.11.2017 год. в сградата на конна база, в съучастие като съизвършител с Б. М. А. се съвкупил със същото лице от женски пол, като я принудил към това със сила и деянието е извършено от две лица – престъпление чл.152, ал.3, т.1 във вр. с ал.1, т.2 от НК.", "date": "2019.11.26", "title": "Дело за изнасилване ще бъде гледано в Районен съд – Смолян"}
{"url": "http://www.focus-news.net/news/2019/11/26/2723168/pravoslavnata-tsarkvata-pochita-pametta-na-sv-stiliyan-paflagoniyski.html", "text": "Православната църквата почита паметта на Св. Стилиян Пафлагонийски, наречен още Детепазител, защото се възприема като закрилник на бебетата и малките деца. \r\n \r\nСпоред неговите жития, Св. Стилиян е родом от Пафлагония (Мала Азия). Живял е в края на IV и началото на V век. Бил е чудотворен лечител на децата, заради което има прозвището „Детепазител\". На иконите най-често се изобразява как с дясната си ръка извършва \"благославящ\" жест, държи патерица, сочи дете или държи в лявата си ръка пеленаче. Почита се особено много като покровител на кърмачетата. \r\n \r\nСпоред народните поверия през целия ден не се работи нищо вкъщи, за да не боледуват децата. Жените месят и раздават питки и варена царевица за здраве на децата. \r\n \r\n На този ден имен ден празнуват всички, които носят името  Стилиян - означава - стълб, Стилияна, Щилиян /Щилиян - разновидност на Стилиян/, Щилияна, Щерян, Щеряна.", "date": "2019.11.26", "title": "Православната църквата почита паметта на Св. Стилиян Пафлагонийски"}
{"url": "http://www.focus-news.net/news/2019/11/26/2723169/intenziven-na-izhod-za-tovarnite-avtomobili-e-trafikat-na-gkpp-kulata.html", "text": "Интензивен на изход за товарните автомобили е трафикът на ГКПП „Кулата“. Това съобщиха за  Радио „Фокус“ - Пирин  от Главна дирекция „Гранична полиция“.  \r\n \r\nПоради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.  \r\n \r\nНа ГКПП „Илинден“ трафикът се извършва без проблеми. Нормална е и обстановката на пунктовете „Златарево“ и „Станке Лисичково“.  \r\nЛивия НИНОВА", "date": "2019.11.26", "title": "Интензивен на изход за товарните автомобили е трафикът на ГКПП „Кулата“"}
{"url": "http://www.focus-news.net/news/2019/11/26/2723171/mokri-i-hlazgavi-sa-patnite-nastilki-v-blagoevgrad-i-regiona.html", "text": "Мокри и хлъзгави са пътните настилки в Благоевград и региона. Това съобщиха за  Радио „Фокус“ – Пирин  от Областно пътно управление – Благоевград.  \r\n \r\nТрафикът по основните пътни направления автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През изминалата нощ няма данни за възникнали тежки пътни инциденти.  \r\n \r\nПовишена опасност от падащи камъни има в Кресненското дефиле, също и в района на проходите Предел и Папаз Чаир.  \r\n \r\nВ област Благоевград е въведено само едно ограничения за движението. То е наложено по пътя автомагистрала „Струма“ – Лозеница от км 0+000 до км 10+754 поради извършвана рехабилитация на пътното тяло.  \r\n \r\nДо 31 декември преминаването е ограничено за всички моторни превозни средства и се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно.  \r\nЛивия НИНОВА", "date": "2019.11.26", "title": "Мокри и хлъзгави са пътните настилки в Благоевград и региона"}
{"url": "http://www.focus-news.net/news/2019/11/26/2723156/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП – „Гюешево” е с нормална интензивност, пътните настилки са мокри. Това съобщи за  Радио „Фокус” – Кюстендил  дежурният на българо-македонския пункт.  \r\n \r\nПотокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.26", "title": "Трафикът на ГКПП – „Гюешево” е с нормална интензивност"}
{"url": "http://www.focus-news.net/news/2019/11/26/2723172/18-sotsialni-zavedeniya-i-tsentrove-uchastvat-v-kampaniyata-podari-ot-sartse.html", "text": "18 социални заведения и центрове участват в кампанията \"Подари от сърце\". Това съобщиха от  Община Бургас . \r\n \r\nС най-желаният подарък  можете и тази година да зарадвате дете или възрастен човек в неравностойно положение чрез кампанията на Община Бургас \"Подари от сърце\". Второто издание на инициативата стартира  от днес. \r\n \r\nВсеки благодетел може сам да избере на кого да купи подарък и да му напише кратко послание или пожелание.Списъците с информация кой  за какъв подарък си мечтае от всички 18 социални заведения и центрове , които  участват в инициативата,  са публикувани под новината.За тези, които вече са осигурени подаръци от благодетели, срещу името им ще има отбелязано сърчице. Списъкът ще се актуализира в реално време. Желаещите да се включат ще могат предварително да отбележат на кого искат да купят подарък, за да се избегне дублиране на подаръци, като се обадят на тел. 056/825772 или на ел.поща info@gotoburgas.bg \r\n \r\nОпакованите и поименно надписани подаръци ще трябва да се оставят в Туристическия информационен център на \"Александровска\" срещу Часовника. \r\nВ кампанията ще бъдат включени всички социални и дневни центрове в града, в които са настанени или се посещават деца, младежи и възрастни.Инициативата е вдъхновена от кампанията Операция \"Плюшено мече\" - https://plushenomeche.org, като администрацията стартира и своята инициатива, която включва деца, младежи и възрастни от всички защитени жилища и социални домове на територията на Бургас. \r\n \r\n Крайният срок за участие в  инициативата е 10 декември /вторник/.", "date": "2019.11.26", "title": "18 социални заведения и центрове участват в кампанията \"Подари от сърце\""}
{"url": "http://www.focus-news.net/news/2019/11/26/2723173/kampaniya-za-konsultirane-na-pushachi-shte-se-provede-sred-gimnazistite-v-dupnitsa.html", "text": "Кампания за консултиране на пушачи ще се проведе сред гимназистите в Дупница. Това съобщиха за  Радио „Фокус” – Кюстендил  от здравната инспекция. Инициативата ще се състои в Професионална гимназия „Христо Ботев” – Дупница, където ще се проведе кампания за консултиране на пушачи – ученици и училищен персонал, чрез измерване съдържанието на въглероден оксид в белите дробове.  \r\n \r\nЩе бъдат раздадени и информационни материали. Предвидени са обучение на ученици от 10 и 11 клас за вредата от тютюнопушенето, презентация и демонстрация с куклата Сю. Кампанията е по повод Международния ден без тютюнопушене.  \r\nВенцеслав ИЛЧЕВ", "date": "2019.11.26", "title": "Кампания за консултиране на пушачи ще се проведе сред гимназистите в Дупница"}
{"url": "http://www.focus-news.net/news/2019/11/26/2723174/der-mannheimer-morgen-v-germaniya-obmislyat-nakazanie-za-izgaryane-na-natsionalni-flagove-na-drugi-darzhavi.html", "text": "Министърът на правосъдието на ФРГ Кристин Ламбрехт (ГСДП) възнамерява да предложи въвеждане на наказание за изгаряне на националните флагове на други държави. Съответното тя обяви в интервю за регионалния вестник   Der Mannheimer Morgen . \r\n \r\nМинистърът припомни, че все по-често по време на демонстрации в Германия се срещат случаи на оскверняване на знамена, по-специално на Израел или Турция. „По този начин те дълбоко обиждат чувствата на гражданите на определена държава“, отбеляза Ламбрехт. Германският социалдемократ подчерта, че преди края на годината ще представи законопроект, в който изгарянето на държавни символи ще се счита за престъпно деяние. Предвидените наказания в него са налагане на глоба и лишаване от свобода за срок от две години.  \r\n \r\nКъм настоящия момент в Германия е наказуема само злоупотребата със знамена, които са издигнати върху сгради на официални институции, например посолства, припомнят от редакцията. \r\n \r\n Тереза Герова", "date": "2019.11.26", "title": "Der Mannheimer Morgen: В Германия обмислят наказание за изгаряне на национални флагове на други държави"}
{"url": "http://www.focus-news.net/news/2019/11/26/2723178/45-godishen-mazh-ot-kyustendil-se-e-samoprostrelyal.html", "text": "45-годишен мъж от Кюстендил се е самопрострелял, транспортиран е за лечение в столична болница, съобщиха от  пресцентъра на Областна дирекция на МВР – Кюстендил . Снощи в Кюстендил 45-годишен мъж се е самопрострелял в областта на слепоочието в дома си.  \r\n \r\nСъобщил пред полицаите, че го е направил с пистолет, който е наследство от дядо му. Мъжът е закаран за лечение в столична болница. При последвалия оглед в дома му са открити и иззети два пистолета, кутия със 75 патрона, метален проектил и метална гилза. По случая е започнато досъдебно производство в Районно управление - Кюстендил, уведомен е дежурен прокурор.", "date": "2019.11.26", "title": "45-годишен мъж от Кюстендил се е самопрострелял"}
{"url": "http://www.focus-news.net/news/2019/11/26/2723176/aktyorite-ot-divi-i-shtastlivi-pristigat-dnes-v-burgas-za-sreshta-s-fenovete.html", "text": "Актьорите от \"Диви и щастливи\" пристигат днес в Бургас за среща с феновете. Това съобщиха от  Община Бургас . \r\n \r\nАктьорите от най-новата романтична екшън комедия \"Диви и Щастливи\" пристигат в Бургас днес.  Яна Маринова, Луиза Григорова-Макариев и Александър Сано, заедно с режиьора на филма Мартин Макариев, ще се срещнат с феновете от 18:00 часа пред Cinema City в Mall Galleria Бургас. Звездите ще раздават автографи и селфита, а нетърпеливите зрители ще могат да гледат първи дългоочакваната многомилионна продукция \"Диви и Щастливи\" от 19:00 часа. Билетите са на изчерпване: http://bit.ly/2DccUoEВ романтичната екшън комедия, която тръгва по всички български кина от 29 ноември, участват още  международно признатите звезди Базил Айденбенц, и Бен Крос, от българска страна са Дария Симеонова, Калин Врачански, Явор Бахаров, Койна Русева и много други родни звезди с пистолетни, но запомнящи се роли.  \r\n \r\nПостоянното преобличане, смяна на визии с различни перуки, наситените с адреналин екшън-сцени и модерен хумор са ключовите елементи в \"Диви и Щастливи\". Благодарение на зрителския интерес към филма, освен ексклузивните прожекции от турнето, кината пускат извънредни прожекции една седмица по-рано от 22ри ноември. Билети вече се продават, а местата свършват бързо. Историята, която режисьорът Мартин Макариев и операторът Андрей Андреев умело пресъздават в \"Диви и Щастливи\", се ражда на 8ми март. Тогава Яна Маринова кани сценаристът Борислав Захариев да напише сценарий за смелата и борбена жена, която има нужда от повече самочувствие, за да постигне мечтите си и да намери щастието си. Постепенно се ражда идеята за филм, който да не поучава, а просто да забавлява публиката. \"Зрителите в България имат нужда киното да им благодари за времето и парите, които отделят. Да им покаже качество и екшън, какъвто досега не е имало в родните филми. Щастливи сме, че успяхме да съберем екип от професионалисти, които са готови да дадат максимума, да не спят по цели нощи, за да се получи нивото на холивудска продукция.  \r\n \r\nВреме е да разчупим представите за киното, което се прави в България\" - казват продуцентите на филма Яна Маринова и Александър Сано. Същият екип от сценариста до режисьора и актьорите създаде \"Привличане\", който разби боксофиса през 2018 г. \"Диви и Щастливи\" е история и за истинското приятелство и жертвоготовността, за това, че винаги има избор, за любовта и себеуважението. Сцени от него показват най-красивите места във Варна, София, Велико Търново и Русе. Изпълнил е международните изисквания, за да се квалифицира като екшън - има каскади с мотори, бъгита, леки коли, камиони и хеликоптер. Заснет е динамично и с най-добрата техника. Всичко това е причина филмът да бъде забелязан от международен дистрибутор и да бъде продаден предварително за разпространение в чужбина.  \"Диви и щастливи\" благодари на NOVA телевизия за подкрепата, която е част от дългосрочната стратегия \"NOVA подкрепя българските филми\". Медийни партньори са още: БГ Радио, NRJ и City Radio&TV.", "date": "2019.11.26", "title": "Актьорите от \"Диви и щастливи\" пристигат днес в Бургас за среща с феновете"}
{"url": "http://www.focus-news.net/news/2019/11/26/2723177/dodik-otgovori-na-izetbegovich-srabskiyat-narod-ima-volya-za-svoyata-republika.html", "text": "В отговор на изявлението на лидера на „Партия на демократическото действие“ (ПДД) Бакир Изетбегович, че нищо в Босна и Херцеговина не е сръбско освен името на Република Сръбска, сръбският член на Тристранното председателство Милорад Додик подчерта, че той не може да се „занася“, цитира думите му електронното издание на македонския вестник  „Слободен печат“ . \r\n \r\nДодик бе категоричен - сърбите в БиХ има Република Сръбска и нейните институции. „Сръбският народ има воля за собствената си република, която има граница с Хърватия и временна граница със Сърбия\", подчерта политикът пред репортери. \r\n \r\n„В Баня Лука институциите са под контрола на сръбския народ. Не искаме да изпращаме послание на бошняците, че не са добре дошли, но това е така“, увери Додик. \r\n \r\nТой заяви още, че разбира безсилието на босненските политици, защото във Федерация БиХ те имат власт само в един или два кантона, която споделят с представителите на хърватския народ. \r\n \r\n Тереза Герова", "date": "2019.11.26", "title": "Додик отговори на Изетбегович: Сръбският народ има воля за своята република"}
{"url": "http://www.focus-news.net/news/2019/11/26/2723167/zemetresenieto-v-albaniya-e-useteno-po-visokite-etazhi-na-sgradite-v-blagoevgrad.html", "text": "Земетресението в Албания е усетено по високите етажи на сградите в Благоевград, предаде репортер на  Радио „Фокус“ - Пирин .  \r\n \r\nСпоред постове в социалните мрежи трусът е усетен слабо. Няма данни за нанесени материални щети или пострадали хора.  \r\nЛивия НИНОВА", "date": "2019.11.26", "title": "Земетресението в Албания е усетено по високите етажи на сградите в Благоевград"}
{"url": "http://www.focus-news.net/news/2019/11/26/2723179/dvizhenieto-na-pat-i-4-ot-targovishte-do-paten-vazel-belokopitovo-shte-bade-spryano-za-edin-chas-na-27-noemvri.html", "text": "Движението на път I-4 от Търговище до пътен възел \"Белокопитово\" ще бъде спряно за един час на 27 ноември. Това съобщиха от пресцентъра на  Агенция \"Пътна инфраструктура\" . \r\n \r\nНа 27 ноември от 16.00 до 17.00 часа ще бъде ограничено движението по път I-4 София – Варна в участъка от град Търговище при 228-ми км  до пътен възел „Белокопитово“, при 258-ми км. Спирането на трафика е за извършването на взривни работи, свързани с изграждането на участъка от АМ „Хемус“ между Буховци и Белокопитово. \r\n \r\nПревозните средства ще бъдат пренасочени при 228-ми км на път I-4 по път II-49 Търговище – Разград до кръговото кръстовище при с. Трапище и по път II-51 Трапище – Лозница – Мировец, до кръстовището с път I-2 Разград – Шумен в посока п. в. „Белокопитово“ и обратно. \r\n \r\nНеобходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“.", "date": "2019.11.26", "title": "Движението на път I-4 от Търговище до пътен възел \"Белокопитово\" ще бъде спряно за един час на 27 ноември"}
{"url": "http://www.focus-news.net/news/2019/11/26/2723180/baseynova-direktsiya-varna-izvarshi-proverki-na-plazhove-za-nereglamentirano-izzemvane-na-pyasak-ot-moreto.html", "text": "Басейнова дирекция Варна извърши проверки на плажове за нерегламентирано изземване на пясък от морето. Това съобщиха за  Радио „Фокус“ – Варна   от Басейнова дирекция „Черноморски район“.  Оттам допълниха, че изградени пясъчни диги има във Варна на плаж „Рапонги“,  в к.к. „Свети Константин и Елена“ плажове: „Астор Гардън“, „Азалия, „Слънчев ден“ и „Кабакум – Центален“, както и в к.к. „Златни пясъци“– по цялото протежение на плажната ивица. Сравнително малки диги са изградени на плаж  „Краево – Централен“.  \r\n \r\nНа територията на община Каварна, са проверени: „Каварна централен“ и „Икантълъка“. При всички проверките не е констатирана дейност във водния обект и нарушаване на Закона за водите. \r\nДесислава ВАСИЛЕВА", "date": "2019.11.26", "title": "Басейнова дирекция Варна извърши проверки на плажове за нерегламентирано изземване на пясък от морето"}
{"url": "http://www.focus-news.net/news/2019/11/26/2723170/afp-albanskite-vlasti-potvardiha-za-chetirima-zaginali-i-nad-150-raneni-pri-zemetresenieto.html", "text": "Четирима души са загинали, а над 150 други са ранени в резултат на разрушителното земетресение от 6,4 по скалата на Рихтер, което разлюля Албания в ранните сутрешни часове на деня, предава  AFP , като се позовава на информация от местните власти и медии. \r\n \r\nТелата на мъж и жена са извадени от развалините в Туман, северно от столицата Тирана. Четвърто тяло е намерено в крайбрежния град Дуръс. Най-малко 150 души с наранявания са настанени в болници в Тирана и Дуръс, заяви здравният министър Огерта Манастерлиу. \r\n \r\nПо-рано се съобщаваше за най-малко двама загинали – възрастна жена и мъж на около 50-годишна възраст, скочил от прозорец на сграда в пристъп на паника.  \r\n \r\nВ град Дуръс е рухнала цяла сграда, в резултат на което са ранени „мнозина“. Предполага се, че десетките хора остават под руините й. В града вече са в ход спасителните операции за издирване на оцелели под развалините. Пожарникари и военнослужещи са разпределени да оказват помощ на бедстващите по домовете.  \r\n \r\n Тереза Герова", "date": "2019.11.26", "title": "AFP: Албанските власти потвърдиха за четирима загинали и над 150 ранени при земетресението"}
{"url": "http://www.focus-news.net/news/2019/11/26/2723184/obshtinskiyat-savet-na-dobrich-odobri-spisak-na-sadebni-zasedateli-kam-sadebniya-rayon-na-rayonen-sad-dobrich.html", "text": "Общинският съвет (ОбС) на Добрич одобри Списък на съдебни заседатели към съдебния район на Районен съд – Добрич за мандат 2020 – 2023 г., предаде кореспондентът на  Радио „Фокус” – Варна .  Списъкът съдържа 26 имена. Те са публикувани на интернет страницата на Община град Добрич в рубриката „Общински съвет“. За представител на ОбС – Добрич в Областния съвет за развитие на област Добрич след гласуване на две предложения бе прието това за Мая Димитрова, която е и председател на ОбС в добруджанския град. \r\nЖулиета НИКОЛОВА", "date": "2019.11.26", "title": "Общинският съвет на Добрич одобри Списък на съдебни заседатели към съдебния район на Районен съд – Добрич"}
{"url": "http://www.focus-news.net/news/2019/11/26/2723185/", "text": "Основна тема днес, предвид влошената метеорологична обстановка, ще е готовността на Община Свищов за зимата. Наш събеседник в минутите на предаването  „Добре дошли в Свищов“  на  Радио „Фокус“ – Велико Търново  ще е зам.-кметът Бедри Алиев. Него ще попитаме дали зимата ще изненада свищовлии. \r\n \r\nИ още през миналата седмица Община Свищов се включи в Националната среща на експерти по социални дейности и здравеопазване от общините в България. За това как премина форума, какви въпроси бяха обсъдени и какво предстои пред социалните услуги у нас ще говорим с Теменужка Тодорова, директор на Дневния център за деца с увреждания в Свищов. \r\n \r\nДнес ще Ви разкажем и за това как премина 55-годишнината на Средно училище „Николай Катранов“ в Свищов. \r\n \r\nВодещ на предаването е Луиза Транчева. Телефонът за връзка със студиото е 0885 303 375.", "date": "2019.11.26", "title": "Акценти в предаването \"Добре дошли в Свищов\" на Радио \"Фокус\" - Велико Търново"}
{"url": "http://www.focus-news.net/news/2019/11/26/2723182/ministar-predsedatelyat-boyko-borisov-izprati-saboleznovatelna-telegrama-do-premiera-na-albaniya-edi-rama.html", "text": "Министър-председателят Бойко Борисов изпрати съболезнователна телеграма до премиера на Албания Еди Рама по повод силното земетресение в Албания, при което хора загубиха живота си, а други бяха ранени. Това съобщиха от  правителствената информационна служба . \r\n \r\n„От името на целия български народ и от свое име изказвам най-искрени съболезнования и съчувствия към Вас и към роднините и близките на пострадалите“, отбелязва премиерът Борисов в съболезнователната телеграма до Еди Рама.  \r\n \r\n„Споделяме болката на албанския народ, изразяваме надежда за скорошно оздравяване на пострадалите и бързо възстановяване на сериозните материални щети. В този труден момент имаме готовност отново да окажем необходимата подкрепа на приятелска Албания“, пише още Борисов до своя колега.", "date": "2019.11.26", "title": "Министър-председателят Бойко Борисов изпрати съболезнователна телеграма до премиера на Албания Еди Рама"}
{"url": "http://www.focus-news.net/news/2019/11/26/2723187/arkadi-sharkov-zdraven-ikonomist-izpisvaneto-na-po-evtini-no-sashto-tolkova-efektivni-analozi-bi-spestilo-pari-na-darzhavata-i-uvelichilo-dostapa-do-lechenie-na-patsienti.html", "text": "Изписването на по-евтини, но също толкова ефективни аналози на лекарства би спестило пари на държавата и увеличило достъпа до лечение на пациенти. Това каза здравният икономист Аркади Шарков в интервю за  Агенция „Фокус“  във връзка с представения  доклад-анализ на тема „Достъп до здраве“, посветен на достъпа до лекарства в България. Той посочи, че след анализ на лекарствените групи за онкологични, ендокринологични, автоимунни и дерматологични заболявания в периода 2015-2018 г., е станало ясно, че ако за лечение са били използвани по-евтините им аналози, е било възможно да се създадат икономии около 44 милиона лева за сметка на увеличаване на достъпа до лечение на 126 000 пациенти.  \r\n \r\n„Ако лекарят предписва терапия, която е разходоефективна, на своя пациент и съответно спестява пари на бюджета и създава достъп на повече пациенти до даден тип лечение, той следва да бъде стимулиран финансово, като процент от сумата, която е спестил, да му се възвърне в края на годината така, че той да бъде награден за това, че се грижи както за пациентите, така и за благото на публичния фонд, от който си получава заплатата. Така че това също ще бъде вкарано като становище и предложено като законово изменение за навлизането и по-лесната употреба на биоподобни медикаменти“, допълни Шарков. \r\n \r\nТеодора ПАВЛОВА \r\n \r\n Пълния текст на интервюто четете по-късно в „Мнение“", "date": "2019.11.26", "title": "Аркади Шарков, здравен икономист: Изписването на по-евтини, но също толкова ефективни аналози би спестило пари на държавата и увеличило достъпа до лечение на пациенти"}
{"url": "http://www.focus-news.net/news/2019/11/26/2723175/v-zapadnite-chasti-na-balgariya-mnogo-slabo-e-useteno-zemetresenieto-s-magnitud-64-v-albaniya.html", "text": "В западните части на България много слабо е усетено земетресението с магнитуд 6,4 в Албания. Това съобщиха за  Агенция „Фокус“  от  Национален институт по геофизика, геодезия и география (НИГГГ) .  \r\n \r\nТрусът е усетен по високите етажи на жилищни блокове в София, Благоевград, Кюстендил, Перни и Пловдив от будни хора. Няма данни за пострадали хора и материални щети.  \r\n \r\nВиолета СИМЕОНОВА", "date": "2019.11.26", "title": "В западните части на България много слабо е усетено земетресението с  магнитуд 6,4 в Албания"}
{"url": "http://www.focus-news.net/news/2019/11/26/2723165/sluzhiteli-ot-balgarskoto-posolstvo-v-tirana-prozvanyavat-balgarite-v-albaniya-sled-silnoto-zemetresenie-koeto-raztarsi-stranata.html", "text": "Служителите на българското посолство в Тирана прозвъняват българите в Албания след силното земетресение, което разтърси страната тази сутрин. Засега няма данни за пострадали български граждани, в мисията ни не са постъпвали сигнали за бедстващи наши сънародници. Това съобщиха от  Министерство на външните работи . \r\n \r\nНяма пострадали и сред служителите на посолството ни и техните семейства. Сградата на мисията ни е напукана вследствие на труса. \r\n \r\nПо линия на координационния консулски механизъм на Европейския съюз няма данни за пострадали граждани на ЕС при земетресението. Учебните занятия в Албания са отменени със заповед на образователния министър.  \r\n \r\nВ Дуръс и околностите, където са най-големи пораженията, няма ток и телефонна връзка.  В Тирана електричеството е възстановено. Към момента няма достоверни данни за жертви и пострадали сред местното население. \r\n \r\nПри необходимост българските граждани могат да се свържат с посолството ни в Тирана на телефони +355 4 22 33 155 и +355 4 22 32 906.", "date": "2019.11.26", "title": "Служители от българското посолство в Тирана прозвъняват българите в Албания след силното земетресение, което разтърси страната"}
{"url": "http://www.focus-news.net/news/2019/11/26/2723190/vazstanoveno-e-dvizhenieto-po-pat-iii-842-belovo-golemo-belovo-pri-km-24.html", "text": "Възстановено е движението по път III-842 Белово – Големо Белово при км 24. Това съобщиха от пресцентъра на  Агенция \"Пътна инфраструктура\" .", "date": "2019.11.26", "title": "Възстановено е движението по път III-842 Белово – Големо Белово при км 24"}
{"url": "http://www.focus-news.net/news/2019/11/26/2723189/prezidentat-rumen-radev-shte-napravi-izyavlenie-po-povod-povtorniya-izbor-na-nov-glaven-prokuror-ot-vss.html", "text": "Президентът Румен Радев ще направи изявление по повод повторния избор на нов главен прокурор от ВСС в 12.05 часа на \"Дондуков\" № 2, съобщиха от  прессекретариата на държавния глава .  \r\n \r\nПреди това от 11.15 часа държавният глава ще проведе среща в президентската институция с Иван Гешев, повторно избран за нов главен прокурор от Висшия съдебен съвет.", "date": "2019.11.26", "title": "Президентът Румен Радев ще направи изявление по повод повторния избор на нов главен прокурор от ВСС"}
{"url": "http://www.focus-news.net/news/2019/11/26/2723186/intenziven-e-trafikat-vav-varna-kam-tozi-chas-patnite-nastilki-sa-mokri-i-hlazgavi.html", "text": "Интензивен е трафикът към този час по основните пътни артерии във Варна, предаде репортер на  Радио „Фокус“ – Варна .Дъжд вали към този час в морската столица, пътните настилки са мокри и хлъзгави. Задръствания се образуват на околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“. Натоварено е движението и в района на кръстовището на булевардите „Христо Смирненски“ и „Цар Освободител“, както в посока към центъра на града, така и към кварталите. Натоварено е движението по Аспаруховия мост.  \r\nДесислава ВАСИЛЕВА", "date": "2019.11.26", "title": "Интензивен е трафикът във Варна към този час, пътните настилки са мокри и хлъзгави"}
{"url": "http://www.focus-news.net/news/2019/11/26/2723193/politsiyata-v-belogradchik-e-izzela-nezakonno-pritezhavano-orazhie-i-boepripasi-ot-34-godishen-mazh-v-imota-mu-v-s-cherno-pole.html", "text": "Незаконно притежавано оръжие и боеприпаси иззели вчера служители на РУ-Белоградчик. Двама жители на Черно поле са задържани в полицейския арест за срок до 24 часа. Това съобщиха от пресцентъра на  ОДМВР - Видин .  \r\n \r\nВ хода на извършено претърсване в имот, обитаван от 34-годишен разследващите открили едноцевна пушка, 14 патрона от различен калибър и патрондаш с три боеприпаса кал.12. На друг адрес в селото, в имот ползван от 26-годишен, полицаите намерили и иззели едноцевна пушка и 12 ловни патрона. Работата по случаите продължава, образувани са две досъдебни производства по чл.339, ал.1 от Наказателния кодекс.", "date": "2019.11.26", "title": "Полицията в Белоградчик е иззела незаконно притежавано оръжие и боеприпаси от 34-годишен мъж в имота му в с. Черно поле"}
{"url": "http://www.focus-news.net/news/2019/11/26/2723181/prof-atanas-tasev-energien-ekspert-ne-se-opravdaha-opaseniyata-che-poseshtenieto-na-borisov-v-sasht-shte-spre-proektite-za-hab-balkan-i-aets-belene.html", "text": "Не се оправдаха опасенията, че посещението на Борисов в САЩ ще спре проектите за газовия хъб „Балкан“ и АЕЦ „Белене“, България може спокойно да продължи реализацията им. Това каза за сутрешния блок  „Добро утро, България“  на  Радио „Фокус“  проф. Атанас Тасев, енергиен експерт.  \r\n \r\nКогато на входа на системата се сблъскат различни доставчици, крайният потребител ще печели от това, обясни той, като уточни, че цените ще бъдат по-ниски, отколкото при един доставчик, както е сега от руската страна. Той уточни, че е сериозен американският интерес и към проекта АЕЦ „Белене“.  \r\n \r\n„Известно е, че след идването Доналд Тръмп като държавен глава на САЩ, всяка инвестиция над 100 млн. долара извън границата на страната става само с разрешението на Държавния департамент. Следователно в момента вече имаме това разрешение, което прави проекта реализуем като международен проект. В крайна сметка се очертават трима играчи – „Росатом“ понеже е собственик на основното оборудване ядрената част, „Дженерал Електрик“ – електрогенериращата част и „Фраматом“, които ще бъдат доставчици на системите за управление. Става един интернационален проект, в който имат съществено участие и САЩ като ко-инвеститори без да имат акционерно участие“, обясни проф. Атанас Тасев.  \r\n \r\nТой каза още, че тези проекти имат сериозен геостратегически контекст. Тяхното стартиране и прекратяване винаги зависи от това как ще се договорят големите. В момента ситуацията за България е благоприятна, добави енергийният експерт.  \r\nЕлеонора ЧОЛАКОВА", "date": "2019.11.26", "title": "Проф. Атанас Тасев, енергиен експерт: Не се оправдаха опасенията, че посещението на Борисов в САЩ ще спре проектите за хъб „Балкан“ и АЕЦ „Белене“"}
{"url": "http://www.focus-news.net/news/2019/11/26/2723188/dita-albaniya-zemetresenieto-v-albaniya-edi-rama-pristigna-v-duras.html", "text": "Министър-председателят на Албания Еди Рама пристигна в пристанищния град Дуръс – един от най-силно засегнатите след земетресението с магнитуд от 6,4 по скалата на Рихтер, което удари страната в ранните часове на деня, съобщава електронното издание на тиранския вестник  Dita . \r\n \r\n„Това е драматичен момент, трябва да запазим спокойствие, да бъдем рамо до рамо и да се справим със ситуацията заедно. Ще направим всичко възможно да преодолеем тази ситуация с нашите големи приятели. Смелост! Търпение! Солидарност“, написа Рама в социалната мрежа „Фейсбук“, като същевременно увери, че „цялата страна е на крака“. \r\n \r\n„Силното земетресение има сериозни последици и за съжаление има и жертви. Всички държавни структури функционират от първите моменти след земетресението. Интензивна работа се извършва на няколко критични места в Дуръс и Туман, за да се спаси всеки възможен живот“, увери Рама, който пристигна Дуръс в ранните часове на деня. \r\n \r\nСпоред албанския сеизмологичен институт са регистрирани повече от 100 вторични труса в рамките на четиричасов период след първото земетресение от 6,4 по скалата на Рихтер. \r\n \r\n Тереза Герова", "date": "2019.11.26", "title": "Dita (Албания): Земетресението в Албания: Еди Рама пристигна в Дуръс"}
{"url": "http://www.focus-news.net/news/2019/11/26/2723183/prozhektsiya-na-film-posveten-na-100-godishninata-ot-nyoyskiya-dogovor-shte-se-sastoi-v-burgas.html", "text": "Прожекция на 60-минутния документално-игрален филм \"Сага за попилените възможности\" ще се състои от 18.00 часа, във Военен клуб - Бургас. Филмът е посветен на 100-годишнината от Ньойския договор. Това съобщиха от пресцентъра на  Община Бургас . Входът е свободен.  \r\n \r\nЗа събитието в Бургас ще пристигне един от авторите на филма - сценаристът проф. дин Иван Илчев (български историк и дългогодишен ректор на Софийския университет \"Св. Климент Охридски\", 2007-2015 г.).  \r\n \r\nОт 17.30 часа при паметника на загиналите герои във войните за национално обединение, ще бъдат поднесени венци и цветя.  \r\n \r\nНа 27 ноември през 1919 г. в парижкото предградие Ньойѝ е подписан договор-диктат, с който страните-победителки в Първата световна война извършват чудовищна несправедливост спрямо България. От пределите на Родината са отнети изконни български земи, в които основното население по онова време е българско. Съседите заграбват цяла Добруджа, Западните покрайнини, Поморавието, цяла Македония - Вардарска и Егейска, Беломорието, Одринска Тракия, а на българската държава са наложени репарации и ограничения с тежки и непосилни финансови клаузи. От отделените земи през следващите 3 години в България пристигат над 100 хил. бежанци, а 600 хиляди българи остават отвъд граница.  \r\n \r\nОрганизатор на събитието е общинският съветник Георги Дракалиев.", "date": "2019.11.26", "title": "Прожекция на филм, посветен на 100-годишнината от Ньойския договор, ще се състои в Бургас"}
{"url": "http://www.focus-news.net/news/2019/11/26/2723196/zasazhdat-lirovo-darvo-v-pazardzhik-kato-chast-ot-kampaniyata-za-podkrepa-na-donorstvoto.html", "text": "Във връзка с кампания на Министерството на здравеопазването в подкрепа на донорството и трансплантацията, под мотото „Да! За живот!“, РЗИ Пазарджик, Община Пазарджик и БЧК Пазарджик, организират информационно събитие - засаждането на лирово дърво в памет на хората, след чиято смърт, благодарение на дарените органи са спасени човешки животи.  Това съобщиха от пресцентъра на  Здравната инспекция в Пазарджик . То ще се проведе от 10,30 ч. пред Община Пазарджик. Доброволци на БМЧК Пазарджик, ще раздават на желаещи граждани Донорска карта. \r\n \r\nКъм днешна дата близо 1 200 души се нуждаят от трансплантация. На фона на листата с чакащи пациенти, през тази година са извършени общо 32 трансплантации от трупен донор и 12 от жив донор. Ниският брой на донорите у нас не позволява на страната ни да стане пълноправен член на организацията Евротрансплант, което би позволило както да получаваме органи при остра нужда, така и български пациенти да бъдат трансплантирани в други държави. \r\n \r\nКато част от Националната кампания в подкрепа на донорството и трансплантацията „Да! За живот!“ пилотно са отпечатани 50 000 броя „Донорска карта“. Тази карта изразява съгласие за донорство единствено в случай на настъпила и безспорно медицински констатирана мозъчна смърт. За лекарите и институциите в България тя няма официална стойност и е единствено знак за близките каква е волята на човек приживе. В рамките на кампанията донорската карта ще бъде раздавана във всички 27 областни града на страната от доброволците на Българския червен кръст, които са партньор на МЗ в рамките на кампанията.", "date": "2019.11.26", "title": "Засаждат лирово дърво в Пазарджик като част от кампанията за подкрепа на донорството"}
{"url": "http://www.focus-news.net/news/2019/11/26/2723191/evrodeputatat-ilhan-kyuchyuk-vav-vsyaka-evropeyska-darzhava-tsinikat-simeonov-shteshe-da-e-v-istoriyata.html", "text": "Евродепутатът от ДПС/Обнови Европа Илхан Кючюк направи остро изказване от трибуната на Европейския парламент. Това съобщиха от  пресофиса  на евродепутата.  Повод за това бе изборът на крайния националист Валери Симеонов за заместник-председател на българския парламент. „И ако все още си задавате въпроса за кого говоря, то нека ви припомня“, каза в началото г-н Кючюк и продължи: „Това е лицето, което блъскаше възрастни жени на границата с Турция, дошли да гласуват или да видят роднините си. Мотивът му беше един единствен - те са етнически различни! Наричаше ромските майки, че раждат като кучки... Наричаше майките на деца с увреждания “кресливи жени” с “уж болни деца”!“. \r\n  \r\n„Във всяка друга европейска държава този циник отдавна щеше да бъде в историята на политиката. Но в България се награждава и овластява. Още по-тъжното е, че това става с подкрепата на българските партии членуващи в ЕНП и ПЕС“, продължи г-н Кючюк. Той съобщи, че ДПС имат въпроси и към Европейската комисия. „Госпожо Юрова, как Комисията ще осигури опазването на принципите на толерантност и човешко достойнство на европейските граждани закрепени в чл.2 от ДЕС? Ще задаваме такива въпроси и ще настояваме за нашите отговори!“, завърши евродепутатът от ДПС/Обнови Европа.", "date": "2019.11.26", "title": "Евродепутатът Илхан Кючюк: Във всяка европейска държава циникът Симеонов щеше да е в историята"}
{"url": "http://www.focus-news.net/news/2019/11/26/2723194/mvr-15-choveka-sa-raneni-pri-katastrofi-v-stranata-prez-izminaloto-denonoshtie.html", "text": "15 човека са ранени при катастрофи в страната през изминалото денонощие. Това съобщиха от пресцентъра на  МВР . В София са станали 3 тежки и 46 леки пътно-транспортни произшествия, ранените са трима. \r\n \r\nОт началото на месеца в страната са станали 469 катастрофи, при които са загинали 44 човека, ранените са 579.", "date": "2019.11.26", "title": "МВР: 15 човека са ранени при катастрофи в страната през изминалото денонощие"}
{"url": "http://www.focus-news.net/news/2019/11/26/2723199/padnali-sa-kamani-i-skalna-masa-po-patishtata-za-golyamo-belovo-i-velingrad.html", "text": "На територията на област Пазарджик през изминалото денонощие продължават валежите от дъжд, съобщи за  Радио \"Фокус\" - Пазарджик  говорителят на ОД на МВР Мирослав Стоянов. Той обясни, че в тази връзка съществува риск от активизиране на малки свлачища и падане на камъни и скална маса по пътищата в планинската част на региона. \r\n \r\n\"Към момента подобни случаи са регистрирани на пътя между Белово и село Голямо Белово, където на място са екипи на ОПУ-Пазарджик и фирмата, отговаряща за поддържането на пътя. Отстраняват се по-големи скални късове. Паднали камъни има и в района на пътя през дефилето Варвара-Велинград. Там също са предприети действия за почистването им. Няма инциденти с преминаващи хора, няма затворени пътни отсечки. \r\n \r\nВодачите да шофират с повишено внимание по всички пътища имайки предвид валежите, мократа настилка, намалената видимост, наличието на паднали камъни или пръст по пътните отсечки. Ако забележат паднали камъни или прът на пътната настилка нека незабавно да подадат сигнал на телефон 112\", допълни Стоянов. \r\n \r\nВаня НИКОЛОВА", "date": "2019.11.26", "title": "Паднали са камъни и скална маса по пътищата за Голямо Белово и Велинград"}
{"url": "http://www.focus-news.net/news/2019/11/26/2723198/rumen-petkov-kam-temenuzhka-petkova-vie-kakvo-shte-napravite-ako-na-20-oktomvri-2020-g-ne-e-gotov-interkonektorat-mezhdu-balgariya-i-gartsiya.html", "text": "Вие какво ще направите, ако на 20 октомври 2020 г. не е готов интерконекторът между България и Гърция? С този въпрос се обърна Румен Петков в ефира на бТВ към министъра на енергетиката Теменужка Петкова, съобщиха от пресцентъра на  АБВ .\"Теменужка Петкова, Вие обещахте, че на 01 януари 2020 г. ще въведете в експлоатация „Турски поток” през България. Не го направихте. Никой не се кани да носи отговорност за това, в това число и Вие. Сега обещавате на 20.10.2020 г. да бъде готов 183 км газопровод. Просто демонстрирах снимките, показващи прибрания и неработещ трактор, и цялата територия, на която няма жив човек. Възмездени ли са земеделските производители за продукцията? \r\nДа сме живи и здрави догодина на 20 октомври. Ако трасето е готово, публично ще се извиня и ще нарека себе си манипулатор и лъжец. Вие какво ще направите, ако не е готово. Не става дума за Вашата оставка. Нея ще я вземат едни припряни да грабят от енергетиката хора. Искам от Вас, да обещаете, че ще наречете лъжците с истинските им имена. Сред, които съм убеден, че вашето не е. \r\nЗа сведения на публиката: \r\n1. Първа копка 22 май 2019 година, с много камери. \r\n2. Подписване на договор за строителство 5 месеца по-късно. \r\n3. Моля Държавната агенция за МТН към икономическото министерство да ме опровергае, че към днешна дата няма направена нито една заварка (по възможност конкретна бройка). \r\n4.Другото е геодезия...\", каза още Петков.", "date": "2019.11.26", "title": "Румен Петков към Теменужка Петкова: Вие какво ще направите, ако на 20 октомври 2020 г. не е готов интерконекторът между България и Гърция"}
{"url": "http://www.focus-news.net/news/2019/11/26/2723201/informatsiya-za-vazlagane-na-zadalzhenie-za-izvarshvane-na-obshtestven-prevoz-na-patnitsi-v-grad-dobrich-shte-bade-publikuvana-v-ofitsialen-vestnik-na-es.html", "text": "Информация за възлагане на задължение за извършване на обществен превоз на пътници по утвърдена транспортна схема в град Добрич ще бъде публикувана в Официален вестник на Европейския съюз. Решението за това бе одобрено от общинските съветници на редовно заседание днес, предаде кореспондентът на  Радио „Фокус” – Варна . Докладната записка бе внесена от кмета Йордан Йорданов. Изпълнението на услугата обществен превоз на пътници по утвърдена транспортна схема се осъществява по регламент на Европейския съюз, пренесен в българското законодателство. В контекста на правната рамка възлагането се извършва след проведен по процедура конкурс, на конкурентен принцип или чрез пряко възлагане на „вътрешен оператор“. Според изискването поне една година преди отправянето на поканата за участие в търг или прякото възлагане на поръчката се публикува информацията с определено съдържание. Община град Добрич в партньорство с Общинското предприятие „Градски транспорт Добрич“ ще изпълняват проект за интегриран градски транспорт по ОП „Регионално развитие“.  \r\nЖулиета НИКОЛОВА", "date": "2019.11.26", "title": "Информация за възлагане на задължение за извършване на обществен превоз на пътници в град Добрич ще бъде публикувана в Официален вестник на ЕС"}
{"url": "http://www.focus-news.net/news/2019/11/26/2723200/oblastniyat-upravitel-na-pernik-irena-sokolova-deystva-se-po-plan-za-barzo-reshavane-na-vodnata-kriza.html", "text": "Няколко варианта се обсъждат за бързо решаване на водната криза в Перник. Това обяви областният управител Ирена Соколова след експертна работна среща в Министерството на регионалното развитие и благоустройството, съобщиха от пресцентъра на  областната управа . “Вариантите са свързани с използването на подземните води акумулирани и транспортирани естествено в карстовия район, част от водосбора на язовир Студена, както и захранването им с допълнителни големи външни водоизточници. Това може да стане много бързо. Допълнително е възможно да се добави и водно количество от Владайския канал.\", обясни Соколова.  \r\n \r\nПодробният план за действие ще бъде предложен на областния управител и на кмета на Перник незабавно, тъй като вече са направени проучванията от спелеолози и хидроексперти в района на водосбора на язовир \"Студена\". Той ще бъде придружен с количествени и стойностни сметки за бързо стартиране на процедури по изпълнение.  \r\n \r\nВече са организирани екипи от Благоевград и София, които работят на терен и помагат при аварии по водопроводната мрежа в Перник.  \r\n \r\nНа експертната работна среща присъстваха зам.-министърът на регионалното развитие и благоустройството Николай Нанков, областният управител на Перник Ирена Соколова, спелеолози, хидроексперти, строителни инженери, специалисти от ВиК-Перник и \"Софийска вода\".", "date": "2019.11.26", "title": "Областният управител на Перник Ирена Соколова: Действа се по план за бързо решаване на водната криза"}
{"url": "http://www.focus-news.net/news/2019/11/26/2723155/dvizhenieto-po-patya-milkovitsa-somovit-v-oblast-pleven-e-regulirano-v-edna-lenta-do-29-noemvri.html", "text": "Движението по път II-11 Милковица- Сомовит от км 196+000 до км 206+000 е регулирано в една лента до 29 ноември. Tова съобщиха за  Радио „Фокус“  Областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци.  \r\n \r\nПътните настилки са мокри, вали дъжд.  Максималните температури ще  са  между 5°и 8°.  \r\n \r\nДвижението по път III-3402 Коиловци- Славяново- Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.11.26", "title": "Движението по пътя Милковица - Сомовит в област Плевен е регулирано в една лента до 29 ноември"}
{"url": "http://www.focus-news.net/news/2019/11/26/2723204/shesti-blok-na-aets-kozloduy-e-vklyuchen-kam-energiynata-sistema-na-stranata-sled-avtomatichno-izklyuchvane-tazi-sutrin.html", "text": "В 7:11 часа на 26.11.2019 г. генераторът на шести блок на АЕЦ „Козлодуй” бе изключен автоматично след сработване на защита на блочните трансформатори. Това съобщиха от пресцентъра на  АЕЦ „Козлодуй” .  \r\nИзключването е предшествано от автоматично повторно включване на електропровод „Петрохан” на около 65 км от АЕЦ „Козлодуй”. \r\nЗа спирането на блока са уведомени Агенцията за ядрено регулиране и Централно диспечерско управление на Електроенергийния системен оператор. \r\nСлед направена проверка на системите и съоръженията на шести блок бе потвърдено, че те работят нормално, и в 9:03 часа блокът отново бе включен към електроенергийната система на страната. \r\nПети блок на АЕЦ „Козлодуй” работи с пълно натоварване на мощността.", "date": "2019.11.26", "title": "Шести блок на АЕЦ „Козлодуй” е включен към енергийната система на страната след автоматично изключване тази сутрин"}
{"url": "http://www.focus-news.net/news/2019/11/26/2723207/new-statesman-svetat-se-zavrashta-kam-sistemata-na-sferi-na-vliyanie.html", "text": "Какво общо имат хуманитарната криза в Сирия, опита за импийчмънт на Доналд Тръмп, заявленията на Еманюел Макрон за Европа и протестите в Хонконг? Създава се впечатление, че те изобщо не са свързани. Но всички те показват възраждането на една идея – идеята за сферите на влияние, пише британското списание  New Statesman  в материал, представен без редакторска намеса. \r\n \r\nСблъсках се с този факт през тази година на моста над река Ингури в Грузия. Цялата ситуация напомняше най-мрачните ъгълчета на Европа през XX век. От всяка страна на този мост беше поставен военен контролно-пропускателен пункт. Флагът на Абхазия, отцепила се малка промосковска държава, се вееше над едната от тях, докато знамената на Грузия и Европейския съюз се вееха над другата. Поток от етнически грузинци се движеше от едната страна на моста до другата. Като граждани от втора класа в Абхазия, те смениха страната си, за да получат пенсия, медицински рецепти или водеха децата си на училище. Тази ситуация съществува от 2008 г., когато руснаците и подкрепяните от Русия войски поеха контрола над Абхазия, за да задържат Грузия в орбитата на Москва. \r\n \r\nСферите на влияние са характерна черта в международните отношения в течение на много векове. Те могат да бъдат позитивни (можем да си спомним привлекателния характер на американската култура) и негативни (подкрепяните от Америка държавни преврати в Латинска Америка). Те са присъщи на императорската система на Китай и „зависимите от него държави), които плащат данък на императора и раболепстват пред него. Те са присъщи и за европейските държави през XIX век с тяхната колониална политика на завземане на земи, а освен това съществуват в периода на Студената война при разделянето на света на американска и съветска сфера. Падането на Берлинската стена преди 30 години направи така, че сферите на влияние излязоха от мода. Изглежда, че се очертава нова, пост-Вестфалска, постгеографска ера, определена от разпространението на либералната демокрация, многостранните институции и американското военно превъзходство. \r\n \r\nИменно Владимир Путин започна контранастъплението. Той обяви събитията от 1989 година за „най-голямата геополитическа катастрофа на XX век“, а дойде на власт по време на Втората чеченска война за сметка на новаторско използване на хибридни методи – косвени и нестандартни сили, информационна война, както и издигане на власт на лоялни местни лидери. Всичко това той използва по-късно в Грузия и Украйна. Днес Путин разширява сферата на влияние на Русия в Близкия изток, като оказва натиск върху правителствата в Дамаск, Техеран и Анкара. Сирийското пристанище на Тартус в Средиземно море днес е почти руско; руският флаг се развява над военни бази в Северна Сирия, която Америка наскоро загуби от Турция. Влиянието на Москва също нараства заедно с влиянието на Иран в Ирак. \r\n \r\nНо какво да кажем за Запада? Катастрофалната намеса на Буш в Близкия изток беше последвана от катастрофално американско безразличие. Администрациите на Обама и Тръмп останаха в периферията по време на войната в Сирия. Доналд Тръмп, този изолационист, възхищавайки се на привържениците на строги мерки, заяви, че руската анексия на Крим е валидна, докато привържениците на импийчмънта му твърдят, че той е използвал военна помощ за Украйна, за да изнудва новия президент на тази страна. Миналия месец той предаде кюрдските съюзници и изтегли американските войски от Северна Сирия, което позволи на Реджеп Таийп Ердоган да изпрати турските си, антикюрдски сили в този район. \r\n \r\nВ Европа го няма свойствения за Тръмп нихилизъм, но тя компенсира това със своята пълна непоследователност. Красивите думи за отговорността на този континент се произнасят от същите лидери, които не направиха почти нищо в борбата със сирийския кошмар и които подкрепиха Путин за такива негови проекти, като „Северен поток 2“ (руско-германски газопровод, подриващ позициите на Украйна и Балтийските държави), а днес отстъпват на Москва Близкия Изток. Макрон, който активно подкрепя размразяването, изглежда вярва, че Путин е между Франция и продължаването на такива ислямистки атаки като кървавото клане в театър Батаклан в Париж през 2015 г. \r\n \r\nБританската политика също е повлияна от преминаване към геополитиката, основаваща се на сфери на влияние. Възраженията на левите привърженици на Корбин срещу „империализма“ завършват там, където започват руската и китайската сфера на влияние, докато десните привърженици на Брекзит, заедно с левичарите, надценяват британската сфера на влияние и подценяват сферата на влияние на други сили. \r\n \r\nВсичко това оставя отворен път за издигащия се Китай, чиято вяра в гравитационното притеглянее на средното царство (жонг-гу) се корени в старата му мрежа от васални държави. Основно Пекин използва моркови за възстановяване на тази система. Неотдавнашните избори в Шри Ланка, където про-пекинската династия Раджапакс отново триумфира, са само последната илюстрация за нарастващото влияние на Китай в Югоизточна и Централна Азия. Въпреки това, заплахата с пръчка също изигра роля. Вероятно историците ще оценят насилствената реакция на Пекин на протестите в Хонконг, точно както разглеждат войната на Москва в Чечня като намеса в полуавтономна област, където за първи път се използват тези методи, които по-късно създават по-широк обхват на влияние. Загрижените наблюдатели задават въпроса: кога ще започне насилието по улиците на Сеул или Манила, източно от Китай, или в Банкок и Коломбо, на юг от Китай, или в Ташкент или Баку западно от Китай? \r\n \r\nКакто показа Студената война, съществуването на конкурентни политически блокове означава наличието на конкурентни сфери на влияние. Следователно, трябва да очакваме увеличаване на броя на сблъсъците на границата на тези райони: между САЩ и Китай в западната част на Тихия океан, между Индия и Китай в Хималаите и Бенгалския залив, както и между редица местни и чуждестранни сили в Африка. Това съперничество се среща и в нематериалните пространства на Интернет. Google е недостъпен в Китай, компанията Huawei е лишена от възможността да работи в Америка. И регионите между тях са принудени да направят избор. Китайските платформи все повече доминират интернет в Югоизточна Азия, а Германия, попаднала между Вашингтон и Пекин, обсъжда дали е възможно да се повери на Huawei да управлява 5G телекомуникационната структура. \r\n \r\nПътешественикът във времето ще има големи трудности да се опита да разбере какво означава 5G стандартът. Въпреки това, тя или той ще могат да разберат въпросите на съвременната геополитика - говорим за свят на мощни блокове, частично съвпадащи гравитационните полета и баланса на силите. Старият, крехък и разпокъсан световен ред се завърна. \r\n \r\nПревод и редакция:", "date": "2019.11.26", "title": "New Statesman: Светът се завръща към системата на сфери на влияние"}
{"url": "http://www.focus-news.net/news/2019/11/26/2723202/stanislav-dechev-kmet-na-haskovo-do-mesets-dva-problemat-s-urana-v-piteynata-voda-shte-bade-reshen-s-puskane-na-novite-kladentsi.html", "text": "До месец - два проблемът с урана в питейната вода в Хасково ще бъде решен с пускане на новите кладенци. Това каза в сутрешния блок  „Добро утро, България“  на  Радио „Фокус“  кметът на Община Хасково Станислав Дечев. За изграждането на кладенците за аварийно водоснабдяване на Хасково и справяне с повишеното ниво на уран в питейната вода правителството отпусна извънредно финансиране от близо 2 млн. лева.  \r\n \r\n„Най-неотложната задача, която предстои и по нея се работи в момента, е пускането на новите кладенци. В петък, за моя радост, мина последната комисия, която прие санитарно - охранителната зона. Очакваме ДНСК – София, за да мине държавно - приемателна комисия, с която да приемем всички кладенци и може би до месец-два да освободим водата от уран в Хасково“, обясни кметът.  \r\n \r\nИзвършва се проверка на финансовото състояние на Община Хасково, за да се подреди бюджетът за следващата година спрямо заложените в управленската програма приоритети, допълни Станислав Дечев. Сред един от основните е спиране на процеса на обезлюдяване на населените места. Като част от най-голямата индустриална зона в България – „Тракия икономическа зона“, Хасково ще работи за привличане на инвеститори, които да открият нови и високодоходни работни места. Това е една от мерките за задържане на младите хора в града.  \r\n \r\nПриоритет в работата на кмета ще бъде още енергоефективно улично осветление и преобразяване на малките населени места чрез проекти по Норвежката програма. По оперативна програма „Региони в растеж“  също има готови проекти за кандидатстване по част от мерките, свързани със саниране на сградата на Областна администрация, жилищни сгради и реновиране на детска градина, каза още кметът Станислав Дечев. \r\nЕлеонора ЧОЛАКОВА", "date": "2019.11.26", "title": "Станислав Дечев, кмет на Хасково: До месец - два проблемът с урана в питейната вода ще бъде решен с пускане на новите кладенци"}
{"url": "http://www.focus-news.net/news/2019/11/26/2723208/", "text": "Присъдата в размер на 7 години лишаване от свобода и 9 години лишаване от право да управлява МПС спрямо Ангел Б. /27 г./, постановена от Окръжен съд – Пловдив, намалена на 6 години лишаване от свобода и 8 години лишаване от право да управлява МПС от Пловдивския апелативен съд, е изменена от ВКС, като наказанието е намалено на 5 години лишаване от свобода и 7 години лишаване от право да управлява МПС. Това съобщиха за  Радио „Фокус“ – Пловдив  от Съдебната палата. \r\n \r\nАнгел Б. е признат за виновен в това, че на 18 юни 2016 г. на главен път II-66, км 123+900 в посока с. Милево,– с. Поповица, област Пловдив, при управляване на МПС мотоциклет „Ямаха“ е нарушил правилата за движение и по непредпазливост е причинил смъртта на две лица – В. И. /8 г./ и Н. И. /6 г. /, починал на 1 юли 2016 г., както и е причинил телесни повреди на две лица – на В. С. е причинил средна телесна повреда, изразяваща се в закрито счупване на тялото на лявата раменна кост, довело до трайно затрудняване на движението на горния крайник, и на М. П. е причинил две средни телесни повреди, изразяващи се в открито изкълчване на първи пръст на лявата ръка и травма в областта на дясното коляно, довело до трайно затрудняване движенията на горния ляв и долния десен крайник – престъпление по чл. 343 ал.4 във вр. с чл. 342 ал.1. \r\nРешението е окончателно и не подлежи на протест и обжалване. \r\n \r\nСпоред обвинителния акт на 18 юни 2016 г. подсъдимият предложил на  приятеля си М. П. да го закара до дома му в с. Богданци с мотоциклета си „Ямаха“. Потеглили около 21.30 часа. По същото време по същия път в посока от с. Милево за с. Поповица се движила каруца без светлоотразителни знаци и фенери. Каруцата била застигната от движещия се зад нея със скорост около 130.08 км/ч мотоциклет, управляван от Ангел Б. Поради високата скорост, както и поради неосветеността на каруцата, подсъдимият късно възприел препятствието и без да задейства спирачната система, ударил каруцата в задната й част. При удара водачът на каруцата и свидетелят В. С. отхвръкнали и паднали в храстите, северно от платното за движение, а двете деца В. И. / на 8 години/ и Н. И. /на 6 години/ били отхвърлени напред и паднали на платното. Въпреки оказаната им медицинска помощ, по-късно децата починали. Свидетелите М. П., който се возел на мотоциклета, и В. С. – на каруцата, получили счупвания и изкълчвания в областта на крайниците.", "date": "2019.11.26", "title": "ВКС намали наказанието на водач, причинил смъртта на две деца при катастрофа с каруца"}
{"url": "http://www.focus-news.net/news/2019/11/26/2723205/novaya-polysha-polsha-krayat-na-diktata-na-gazprom.html", "text": "Дълги години полската държава зависеше от доставките на природен газ от Русия. Техният дял надхвърляше 50%, което поставяше страната наравно с много други страни от бившия социалистически лагер. Сега обаче идва краят на „Газпром“, пише Мацей Заневич в статия за рускоезичното полско списание  „Новая Польша“ . \r\n \r\n Две страни на монетата \r\n \r\nПървоначално доставките на газ за Полша минаваха главно през Украйна, но рязкото увеличение на търсенето през 90-те години, свързано с икономическото развитие, наложи изграждането на нов газопровод. В резултат на това през 1999 г. се появи газопроводът „Ямал-Европа“, който осигурява доставките на синьо гориво до Беларус, Полша и Германия. \r\nОт една страна, изграждането му даде възможност да се задоволи нарастващото търсене на газ в страната. От друга страна, той гарантираше зависимостта на Полша от Русия с години. \r\nТази зависимост се усети особено силно през зимата на 2008-2009 година. Тогава в продължение на няколко месеца „Газпром“ информира полското правителство за възможността за „проблеми“ при прилагането на транзитното споразумение с Украйна. Както се оказа, това беше успешна операция за натиск върху Украйна от страна на Русия, резултатът от която беше подписването на изключително неизгодно споразумение за доставка на газ в страната. \r\nФактът, че, възползвайки се от възможността, Кремъл проведе подобна операция срещу Полша, е по-малко известен. На 1 януари 2009 г. руската телевизия обяви „затягането на клапана“ с газ за Украйна и в същото време доставките към ЕС имаха същата съдба. По този начин „Газпром“ принуди Полша да договори анекс към транзитното споразумение, както и да увеличи доставките на газ. \r\n \r\n Породен от хаос \r\n \r\nСтрува си да се помни, че за тази ситуация част от вината е на полското правителство. Както показа разсекретеният доклад на Върховната одитна служба, полските преговарящи не бяха подготвени за нея, не се придържаха към рамката, посочена в инструкциите, и дори поеха допълнителни задължения с уговорка по телефона. Освен това някои членове на правителството и правителствените агенции разполагаха само с две минути, за да прочетат договора, преди да го подпишат. \r\nВ резултат Полша почти подписа търговско споразумение, което може да бъде наречено най-неизгодното след независимостта през 1989 г. Първоначалната му версия включваше, например, експлоатацията до 2037 г. съгласно разпоредби, противоречащи на националното законодателство и правото на ЕС. По въпроса обаче се намеси Европейската комисия, която забави ратификацията на договора и наложи въвеждането няколко промени в полза на полската страна. В окончателната версия договорът беше подписан едва на 29 октомври 2010 г. - но се оказа страшно неизгоден за Полша. \r\n \r\n Дълго, скъпо и задължително \r\n \r\nКакво не е наред с това споразумение? Кремъл умело използва факта, че Варшава няма алтернатива на руския газ. Зависимостта на Полша от вноса като цяло е много по-голяма, отколкото например на Украйна. Ако последната е внасяло само ⅓ от използван газ през 2018 г. (около 10,6 милиарда кубически метра от 32,3 милиарда), то Полша е внесла над ¾ (13,5 милиарда кубически метра при консумиран обем от 17,2 милиарда). Създаването на газова криза и принудата на неподготвени партньори за бързи преговори неизбежно щеше да доведе до подписване на споразумение, което беше неизгодно за Полша. \r\nДоговорът за „Ямал-Европа“ е валиден до края на 2022 година. Една от неговите слаби страни за Полша се крие във формулата, използвана за изчисляване на цената на внесения газ: тя не взема предвид пазарните цени, а е свързана изключително с цените на петрола. В резултат Полша плаща за газ много повече, отколкото например Германия, която се намира по-далеч от Русия. Според неофициални данни през 2012 г. Полша е платила 525,5 долара за 1000 кубически метра газ от Русия, а Германия е платила само 379,3 долара за същия обем. Цената за Украйна тогава беше 450 долара за същия обем. \r\nСпоразумението е сключено за 8,7 милиарда кубически метра газ годишно по общоприетата формула за приемане или плащане, според която, дори ако Полша по някаква причина не се нуждае от договореното количество газ, тя трябва да я плати изцяло. Нещо повече, може би основният недостатък на договора е, че Полша няма право да реекспортира руския газ. В резултат на това тя е принудена да използва резервите в своята страна, независимо от настоящата нужда и възможността да закупува по-евтини суровини от други източници. Подобни условия бяха заложени в споразумението, подписано през 2009 г. от Русия и Украйна. \r\n \r\n Газова революция \r\n \r\nОбаче, откакто полското правителство подписа договора, на полския газов пазар се промениха много неща. На първо място се появи терминал за втечнен природен газ, който вече може да получава до 5 милиарда кубически метра ВПГ годишно. Сега терминалът се разширява, за да увеличи възможния обем до 7,5 милиарда кубически метра. През 2023-24 г. в Гданския залив ще бъде пуснат в експлоатация плаващ регализационен възел (PRGU). \r\nОсвен това, не по-късно от октомври 2022 г. се планира да бъде открит газопроводът на Балтийският газопровод, който ще свързва норвежките газови находища с Полша. Неговата производителност е 10 милиарда кубически метра, от които 8,1 милиарда вече са запазени от полската държавна компания PGNiG. Датата на пускане на газопровода съвпада с датата на изтичане на договора за „Ямал“. Този проект има за цел да замени доставките от Русия. \r\nОчевидно е обаче, че до 2023 г., когато изтича договорът с Русия, нуждите на Полша от газ ще се увеличат. Това се дължи на прехода на икономиката от въглища към газ и възобновяеми енергийни източници. Според прогнозите на полския оператор, вече през 2023 г. потреблението на газ в страната може да се увеличи от 20,1 на 23,6 милиарда кубически метра годишно. В същото време вътрешното производство е много скромно - през 2018 г. например то възлиза на 3,8 милиарда кубически метра и няма вероятност за значително увеличение на тази цифра. \r\nВ тази връзка PGNiG вече е запазил 12,4 милиарда кубически метра втечнен газ от 2023 г., част от която може, в зависимост от ситуацията, да бъде препродадена на световния пазар или използвана в Полша. За да се застрахова от евентуални прекъсвания в доставките, е разработен авариен план - временна инсталация на PRGU в близост до терминала за ВПГ. \r\nОт 2009 г., когато Полша бе принудена спешно да преговаря под заплахата от липса на газ и в резултат на това подписа нерентабилно споразумение с „Газпром“, минаха само 10 години. През това време обаче полският пазар на газ се промени драстично и през 2023 г. най-накрая ще придобие нов облик. Тогава всички проекти за диверсификация ще бъдат завършени и Полша ще има реална възможност да откаже доставките на газ от Русия. Означава ли това, че големите руски суровини никога няма да бъдат доставяни в Полша? Изобщо не е необходим подобен развой на ситуацията. \r\nЗа Полша няма пречка да закупи ограничени количества от газ от Русия - на пазарна цена, с право на реекспорт и при краткосрочни договори. Точно така изглеждат стандартните газови договори в Европа сега. Но за тази цел Русия трябва да приеме факта, че ерата на газовата диктатура по отношение на Полша отмина. \r\n \r\n Тереза Герова", "date": "2019.11.26", "title": "„Новая Польша“ (Полша): Краят на диктата на „Газпром“"}
{"url": "http://www.focus-news.net/news/2019/11/26/2723195/pregled-na-osnovnite-temi-v-balkanskiya-pechat-agentsiya-fokus.html", "text": "Гръцките депутати одобриха девет големи конституционни изменения от общо 49, предложени от всички партии по време на процедурата, включително разрешаване на гърците от диаспора да гласуват от страната си на пребиваване, отделяне на изборите на президента от разпускането на Парламента и изменение на закона за предоставяне на имунитет на министрите, подложени на наказателно преследване, пише електронното издание на вестник  Kathimerini . \r\nПромените засягат 28 члена от гръцката конституция. \r\nС новите изменения законодателите вече няма да имат имунитет от наказателно преследване за престъпления и членовете на независимите власти ще бъдат избрани с мнозинство от три пети в конференцията на президентите (органът, натоварен с назначенията), вместо предишното изискване за мнозинство от четири пети. \r\nОсвен това гражданите ще могат да внесат до две законодателни предложения за обсъждане в Парламента, при условие че съберат минимум 500 000 подписа. Тези законопроекти обаче няма да са свързани с въпроси на фискалната и външната политика или отбраната. \r\nДруго одобрено изменение ще гарантира минимален доход за семействата, „за да се осигурят достойни условия на живот за всички граждани“, съгласно законодателството. \r\nРевизията започна от предишната лява администрация на СИРИЗА през 2018 г. и включва предложение за отделяне на гръцката държава от Църквата - ход, който беше отхвърлен от „Нова Демокрация“. \r\nОт друга страна, управляващите консерватори искаха да променят член 16, който забранява работата на частни университети, но този ход бе блокиран от СИРИЗА. \r\nТова беше четвъртият опит за промяна на Конституцията на страната след 1975 г., когато първият Основен закон след ерата след диктатурата влезе в сила. \r\n \r\n*** \r\n  Министър-председателят на Албания Еди Рама пристигна в пристанищния град Дуръс – един от най-силно засегнатите след земетресението с магнитуд от 6,4 по скалата на Рихтер, което удари страната в ранните часове на деня, съобщава електронното издание на тиранския вестник  Dita . \r\n„Това е драматичен момент, трябва да запазим спокойствие, да бъдем рамо до рамо и да се справим със ситуацията заедно. Ще направим всичко възможно да преодолеем тази ситуация с нашите големи приятели. Смелост! Търпение! Солидарност“, написа Рама в социалната мрежа „Фейсбук“, като същевременно увери, че „цялата страна е на крака“. \r\n„Силното земетресение има сериозни последици и за съжаление има и жертви. Всички държавни структури функционират от първите моменти след земетресението. Интензивна работа се извършва на няколко критични места в Дуръс и Туман, за да се спаси всеки възможен живот“, увери Рама, който пристигна Дуръс в ранните часове на деня. \r\nСпоред албанския сеизмологичен институт са регистрирани повече от 100 вторични труса в рамките на четиричасов период след първото земетресение от 6,4 по скалата на Рихтер. \r\n \r\n*** \r\n \r\n  В отговор на изявлението на лидера на „Партия на демократическото действие“ (ПДД) Бакир Изетбегович, че нищо в Босна и Херцеговина не е сръбско освен името на Република Сръбска, сръбският член на Тристранното председателство Милорад Додик подчерта, че той не може да се „занася“, цитира думите му електронното издание на македонския вестник  „Слободен печат“ . \r\nДодик бе категоричен - сърбите в БиХ има Република Сръбска и нейните институции. „Сръбският народ има воля за собствената си република, която има граница с Хърватия и временна граница със Сърбия\", подчерта политикът пред репортери. \r\n„В Баня Лука институциите са под контрола на сръбския народ. Не искаме да изпращаме послание на бошняците, че не са добре дошли, но това е така“, увери Додик. \r\nТой заяви още, че разбира безсилието на босненските политици, защото във Федерация БиХ те имат власт само в един или два кантона, която споделят с представителите на хърватския народ. \r\n \r\n*** \r\n  Напускащият премиер на Косово Рамуш Харадинай и президентът Хашим Тачи назначиха Крешник Гаши за нов шеф на Косовската разузнавателна агенция (KIA), а Бурим Рамадани за генерален инспектор на KIA, съобщава прищинският ежедневник  Gazeta Express . \r\nХарадинай потвърди новината в публикация във „Фейсбук“, в която пише, че Гаши и Рамадани са фигури с почтеност и експерти в сигурността, гарантиращи професионализъм и надеждност на KIA. „Въз основа на конституционните и законовите ми компетенции и в координация с президента днес назначих Крешник Гаши за директор на KIA, докато Бурим Рамадани за генерален инспектор на KIA“, написа Харадинай. \r\nОсвен това кабинетът на президента потвърди назначаването на Гаши и Рамадани. „Президентът на Косово Хашим Тачи и премиерът Рамуш Харадинай назначиха нов директор на KIA Крешник Гаши и генерален инспектор на KIA Бурим Рамадани. Решението е взето на основание член 84, параграф 21, основаващ се на член 94, параграф 8 от Конституцията на Република Косово“, се казва в съобщение на кабинета на президента. \r\nЛидерът на Движение „Самоопределение“ (Ветевендосие) и вероятен нов премиер на Косово Албин Курти заяви миналата седмица, че новият началник на KIA трябва да бъде назначен от новото правителство. Позицията на ръководител в KIA остана свободна, след като бившият началник Шпенд Максюни предложи оставката си в началото на този месец \r\n \r\n*** \r\n  Президентът на Сърбия заяви, че очаква средната месечна заплата в страната през януари 2020 година да бъде около 510 евро, като това трябва да се види, когато излязат официалните данни през февруари или март, пише белградският ежедневник  „Политика“ . \r\nВучич каза, че планът за следващите пет години ще позволи на хората да видят какви ще са увеличенията на заплатите. \r\nТой каза, че ще предложи апартаменти на млади съпружески двойки за 400 евро на квадрат, както и помощ за училища, детски градини. \r\n \r\n***", "date": "2019.11.26", "title": "Преглед на основните теми в балканския печат (Агенция „Фокус“)"}
{"url": "http://www.focus-news.net/news/2019/11/26/2723209/ekipi-na-avariyna-pomosht-i-preventsiya-proveryavat-podmostovite-saorazheniya-v-sofiya.html", "text": "Екипи на Дирекция „Аварийна помощ и превенция“ и Столичния инспекторат извършват проверки и обходи на подмостивите съоръжения на основните реки в София. Това съобщиха от пресцентъра на  Столична община .  \r\n \r\nДейността е възложена от кмета на София Йорданка Фандъкова и цели почистване на нерегламентирани отпадъци намиращи се под мостовете  с цел осигуряване на нормалното оттичане на водите, както и недопускане  паленето на отпадъци  през зимата и увреждане на съоръженията.  При наличие на бездомни хора със съдействието на  СДВР и социалните служби ще им се оказва помощ. \r\n \r\nПрез днешния ден е установено наличие на  отпадъци под моста на Сточна гора и под моста при ул. „Раковски“, които се почистват своевременно.", "date": "2019.11.26", "title": "Екипи на „Аварийна помощ и превенция“ проверяват подмостовите съоръжения в София"}
{"url": "http://www.focus-news.net/news/2019/11/26/2723197/a1-on-makedoniya-uvelichava-se-broyat-na-zhertvite-na-zemetresenieto-v-albaniya-poslednite-danni-sa-za-shestima-zaginali.html", "text": "Броят на жертвите на разрушителното земетресение, което удари Албания в ранните сутрешни часове на деня, се увеличава. Според последната потвърдена информация от Министерството на отбраната в Тирана загиналите са шестима – трима в Дуръс, двама в Туман и един в Курбин, предава македонската електронна медия  A1 On . \r\n \r\nВсе още не е известна съдбата на четирима граждани на Косово, които са били настанени в малък хотел в Дуръс, който е изцяло рухнал. Не е изключено част от персонала в хотела да е сред загиналите. \r\n \r\nСпасителните екипи са задействани за отстраняването на отломки от пететажна сграда в Дуръс и многоетажна сграда в Туман. Според очевидци под развалините на сградата в Туман има девет души - членове на две семейства. \r\n \r\nРаботата се утежнява от честите вторични трусове, броят на които е повече от 110 за последните часове.  \r\nСлед силното земетресение в 3:56 часа местно време (4:56 часа българско време) със сила от 6,4 по скалата на Рихтер в 7:20 часа местно време е регистриран трус с почти идентичен магнитуд - 6,3. \r\n \r\n Тереза Герова", "date": "2019.11.26", "title": "A1 On (Македония): Увеличава се броят на жертвите на земетресението в Албания – последните данни са за шестима загинали"}
{"url": "http://www.focus-news.net/news/2019/11/26/2723212/sport-spal-2013-i-dzhenoa-zavarshiha-naravno-11.html", "text": "Отборите на СПАЛ 2013 и Дженоа закриха 13-ия кръг в Серия “А” с равенство помежду си - 1:1. Резултатът не помогна на нито един от двата тима да напуснат зоната на изпадащите. СПАЛ е на предпоследното 19-о място с 9 точки, а “грифоните” имат 10 и са на 18-а позиция. Стефано Стураро и капитанът Доменико Кришито се завърнаха в състава на Дженоа. За Стураро това беше първи мач от 7 месеца и именно бившият бранител на Ювентус отбеляза изравнителното попадение за гостите.", "date": "2019.11.26", "title": "Спорт: СПАЛ 2013 и Дженоа завършиха наравно 1:1"}
{"url": "http://www.focus-news.net/news/2019/11/26/2723211/84-lkvm-e-otchetenoto-kolichestvo-valezh-v-belovo-prez-izminaloto-denonoshtie.html", "text": "Най-голямо количество валеж през изминалото денонощие е регистрирано в Белово - 84 л/кв.м, съобщи за  Радио \"Фокус\" - Пазарджик  дежурният в Метеорологичната станция в село Ивайло.  \r\n \r\nВ село Сестримо са отчетен 62л/кв.м, в село Паталеница - 49 л/кв.м, в Стрелча - 20 л/кв.м, в Лесичово - 19 л/кв.м, Цветино - 18 л/кв.м. Под 20 литра са валежите отчетени в областния град Пазарджик, където количеството е 16,5 л/кв.м, в Панагюрище - 12,6 л/кв.м, във Велинград - 8,6 л/кв.м, в Пещера - 6,6 л/кв.м.  \r\n \r\nНай-малко количество валежи са отчетени в Родопите - в Батак - 8 л/кв.м, Равногор - 3 л/кв.м и Фотиново - 2 л/кв.м. \r\n \r\nВаня НИКОЛОВА", "date": "2019.11.26", "title": "84 л/кв.м е отчетеното количество валеж в Белово през изминалото денонощие"}
{"url": "http://www.focus-news.net/news/2019/11/26/2723213/vsichki-pristanishta-v-burgas-sa-zatvoreni-za-manevrirane-zaradi-silen-vyatar.html", "text": "Всички пристанища в Бургас са затворени за маневриране заради силен вятър. Това сочи справка на сайта на  ДП „Пристанищна инфраструктура\" .", "date": "2019.11.26", "title": "Всички пристанища в Бургас са затворени за маневриране заради силен вятър"}
{"url": "http://www.focus-news.net/news/2019/11/26/2723192/oblastniyat-upravitel-na-blagoevgrad-biser-mihaylov-svikva-zasedanie-na-oblastnata-epizootichna-komisiya.html", "text": "Областният управител на Благоевград Бисер Михайлов свиква заседание на областната епизоотична комисия, предаде репортер на  Радио „Фокус“ - Пирин . То ще се проведе в конферентната зала на областна администрация Благоевград.  \r\n \r\nНа срещата между институциите ще бъде обсъден новият случай на африканска чума по свинете, който бе регистрирано в района на симитлийското село Железница.  \r\n \r\nПред медиите се очаква да бъде представена информация относно мерките, които са предприети с цел ограничаване разпространението на заболяването.  \r\nЛивия НИНОВА", "date": "2019.11.26", "title": "Областният управител на Благоевград Бисер Михайлов свиква заседание на областната епизоотична комисия"}
{"url": "http://www.focus-news.net/news/2019/11/26/2723210/zapochna-glasuvaneto-za-uchenik-na-godinata-v-burgas.html", "text": "За трета поредна година Бургас избира своя най-добър ученик. Инициативата на Община Бургас има за цел да насърчи младежи с изявени постижения в областта на образованието, науката и изкуството и е част от програмата \"Бургаски деца\", съобщиха от пресцентъра на  Общината .  \r\n \r\nИмената на номинираните ученици във всяка категория вече са ясни и всеки може да подкрепи предпочитан от него кандидат на следния адрес: https://www.burgas.bg/bg/info/index/1379. \r\n \r\nПо регламент предложенията за номинации се отправят от директорите на училища или експертна комисия и са в следните категории: \r\n \r\n- \"Математика и природни науки\" - І-VІІ клас; \r\n- \"Математика и природни науки\" - VІІІ - ХІІ клас; \r\n- \"Изкуства\" - І-VІІ клас; \r\n- \"Изкуства\" - VІІІ - ХІІ клас; \r\n- \"Хуманитарни науки\". \r\n \r\nВ следващите седем дни всеки ще има възможност да гласува за своя фаворит. Победителите ще бъдат определени на базата на резултатите от гласуването. За да дадете своя глас, трябва да посочите валиден e-mail адрес. На този адрес ще получите линк за потвърждение на вашия глас, който ще бъде отчетен, след като извършите потвърждението. Гласуването е еднократно във всяка категория и възрастова група и продължава до 12.00 часа на 2 декември 2019 г. Наградата на победителя ще бъде връчена на специална церемония.", "date": "2019.11.26", "title": "Започна гласуването за “Ученик на годината” в Бургас"}
{"url": "http://www.focus-news.net/news/2019/11/26/2723203/shte-bade-otbelyazana-desetata-godishnina-ot-programata-vtora-liniya-na-zashtita-na-departamenta-po-energetika-na-sasht.html", "text": "Ще бъде отбелязана десетата годишнина от стартирането в България на Програмата „Втора линия на защита“ на Департамента по енергетика на САЩ. Това съобщиха от пресцентъра на  Главна дирекция \"Гранична полиция\" . \r\n \r\nМеморандумът за разбирателство между Министерството на вътрешните работи и Департамента по енергетика за сътрудничество в предотвратяването на незаконния трафик на ядрени и други радиоактивни материали е подписан във Вашингтон и ратифициран със закон, приет от 40-то Народно събрание на Република България. От 2009 г. започва изпълнението на дейностите по Меморандума, като досега на Главна дирекция „Гранична полиция“ е предоставено специализирано оборудване, включващо 146 радиационни портални монитори, стационарно разположени на граничните пунктове, 8 мобилни детекторни системи, 12 преносими детекторни системи тип “раница” и над 400 ръчно преносими прибори.", "date": "2019.11.26", "title": "Ще бъде отбелязана десетата годишнина от програмата \"Втора линия на защита\" на Департамента по енергетика на САЩ"}
{"url": "http://www.focus-news.net/news/2019/11/26/2723218/the-copenhagen-post-sasht-iskat-daniya-da-kupi-poveche-iztrebiteli.html", "text": "Посланикът на САЩ в Дания Карла Сандс твърди, че НАТО се нуждае от повече военновъздушна единици и засилено наблюдение в Арктика, пише вестник  The Copenhagen Post . Изглежда, че двете страни не са съгласни относно броя на самолетите. Бюджетът за изграждането на авиопарк от F35 продължава да нараства, достигайки вече 1,1 милиарда крони, но американският посланик насърчава Дания да закупи още изтребители. \r\n \r\nДания закупи 27 F-35 самолета от САЩ, но поне пет от тях ще останат в Аризона, където датските пилоти се обучават. Карла Сандс е обезпокоена, че способността на НАТО за наблюдение не са достатъчни в Арктика и Дания трябва да изпълни тригодишните си обещания за засилване на отбраната и наблюдението там.  \r\n \r\n„В Дания няма достатъчно самолети. Има 38-40 изтребители  F-16. Това всъщност е съкращаване броя на самолетите и Дания трябва да проучи по-добре фактите“, сподели Карла Сандс пред вестник Jyllands-Posten, цитиран от изданието. \r\n \r\nКоментарът на посланика на САЩ в Дания идва няколко дни преди срещата на върха на НАТО. На 3 и 4 декември държавните и правителствените ръководители на НАТО ще се срещнат в Лондон и се очаква САЩ  да продължат да настояват другите страни да изпълнят обещанието от отделянето на 2% от БВП за отбрана, понеже вече поискаха план за увеличаване на бюджета на всяка държава.  \r\n \r\nНа срещата на върха на НАТО в Уелс от 2014 година страните от НАТО обещаха да запазят разходите за отбрана до поне 2 % от БВП. Към 2018 година само шест страни са постигнали целта: САЩ, Гърция, Великобритания, Полша, Латвия и Литва. Доналд Тръмп не е първият президент на САЩ, който изисква от страните от НАТО да увеличат своите бюджети, но неговият стил в политиката прави неясни какви ще бъдат последствията, ако страните не се съобразят с искането. \r\n \r\nМинистърът на отбраната на Дания Трине Брамсен заяви пред Jyllands-Posten, че в  момента страната няма планове да закупува повече изтребители. Така че Тръмп не трябва да очаква, че Дания ще представи план за увеличаване на бюджета за отбрана на срещата на върха в Лондон.  \r\n \r\n \r\n .", "date": "2019.11.26", "title": "The Copenhagen Post: САЩ искат Дания да купи повече изтребители"}
{"url": "http://www.focus-news.net/news/2019/11/26/2723219/veneta-todorova-ot-nimh-filial-varna-predstoyashtata-zimata-shte-e-meka-i-topla-bez-mnogo-valezhi.html", "text": "Предстоящата зима се очертава да бъде мека, с температури близки или малко по-високи от обичайните. Същевременно валежите ще са малко под климатичните норми. Това заяви по време на нарочно заседание за готовността за зимния сезон в градската управа Венета Тодорова от Националния институт по метеорология и хидрология, Филиал – Варна, предаде репортер на  Радио „Фокус“ – Варна . По думите й, това, че зимата ще е мека, сочат проучванията на всички метеорологични центрове, които се занимават с изготвянето на сезонни прогнози. Според нея обаче, тези прогнози се получават при осредняване на метеорологичните елементи за месец – два.  \r\n \r\n„Дефакто за нас гражданите са важни краткосрочните прогнози, които всеки слуша ежедневно. Бих искала да наблегна на това да се обърне внимание на тези краткосрочни прогнози, тъй като едни внезапни студени нахлувания през зимата могат да бъдат много по-важни, отколкото това дали декември ще е топъл или сух“, уточни тя. По думите й, очакванията са валежите във Варненско да спират най-късно утре сутринта. След това ще последва един сравнително сух период. В началото на следващия месец обаче, между 4-ти и 6-ти декември, се очаква отново внезапно да нахлуе студен въздух.  \r\n \r\nВ Северна България ще има превалявания от сняг. Там ще се образува тънка снежна покривка, докато в Южна България е възможно да има заледявания. По брега на морето образуване на снежна покривка не се очаква. Температурите ще бъдат над нулата. Причина за това е, че температурата на морската вода все още е сравнително висока и това няма да подпомогне чувствително понижение на въздуха. Засега, до края на годината ни очаква сравнително хубаво зимно време. Венета Тодорова допълни, че прогнозата за януари вещае месецът да бъде сравнително хубав. Дори ще бъде малко по-топъл от изминалия януари през 2019-та година. \r\n \r\nДиана СТОЕВА", "date": "2019.11.26", "title": "Венета Тодорова от НИМХ, Филиал – Варна: Предстоящата зимата ще е мека и топла, без много валежи"}
{"url": "http://www.focus-news.net/news/2019/11/26/2723217/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и община Пещера „Здравей, Пещера“ днес ще чуете повече за образователният проект \"Нов шанс за успех\", които се реализира в няколко пещерски училища.  \r\n \r\nОт новоизбрания кмет на община Пещера Йордан Младенов ще разберем повече за неговата управленска програма и приоритетите в работата му в краткосрочен план.  \r\n \r\nОт Люба Шопова от библиотеката в града ще научим и кои от новите автори се търсят от читателите и какви теми вълнуват подрастващите.  Телефоните за връзка със студиото са 0885 606692 и 034  420020.", "date": "2019.11.26", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/11/26/2723216/vitseprezidentat-iliyana-yotova-v-godinite-na-prehoda-tryabvashe-da-otseleem-v-edni-razlichni-promeneni-i-kato-vsyako-novo-neshto-plasheshti-usloviya.html", "text": "През 1989 г. аз и моят випуск имахме възможността да завърша СУ „Св. Кл. Охридски“. Трябваше да оцелеем в едни различни, променени и като всяко ново нещо плашещи условия. Много е трудно да си припомниш всички неща, които са се случили преди 30 г. За важните решения в живота си тогава ми помогна по-скоро женската интуиция, отколкото както е модерно сега да се каже „информирани решения“. Това каза вицепрезидентът Илияна Йотова на конференция „30 години. Женският прочит на Прехода и преходите…“, предаде репортер на  Агенция „Фокус“ .  \r\n \r\n„Форумът е интересен с нестандартния поглед към иначе често срещани теми. На него можем да говорим свободно за всички събития през последните 30 години. Две са ключовите неща, на които ще акцентираме – жените и Прехода“, заяви Йотова. По думите ѝ, темата за равенството е отсъствала по онова време.  \r\n \r\n„През Социализма не се гледаше добре на жени, които не ходят на работа. Представата за жени и мъже беше съвсем различна от тази, която имаме сега. Това видимо равенство между двата пола тогава създаваше една по-голяма конкуренция“, подчерта вицепрезидентът. Тя допълни, че Европейската комисия тази година в Брюксел е нарекла индекса на равенството между половете през 2019 г. „охлюв“. \r\n \r\nЗорница КОСТАДИНОВА", "date": "2019.11.26", "title": "Вицепрезидентът Илияна Йотова: В годините на Прехода трябваше да оцелеем в едни различни, променени и като всяко ново нещо плашещи условия"}
{"url": "http://www.focus-news.net/news/2019/11/26/2723220/bchk-zapochva-razdavaneto-na-hranitelni-produkti-na-uyazvimi-balgarski-grazhdani.html", "text": "В изпълнение на Оперативната програма за храни и/или основно материално подпомагане на най-нуждаещи се лица, съфинансирана от Фонда за европейско подпомагане на най-нуждаещи се лица,  Българският Червен кръст започва поетапното предоставяне на пакети с хранителни продукти на над 287 000 домакинства, които включват около 543 000 български граждани. Раздаването ще  се извършва от служители и доброволци на БЧК в 312 раздавателни пункта в цялата страна и ще продължи до 28 февруари. Всеки правоимащ, включен в списъците от Агенцията за социално подпомагане, ще получава съответните  продукти срещу документ за самоличност и подпис. Това съобщиха от пресцентъра на  БЧК . \r\n \r\nНа 27 ноември 2019 г.  се отварят раздавателни пунктове в областите Кърджали, Ловеч и Хасково, а до края на месец декември и в областите Благоевград, Варна, Видин, Враца, Габрово, Кюстендил, Монтана, Пазарджик, Перник, Плевен, Пловдив, Разград, Русе, Силистра, Сливен, Смолян, Стара Загора, Търговище, Шумен, Ямбол и Софийска област. Останалите области ще стартират раздаването в началото на месец януари 2020 г. Подробният график за поетапното раздаване на продукти по програмата е публикуван на интернет страниците на БЧК /www.redcross.bg/ и на АСП /www.asp.government.bg/ и в регионалните офиси на БЧК и е съобразен с възможностите за зареждане на складовете и пунктовете в страната.  \r\n  \r\nВсички правоимащи, включени в списъците на Агенцията за социално подпомагане, ще получат по 24,570 кг от 16 вида хранителни продукти: пшенично брашно – 2  кг; ориз – 1 кг; спагети – 1 кг; лютеница – 0,500 кг; зелен фасул консерва – 2,400 кг; домати белени   – 1,600 кг; грах зелен  – 1,600 кг; гювеч консерва – 1,600 кг; конфитюр – 0,500 кг; говеждо в собствен сос консерва – 0,300 кг; говежди кюфтета в бял сос консерва  – 0,600 кг; пиле фрикасе консерва – 0,300 кг; консерва риба  – 0,170 кг; зрял фасул – 3 кг; леща – 4 кг; олио – 4 литра. \r\nПраво на подпомагане по програмата имат:  \r\n  \r\n- Лица и семейства, подпомагани по Наредба № РД-07-5 от 2008 г. за условията и реда за отпускане на целева помощ за отопление (ДВ, бр. 49 от 2008 г. и следващи изменения) за отоплителен сезон 2017/2018 г.; \r\n  \r\n- Майки (осиновителки), които получават месечни помощи за отглеждане на дете до навършване на една година по реда на чл. 8, ал. 1 и ал.5 от Закона за семейните помощи за деца (ЗСПД) към месец 08.2019 г.; \r\n  \r\n- Лица и семейства, получили еднократна помощ за ученици, записани в първи клас по чл. 10а от ЗСПД за учебната 2018/2019 г.; \r\n  \r\n- Лица с над 90 на сто степен на увреждане с определена чужда помощ и ниски лични доходи от пенсия (до 348,00 лв.), които получават месечна финансова подкрепа по реда на чл. 70 от Закона за хората с увреждания (ЗХУ) към месец 08.2019г.; \r\n  \r\n- Лица и семейства, които получават месечни помощи за отглеждане на дете с трайно увреждане по реда на чл. 8д от ЗСПД към месец 08.2019 г.; \r\n  \r\n- Лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към месец 08.2019 г., а по отношение на еднократните помощи, за периода от 01.01.2019 г. до 31.08.2019 г.; \r\n  \r\n- Лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение за периода от 01.01.2019 г. до 31.08.2019 г. \r\n  \r\nОперативната програма се управлява от Агенцията за социално подпомагане и се осъществява със съдействието на местните власти. \r\nПодробна информация гражданите могат да получат от отговорните служители в териториалните структури на Агенцията за социално подпомагане и в регионалните офиси на БЧК.", "date": "2019.11.26", "title": "БЧК започва раздаването на хранителни продукти на уязвими   български граждани"}
{"url": "http://www.focus-news.net/news/2019/11/26/2723222/nkzhi-shte-podpishe-dogovora-za-modernizatsiya-na-lot-1-na-zhp-uchastak-elin-pelin-kostenets.html", "text": "Генералният директор на Национална компания „Железопътна инфраструктура“ инж. Красимир Папукчийски ще подпише договора за модернизация на ЛОТ 1 на железопътен участък Елин Пелин-Костенец. Стойността на договора за строителство е 498 800 012, 00 лева без ДДС. Това съобщиха от пресцентъра на  НКЖИ .  \r\n \r\nСъбитието ще се състои утре, 27 ноември 2019 г., от 11 часа в сградата на Национална компания „Железопътна инфраструктура“, София, бул. „Кн. Мария Луиза“ 110. \r\n \r\nМодернизация на жп участък Елин Пелин – Костенец, част от проект „Модернизация на жп линия София – Пловдив“ се осъществява със съфинансиране от Кохезионния фонд (КФ), чрез Оперативна програма „Транспорт и транспортна инфраструктура“ 2014-2020 г.", "date": "2019.11.26", "title": "НКЖИ ще подпише договора за модернизация на ЛОТ 1 на жп участък Елин Пелин-Костенец"}
{"url": "http://www.focus-news.net/news/2019/11/26/2723223/pregled-na-osnovnite-temi-v-evropeyskiya-pechat-agentsiya-fokus.html", "text": "Министърът на правосъдието на ФРГ Кристин Ламбрехт (ГСДП) възнамерява да предложи въвеждане на наказание за изгаряне на националните флагове на други държави. Съответното тя обяви в интервю за регионалния вестник   Der Mannheimer Morgen . \r\nМинистърът припомни, че все по-често по време на демонстрации в Германия се срещат случаи на оскверняване на знамена, по-специално на Израел или Турция. „По този начин те дълбоко обиждат чувствата на гражданите на определена държава“, отбеляза Ламбрехт. Германският социалдемократ подчерта, че преди края на годината ще представи законопроект, в който изгарянето на държавни символи ще се счита за престъпно деяние. Предвидените наказания в него са налагане на глоба и лишаване от свобода за срок от две години.  \r\nКъм настоящия момент в Германия е наказуема само злоупотребата със знамена, които са издигнати върху сгради на официални институции, например посолства, припомнят от редакцията. \r\n \r\n*** \r\n  Дълги години полската държава зависеше от доставките на природен газ от Русия. Техният дял надхвърляше 50%, което поставяше страната наравно с много други страни от бившия социалистически лагер. Сега обаче идва краят на „Газпром“, пише Мацей Заневич в статия за рускоезичното полско списание  „Новая Польша“ . \r\n \r\n Две страни на монетата \r\nПървоначално доставките на газ за Полша минаваха главно през Украйна, но рязкото увеличение на търсенето през 90-те години, свързано с икономическото развитие, наложи изграждането на нов газопровод. В резултат на това през 1999 г. се появи газопроводът „Ямал-Европа“, който осигурява доставките на синьо гориво до Беларус, Полша и Германия. \r\nОт една страна, изграждането му даде възможност да се задоволи нарастващото търсене на газ в страната. От друга страна, той гарантираше зависимостта на Полша от Русия с години. \r\nТази зависимост се усети особено силно през зимата на 2008-2009 година. Тогава в продължение на няколко месеца „Газпром“ информира полското правителство за възможността за „проблеми“ при прилагането на транзитното споразумение с Украйна. Както се оказа, това беше успешна операция за натиск върху Украйна от страна на Русия, резултатът от която беше подписването на изключително неизгодно споразумение за доставка на газ в страната. \r\nФактът, че, възползвайки се от възможността, Кремъл проведе подобна операция срещу Полша, е по-малко известен. На 1 януари 2009 г. руската телевизия обяви „затягането на клапана“ с газ за Украйна и в същото време доставките към ЕС имаха същата съдба. По този начин „Газпром“ принуди Полша да договори анекс към транзитното споразумение, както и да увеличи доставките на газ. \r\n \r\n Породен от хаос \r\nСтрува си да се помни, че за тази ситуация част от вината е на полското правителство. Както показа разсекретеният доклад на Върховната одитна служба, полските преговарящи не бяха подготвени за нея, не се придържаха към рамката, посочена в инструкциите, и дори поеха допълнителни задължения с уговорка по телефона. Освен това някои членове на правителството и правителствените агенции разполагаха само с две минути, за да прочетат договора, преди да го подпишат. \r\nВ резултат Полша почти подписа търговско споразумение, което може да бъде наречено най-неизгодното след независимостта през 1989 г. Първоначалната му версия включваше, например, експлоатацията до 2037 г. съгласно разпоредби, противоречащи на националното законодателство и правото на ЕС. По въпроса обаче се намеси Европейската комисия, която забави ратификацията на договора и наложи въвеждането няколко промени в полза на полската страна. В окончателната версия договорът беше подписан едва на 29 октомври 2010 г. - но се оказа страшно неизгоден за Полша. \r\n \r\n Дълго, скъпо и задължително \r\nКакво не е наред с това споразумение? Кремъл умело използва факта, че Варшава няма алтернатива на руския газ. Зависимостта на Полша от вноса като цяло е много по-голяма, отколкото например на Украйна. Ако последната е внасяло само ⅓ от използван газ през 2018 г. (около 10,6 милиарда кубически метра от 32,3 милиарда), то Полша е внесла над ¾ (13,5 милиарда кубически метра при консумиран обем от 17,2 милиарда). Създаването на газова криза и принудата на неподготвени партньори за бързи преговори неизбежно щеше да доведе до подписване на споразумение, което беше неизгодно за Полша. \r\nДоговорът за „Ямал-Европа“ е валиден до края на 2022 година. Една от неговите слаби страни за Полша се крие във формулата, използвана за изчисляване на цената на внесения газ: тя не взема предвид пазарните цени, а е свързана изключително с цените на петрола. В резултат Полша плаща за газ много повече, отколкото например Германия, която се намира по-далеч от Русия. Според неофициални данни през 2012 г. Полша е платила 525,5 долара за 1000 кубически метра газ от Русия, а Германия е платила само 379,3 долара за същия обем. Цената за Украйна тогава беше 450 долара за същия обем. \r\nСпоразумението е сключено за 8,7 милиарда кубически метра газ годишно по общоприетата формула за приемане или плащане, според която, дори ако Полша по някаква причина не се нуждае от договореното количество газ, тя трябва да я плати изцяло. Нещо повече, може би основният недостатък на договора е, че Полша няма право да реекспортира руския газ. В резултат на това тя е принудена да използва резервите в своята страна, независимо от настоящата нужда и възможността да закупува по-евтини суровини от други източници. Подобни условия бяха заложени в споразумението, подписано през 2009 г. от Русия и Украйна. \r\n \r\n Газова революция \r\nОбаче, откакто полското правителство подписа договора, на полския газов пазар се промениха много неща. На първо място се появи терминал за втечнен природен газ, който вече може да получава до 5 милиарда кубически метра ВПГ годишно. Сега терминалът се разширява, за да увеличи възможния обем до 7,5 милиарда кубически метра. През 2023-24 г. в Гданския залив ще бъде пуснат в експлоатация плаващ регализационен възел (PRGU). \r\nОсвен това, не по-късно от октомври 2022 г. се планира да бъде открит газопроводът на Балтийският газопровод, който ще свързва норвежките газови находища с Полша. Неговата производителност е 10 милиарда кубически метра, от които 8,1 милиарда вече са запазени от полската държавна компания PGNiG. Датата на пускане на газопровода съвпада с датата на изтичане на договора за „Ямал“. Този проект има за цел да замени доставките от Русия. \r\nОчевидно е обаче, че до 2023 г., когато изтича договорът с Русия, нуждите на Полша от газ ще се увеличат. Това се дължи на прехода на икономиката от въглища към газ и възобновяеми енергийни източници. Според прогнозите на полския оператор, вече през 2023 г. потреблението на газ в страната може да се увеличи от 20,1 на 23,6 милиарда кубически метра годишно. В същото време вътрешното производство е много скромно - през 2018 г. например то възлиза на 3,8 милиарда кубически метра и няма вероятност за значително увеличение на тази цифра. \r\nВ тази връзка PGNiG вече е запазил 12,4 милиарда кубически метра втечнен газ от 2023 г., част от която може, в зависимост от ситуацията, да бъде препродадена на световния пазар или използвана в Полша. За да се застрахова от евентуални прекъсвания в доставките, е разработен авариен план - временна инсталация на PRGU в близост до терминала за ВПГ. \r\nОт 2009 г., когато Полша бе принудена спешно да преговаря под заплахата от липса на газ и в резултат на това подписа нерентабилно споразумение с „Газпром“, минаха само 10 години. През това време обаче полският пазар на газ се промени драстично и през 2023 г. най-накрая ще придобие нов облик. Тогава всички проекти за диверсификация ще бъдат завършени и Полша ще има реална възможност да откаже доставките на газ от Русия. Означава ли това, че големите руски суровини никога няма да бъдат доставяни в Полша? Изобщо не е необходим подобен развой на ситуацията. \r\nЗа Полша няма пречка да закупи ограничени количества от газ от Русия - на пазарна цена, с право на реекспорт и при краткосрочни договори. Точно така изглеждат стандартните газови договори в Европа сега. Но за тази цел Русия трябва да приеме факта, че ерата на газовата диктатура по отношение на Полша отмина. \r\n \r\n*** \r\n  „Няма шанс“ Великобритания и Европейския съюз да сключат търговско споразумение до края на 2020 година, което не включва членство в единния пазар, твърди Тони Блеър, цитиран от европейската редакция на  Politico . \r\nБившият британски премиер посочи още, че постигането на търговска сделка със САЩ „ще бъде много трудно“ за Великобритания. \r\nТой направи коментарите си след като настоящият министър-председател БорисДжонсън обеща да постигне търговски договор с ЕС до края на транзитния период за Брекзит и без отлагане на срока, което означава, че това трябва да се случи до декември 2020 година. \r\nИзказвайки се на събитие на Ройтерс в Лондон в понеделник, Блеър изтъкна: „Това, което стана ясно през последните седмици, е, че преговорите няма шанс да бъдат приключени в този преходен период. Никакви. С изключение на обстоятелства, в които, както ефективно направи Борис Джонсън по отношение на Северна Ирландия, ние признаваме, че Великобритания остава в търговската система на Европа, единния пазар“. \r\nБившият премиер от лейбъристката партия заяви, че ЕС няма да позволи на съседна държава да се отклони от правилата му и да стане конкурент, като същевременно поддържа постоянен достъп до пазарите му и потенциално ги подкопава. \r\nДжонсън и американският президент Доналд Тръмп също настояха, че трансатлантическата търговска сделка може да бъде договорена бързо и постигането на пакт с Америка се превърна в централен двигател на британското правителство. \r\nНо Блеър каза, че американската политика е „дълбоко разделена“ и търговското споразумение може да се бори за преминаване на Конгреса. „Не бих затаил дъх в Съединените щати. търговска сделка. Мисля, че ще бъде много трудно. \" \r\nДжонсън и американският президент Доналд Тръмп също настояха, че трансатлантическата търговска сделка може да бъде договорена бързо и постигането на пакт с Америка се превърна в централен двигател на британското правителство. \r\nНо Блеър каза, че американската политика е „дълбоко разделена“ и търговското споразумение може да се бори за преминаване през Конгреса. „Не бих затаил дъх в очакване на търговска сделка със САЩ. Мисля, че ще бъде много трудно. \" \r\nОсвен това Блеър заяви, че мнозинство на консерваторите или лейбъристите след изборите на 12 декември ще е лош резултат за Великобритания и посъветва избрателите да гласуват тактически, но призна, че той лично ще гласува за Работническото движение. \r\n„Истината е: обществеността не е убедена, че нито една от основните партии заслужава да спечели тези избори окончателно“, каза той. „Те разменят два набора фантазии; и двете, като правителства на мнозинството, представляват риск,  който би било неразумно страната да приеме“. \r\n \r\n*** \r\n Посланикът на САЩ в Дания Карла Сандс твърди, че НАТО се нуждае от повече военновъздушна единици и засилено наблюдение в Арктика, пише вестник  The Copenhagen Post . Изглежда, че двете страни не са съгласни относно броя на самолетите. Бюджетът за изграждането на авиопарк от F35 продължава да нараства, достигайки вече 1,1 милиарда крони, но американският посланик насърчава Дания да закупи още изтребители. \r\nДания закупи 27 F-35 самолета от САЩ, но поне пет от тях ще останат в Аризона, където датските пилоти се обучават. Карла Сандс е обезпокоена, че способността на НАТО за наблюдение не са достатъчни в Арктика и Дания трябва да изпълни тригодишните си обещания за засилване на отбраната и наблюдението там.  \r\n„В Дания няма достатъчно самолети. Има 38-40 изтребители  F-16. Това всъщност е съкращаване броя на самолетите и Дания трябва да проучи по-добре фактите“, сподели Карла Сандс пред вестник Jyllands-Posten, цитиран от изданието. \r\nКоментарът на посланика на САЩ в Дания идва няколко дни преди срещата на върха на НАТО. На 3 и 4 декември държавните и правителствените ръководители на НАТО ще се срещнат в Лондон и се очаква САЩ  да продължат да настояват другите страни да изпълнят обещанието от отделянето на 2% от БВП за отбрана, понеже вече поискаха план за увеличаване на бюджета на всяка държава.  \r\nНа срещата на върха на НАТО в Уелс от 2014 година страните от НАТО обещаха да запазят разходите за отбрана до поне 2 % от БВП. Към 2018 година само шест страни са постигнали целта: САЩ, Гърция, Великобритания, Полша, Латвия и Литва. Доналд Тръмп не е първият президент на САЩ, който изисква от страните от НАТО да увеличат своите бюджети, но неговият стил в политиката прави неясни какви ще бъдат последствията, ако страните не се съобразят с искането. \r\nМинистърът на отбраната на Дания Трине Брамсен заяви пред Jyllands-Posten, че в  момента страната няма планове да закупува повече изтребители. Така че Тръмп не трябва да очаква, че Дания ще представи план за увеличаване на бюджета за отбрана на срещата на върха в Лондон. \r\n \r\n***", "date": "2019.11.26", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2019/11/26/2723224/politsiyata-vav-veliko-tarnovo-razkri-krazhba-na-sportni-stoki.html", "text": "Трима ученици от великотърновско училище са извършили кражба на спортни суитчъри и портфейли от два магазина в старата столица. Това съобщават от  пресцентъра на Областна дирекция на МВР – Велико Търново . Деянията са извършени в периода 18-20 ноември, в различни съучастия. От проведените действия по разследването е изяснено, че откраднатите вещи са на обща стойност около 250 лв. Извършителите се признали вината си и са възстановили стойността на инкриминираните вещи. Материалите по случая са докладвани в прокуратурата, с мнение за налагане на възпитателни мерки. \r\n \r\nСлужители на полицейското управление в Полски Тръмбеш пък разкриха кражба на винкели от ограда на парк в село Раданово, общинска собственост. Сигнал за случая е получен вчера. От проведените действия по разследването е установено, че извършители на деянието са три момчета на 9 и 10 години от същото село. Инкриминираните елементи са установени и върнати на собственика. Материалите по случая ще бъдат докладвани в прокуратурата, с мнение за налагане на възпитателни мерки.", "date": "2019.11.26", "title": "Полицията във Велико Търново разкри кражба на спортни стоки"}
{"url": "http://www.focus-news.net/news/2019/11/26/2723214/politsiyata-v-etropole-zadarzha-mazh-zapalil-avtomobila-si-i-podal-neveren-signal-che-e-otkradnat.html", "text": "Полицията в Етрополе задържа мъж, запалил автомобила си и подал неверен сигнал, че е откраднат. Това съобщиха от  ОДМВР - София . \r\n \r\nРаботата по случая започнала към 1.40 часа на 24 ноември, когато етрополец съобщил в полицията, че е установил липсата на автомобила си. В сигнала си той заявил, че към 18.30 часа за последно е бил в колата пред блока си и я е оставил по невнимание с ключа на таблото. Служители на РУ- Етрополе веднага започнали работа по установяването на автомобила, като същият бил обявен и за общодържавно издирване. В хода на предприетите оперативни действия те установили съществено разминаване с изложеното в сигнала. Оказало се, че около полунощ, шофирайки автомобила си, в района на бензиностанция тъжителят е реализирал пътнотранспортно произшествие с лек автомобил „Мазда“, след което е напуснал местопроизшествието. След инцидента той след спрял в ливада близо до с. Лопян, запалил колата си и после заявил в районното управление, че е открадната. Автомобилът е открит на посоченото от него място, след което е снет от издирване. След оглед на местопроизшествието по случая е образувано досъдебно производство. 33- годишният извършител е задържан за срок до 24 часа. Действията по разследването продължават.", "date": "2019.11.26", "title": "Полицията в Етрополе задържа мъж, запалил автомобила си и подал неверен сигнал, че е откраднат"}
{"url": "http://www.focus-news.net/news/2019/11/26/2723227/osaden-za-podgotovka-na-teroristichen-akt-v-rusiya-ukrainets-v-evroparlamenta-varnete-yadrenoto-orazhie-na-kiev.html", "text": "Осъденият за подготовка на терористичен акт в Русия и пуснат на свобода в хода на обмен на заключени между Москва и Киев Олег Сенцов заяви в Европейския парламент, че не разбира защо се обсъжда „формулата Щайнмайер“ и че трябва да бъде „върнато“ ядреното оръжие на Украйна, предава  РИА Новости . \r\n \r\nСенцов бе поканен на съвместно заседание на три комисии на Европейския парламент в Страсбург, където във вторник официално ще му връчат наградата Сахаров. В хода на дискусиите с евродепутатите бяха обсъждани въпроси за Минските споразумения и Будапещенския меморандум. \r\n \r\n„Относно Будапещенския меморандум. Ще кажа мнението си. В момента се водят преговори за прилагане на Минските споразумения, за „формулата Щайнмайер“. Аз изобщо не разбирам какво е това. И не искам да разбера. „Нормандски формат“, Мински споразумения... какво е това?“ – заяви той, като сравни тези преговори с „опит за примирие“. \r\n \r\n„Това не е мирен договор. Това не е демаркация на границите. Изобщо не искам да обсъждам това. Да се върнем към началото, Будапещенския меморандум. Украйна доброволно предаде третия по големина ядрен арсенал в света, получавайки в замяна лист хартия, наречен меморандум, която гарантира териториалната цялост от страна на Русия, Великобритания и САЩ“, каза Сенцов, обръщайки се към залата. \r\n \r\nПо нататък украинецът посочи, че дори САЩ си дават вид, че „нищо не се е случило“. Сенцов заяви още, че щом „ни отнеха Крим“, значи „трябва да ни върнат бомбата“, но не искат, защото обсъждат „формулата Щайнмайер“. А аз смятам, че не трябва да я обсъждат, тя няма нищо общо със ситуацията“, каза той пред евродепутатите. \r\n \r\nАгенция „Фокус“ припомня, че „Наградата за свобода на мисълта „Сахаров“, наименувана на съветския учен и дисидент Андрей Сахаров, е учредена от Европейския парламент през 1988 г. Връчва се на личности и организации за изключителни постижения в защита на човешките права и свободи.Наградата се присъжда в следните области: \r\nзащита на правата на човека и основните свободи, особено на правото на свободно изразяване; \r\nзакрила на правата на малцинствата; \r\nспазване на международното законодателство; \r\nразвиване на демокрацията и въвеждане на върховенството на закона. \r\n \r\nРусия и Украйна освободиха на 7 септември 35 осъдени и задържани граждани, сред освободените от руската страна бяха Олег Сенцов, осъден за подготовка на терористичен акт, и 24 украински войници, нарушили руската граница. Освен това в този ден ръководителят на портала на РИА Новости Кирил Вишински, освободен по съдебен ред, отлетя за Русия. \r\n \r\nТака нареченият „нормандски формат“ на преговорите за Украйна съществува от юни 2014 г. Тогава, по време на честването на 70-годишнината от десанта на съюзниците в Нормандия, лидерите на Русия, Украйна, Франция и Германия за първи път обсъдиха уреждането на конфликта в Донбас. Оттогава се проведоха редица телефонни разговори и срещи на високо равнище, както и контакти на външните министри. Заявената цел на „формата“ е реализация на Минските споразумения. \r\n \r\nСлед разпадането на СССР Киев наследи значителен ядрен арсенал. През 1994 г. обаче Украйна, Русия, САЩ и Великобритания подписаха Будапещенския меморандум, който послужи за международно споразумение за гаранции за сигурност във връзка с присъединяването на Украйна към Договора за неразпространение на ядреното оръжие. В съответствие със споразумението ядреният арсенал на територията на Украйна беше ликвидиран, а ядрените сили обещаха да гарантират сигурност на Киев. \r\n \r\nПревод и редакция:", "date": "2019.11.26", "title": "Осъден за подготовка на терористичен акт в Русия украинец в Европарламента: „Върнете ядреното оръжие на Киев“"}
{"url": "http://www.focus-news.net/news/2019/11/26/2723230/st-komisar-nikolay-dimov-odmvr-smolyan-avtomobilite-v-oblastta-sa-podgotveni-za-eksploatatsiya-pri-zimni-usloviya.html", "text": "Акция „Зима“ все още не е приключила, но шофьорите от областта са подготвили автомобилите си за зимата, може би и заради това, че местните хора познават добре климатичните условия в региона. Това каза за   Радио „Фокус“ – Смолян  старши комисар Николай Димов – директор на Областна дирекция на МВР – Смолян.  \r\n \r\n„Продължаваме с контрола по скоростните режими, а резултатите от акция „Зима“ ще бъдат ясни след приключването й на 30 ноември“, поясни ст. комисар Димов. Той допълни, че от днес започва и друга акция по контрол за спазване на ограничителните режими на скоростта. „Отново днес в Смолян се провеждат и проверки по метода на широкообхватния контрол, като в района на КАТ - Смолян преминаващите автомобили се отклоняват избирателно за технически контрол вътре. На място автомобилите се качват на канала и се оглежда какво е техническото им състояние. Пътният контрол е едно и там се проверяват основно документи, а при днешната проверка ще се инспектира изправността например на спирачната уредба на автомобилите“, каза още ст. комисар Димов.  \r\n \r\nНели ГЕРГЬОВСКА", "date": "2019.11.26", "title": "Ст. комисар Николай Димов, ОДМВР- Смолян: Автомобилите в областта са подготвени за експлоатация при зимни условия"}
{"url": "http://www.focus-news.net/news/2019/11/26/2723229/adriana-petrova-obshtina-varna-za-zimata-sa-obnoveni-otoplitelnite-sistemi-v-3-detski-gradini-i-7-uchilishta.html", "text": "Училищата и детските градини във Варна имат готовност за посрещане на зимата. Отоплителните инсталации по места са в пълна готовност при евентуално падане на температурите, предвидени са и алтернативни уреди при аварии. Това каза на заседание, посветено на зимната подготовка в града, Адриана Петрова - главен експерт по приобщаващо образование в ресорната дирекция в Общината, предаде репортер на  Радио „Фокус“ – Варна . „С цел да се създадат необходимите условия за нормално функциониране на общинските образователни институции и да не се допуска прекъсване в учебния и възпитателния процес, още през летните месеци са предприети необходимите действия по текущото обновяване на отоплителните инсталации“, обясни тя. Експертът посочи, че са ремонтирани отоплителните системи в три детски градини и седем училища. \r\n \r\nПетрова подчерта, че всички отоплителни съоръжения са преминали задължителен ежегоден преглед в лицензиран технически надзор, съгласно изискванията на съответните наредби. На заседанието стана ясно, че всички образователни институции във Варна имат сключени договори с доставчици на горива, топло- и електрическа енергия. Условията за доставка на газьол позволяват доставките да се извършват регулярно, в зависимост от капацитета на цистерните и възникналите потребности на училища и детски градини. Предприети са и мерки за осигуряване на алтернативно отопление. \r\n \r\nЕкспертът обясни, че част от отоплителните инсталации с природен газ, при необходимост могат да се настроят в режим на работа с газьол. В детските градини са инсталирани климатици, които при необходимост също могат да се използват за основно отопление при аварии. В училище „Добри Войников“ в село Каменар е закупен генератор за осигуряване на аварийно електрозахранване. Петрова допълни, че са набелязани конкретни мерки за осигуряване на пожарна безопасност през отоплителния сезон. Направена е профилактика на горелки, котли и отоплителни инсталации. След приключване на последните занятия, нощно време и в неучебни дни, с цел предотвратяване на замръзването на отоплителните инсталации, огнярите периодично ще следят и ще предприемат необходимите мерки за предотвратяване на аварии. \r\n \r\n\"Осигурени са и необходимите количества пясък и сол за опесъчаване на тротоари, стълбища и пътеки, с цел привеждането им в състояние на безопасност. Във всяко училище и детска градина има гребла за почистване. Изготвени са по места и графици за почистване от помощния персонал при валежи от сняг. На педагогически съвети са приети планове за обучение при зимни условия. Класните ръководители в часа на класа ще провеждат минутка за безопасни условия на обучения и възпитание на учениците при зимни условия\", каза още Адриана Петрова. \r\n \r\nДиана СТОЕВА", "date": "2019.11.26", "title": "Адриана Петрова, Община Варна: За зимата са обновени отоплителните системи в 3 детски градини и 7 училища"}
{"url": "http://www.focus-news.net/news/2019/11/26/2723233/fotografat-vladimir-spasov-predstavi-izlozhba-vav-varna-na-izchezvashtite-morski-farove-ot-ahtopol-do-shabla.html", "text": "Фотографът Владимир Спасов представи изложба във Варна на изчезващите морски фарове от Ахтопол до Шабла. Пред  Радио „Фокус“ – Варна   той разказа, че идеята за проекта се е родила през 2014 година и близо 5 години по-късно, тя вече е реализирана.  \r\n \r\nВладимир Спасов, коментира че в 21-ви век технологиите напредват, а с  навлизането и на сателитната навигация, тези обекти са обречени на изчезване. „В България все още работят, но и тук тяхната съдба ще е същата. Именно затова реших, че е хубаво да бъдат запечатани, защото нашите фарове са с изключително интересна архитектура и всичките са различни – няма нито един да се повтаря“, каза още фотографът.  \r\n \r\nВ проекта са включени най-старият български морски фар в Шабла, фарът на Маслен нос, който наподобява средновековна крепост и приличащият на летяща чиния фар в Каварна, който също вече е в историята. Част от фаровете са във военни поделения, а един от тях се намира в резиденция Евксиноград. Към днешна дата фарът в Царево вече е подменен с бронзова фигура на тракийска богиня, летящата чиния е станала пластмасов силоз, а старият фар на нос Галата е на път да бъде погълнат от свлачище.  \r\nДесислава ВАСИЛЕВА", "date": "2019.11.26", "title": "Фотографът Владимир Спасов представи изложба във Варна на изчезващите морски фарове от Ахтопол до Шабла"}
{"url": "http://www.focus-news.net/news/2019/11/26/2723225/protsesat-sreshtu-minyu-staykov-i-drugite-13-obvineni-za-zloupotreba-sas-sredstva-ot-evrofondove-tragva-po-sashtestvo-na-14-yanuari-2020-g.html", "text": "Съдебният процес срещу Миню Стайков и другите 13 обвинени за злоупотреба със средства от европейските земеделски фондове ще започне по същество на 14 януари 2020 г., реши Специализираният наказателен съд в разпоредително заседание снощи (25 ноември 2019 г.). Това съобщиха от пресцентъра на  Специализирана прокуратура . \r\nСъдът прие, че няма процесуални пречки делото да стратира, след като не намери допуснати пропуски и грешки в обвинителния акт, които биха накърнили правото на подсъдимите да се защитават. \r\n \r\nСъдебният състав потвърди мярката за неотклонение „Задържане под стража“ на Миню Стайков, тъй като не са настъпили нови обстоятелства, които предполагат нейното изменение. Със същия мотив потвърди и определените парични гаранции на 9-има от подсъдимите, които без законно основание са получавали или са кандидатствали да получат средства от еврофондовете. \r\n \r\nСъдът измени в по-леки единствено мерките на четиримата подсъдими служители на Държавен фонд „Земеделие“ – от „Парична гаранция“ в „Подписка“, тъй като в момента те са без работа и доходи, а по-тежките мерки вече са изпълнили целите си, предвидени в закона. \r\nНа разпорeдителното заседание Министерството на финансите предяви граждански иск срещу Миню Стайков и други четирима от подсъдимите, с който претендира пред съда да бъдат възстановени в бюджета всички усвоени от тях средства на Държавен фонд „Земеделие“ от европейски земеделски фондове.", "date": "2019.11.26", "title": "Процесът срещу Миню Стайков и другите 13 обвинени за злоупотреба със средства от еврофондове тръгва по същество на 14 януари 2020 г."}
{"url": "http://www.focus-news.net/news/2019/11/26/2723232/germanskiyat-ministar-na-otbranata-bundesverat-e-sposoben-na-mnogo-poveche-zad-granitsa.html", "text": "Бундесверът е в състояние да поеме повече чуждестранни мисии, въпреки липсата на персонал и оборудване. Това увери министърът на отбраната на ФРГ Анегрет Крамп-Каренбауер. По-специално тя предложи допълнителни усилия за борба с тероризма в Мали, което също ще засили сътрудничеството с Франция, съобщава германският националният ежедневник  Die Welt .  \r\n \r\n„Дори към днешна дата бихме могли да поемем допълнителни чуждестранни мисии“, подчерта Крамп-Каренбауер в рамките на посещение на въздушната бригада в провинция Саарланд. Тя отбеляза, че при реална оценка на ситуацията ще стане ясно, че до 2031 г. Бундесверът ще трябда да представлява 10% от военната мощ на НАТО. В съответствие с по-ранните изявления на министъра на отбраната към този момент, бюджетът на Германия за военните разходи ще бъде увеличен до 2% от БВП, съгласно целите на Алианса.  \r\n \r\nСпоред Крамп-Каренбауер има „информация\" за желанието на Франция да започне активна антитерористична кампания в Мали. Всъщност борбата срещу тероризма в момента се води „изключително от Франция\", заяви германският министър на отбраната. Бундесверът все още се занимава само с обучение на местните военни в западноафриканската страна. Берлин обаче не е получавал конкретни искания от Париж за увеличаване на ангажираността си.  \r\n \r\nКато се има предвид ситуацията с местните въоръжени сили, положението не е никак просто. Крамп-Каренбауер подчерта, че темата за германското участие в страната ще бъде обсъдена в Бундестага. \r\n \r\nВ отговор на критиката от страна на комисаря на Бундесвера Ханс-Петер Бартелс, че в германската армия липсват персонал и оборудване за по-амбициозни военни задачи, Крамп-Каренбауер отговори: „Знаем, че трябва да правим повече, но се движим в тази посока\" . \r\nВъздушната бригада, която посети, включва около 4100 военнослужещи. Според министъра на отбраната на Германия, бригадата е „доказателство, че ние сме в състояние да изпълняваме и такива мисии\". Става дума за един много специален отдел, който в миналото е бил използван, например, по време на евакуация „точно там, където е важно да се влезе бързо, да се реагира бързо\". \r\nСпоред Die Welt това не е единственото звено в Саарланд, което Анегрет Крамп-Каренбауер е посетила в понеделник: тя е била в общо четири бази на Бундесвера, където е разговаряла с военни.   \r\n \r\n . \r\n \r\n Тереза Герова", "date": "2019.11.26", "title": "Германският министър на отбраната: Бундесверът е способен на много повече зад граница"}
{"url": "http://www.focus-news.net/news/2019/11/26/2723215/ramush-haradinay-kosovo-e-gotovo-da-pomogne-na-svoyata-mayka-albaniya.html", "text": "Премиерът в оставка на Косово Рамуш Харадинай заяви след катастрофалното земетресение в Албания тази сутрин, че неговата страна е готова да изпрати помощ на, както се изрази той, своята майка, предава излъчващият на албански скопски телевизионен канал  „Алсат – М“ . \r\n \r\n„Tревожно е това, което виждам в новините за Албания. Моите мисли и молитви са с всички граждани, претърпели загуби, и с тези, които с нетърпение очакват новини за семействата си. Косово е готово да предложи своята помощ на народа и държавата Албания в преодоляването на тази трудна ситуация“, написа още Харадинай. \r\n \r\nПревод и редакция:", "date": "2019.11.26", "title": "Рамуш Харадинай: Косово е готово да помогне на своята майка – Албания"}
{"url": "http://www.focus-news.net/news/2019/11/26/2723234/epoka-e-re-kosovo-kurti-namekna-za-razgovori-s-bryuksel-za-spetsializiraniya-sad.html", "text": "Председателят на движение „Самоопределение“ Албин Курти намекна в скорошно интервю, че новото правителство на Косово и той – в качеството си на министър-председател – ще започнат две дискусии относно Специализирания съд в Хага, пише електронното издание на прищинския ежедневник  Epoka e Re . \r\n \r\n„Ще се проведе една дискусия относно Специализирания съд, който е похарчил над 100 милиона евро от европейските данъкоплатци и не е повдигнал нито едно обвинение, камо ли да приключи процес. Втората дискусия ще се проведе с Брюксел относно този необичаен механизъм за правосъдие. Въз основа на тези разговори ние ще вземем решение догодина“, увери Курти. Той добави, че „вместо специализирани, Косово се нуждае от нормални съдилища, нормални процеси и нормална съдебна система, която ще изпрати престъпници от военновременно и мирно време в затвора“. \r\n \r\n Тереза Герова", "date": "2019.11.26", "title": "Epoka e Re (Косово): Курти намекна за разговори с Брюксел за Специализирания съд"}
{"url": "http://www.focus-news.net/news/2019/11/26/2723237/politsiyata-v-pazardzhik-razsledva-krazhba-na-elektricheski-provodnitsi-v-selo-kalugerovo.html", "text": "Извършена е кражба на електрически проводници от няколко междустълбия в село Калугерово, съобщи за  Радио \"Фокус\" - Пазарджик  говорителят на ОД на МВР в Пазарджик Мирослав Стоянов. Той уточни, че сигналът е подаден от служители на електроразпределителното дружество, които са пристигнали, за да възстановяват електрозахранването, но на място са установили липсата на проводниците. \r\n \r\n\"Кражбата е на територията на две улици в село Калугерово. На място са екипи на полицията от участъка в Лесичово и от Районното управление в Пазарджик. Ще бъдат предприети оперативно-издирвателни действия за установяване на извършителя на кражбата\", допълни Стоянов. \r\n \r\nВаня НИКОЛОВА", "date": "2019.11.26", "title": "Полицията в Пазарджик разследва кражба на електрически проводници в село Калугерово"}
{"url": "http://www.focus-news.net/news/2019/11/26/2723226/sitel-makedoniya-nikos-dendias-uveri-v-podkrepata-na-gartsiya-za-naroda-i-pravitelstvoto-na-albaniya.html", "text": "Подкрепа за народа и правителството в Албания след силното земетресение изрази гръцкият външен министър Никос Дендиас чрез официалния си акаунт в социалната мрежа „Туитър“, предава скопската телевизия  „Сител“ . \r\n \r\n„Изразяваме подкрепата на Гърция за народа и правителството на Албания след земетресението, което удари съседната ни страна\", написа Дендиас в „Туитър“. \r\nОчаква се по-късно днес първият дипломат на Атина да пристигне на посещение в Скопие, припомня медията. \r\n \r\n Тереза Герова", "date": "2019.11.26", "title": "„Сител“ (Македония): Никос Дендиас увери в подкрепата на Гърция за „народа и правителството на Албания“"}
{"url": "http://www.focus-news.net/news/2019/11/26/2723235/v-obshtina-svishtov-sa-vzeti-neobhodimite-merki-za-bezproblemno-posreshtane-na-zimata.html", "text": "С настъпването на месец ноември в община Свищов са взети необходимите мерки за безпроблемно посрещане на зимата. Това заяви в предаването  „Добре дошли в Свищов“  на  Радио „Фокус“ – Велико Търново  зам.-кметът на крайдунавската администрация Бедри Алиев. Той увери, че е проверена цялата налична снегопочистваща техника и нейната готовност е гарантирана. \r\n \r\n„Разполагаме с  четири автомобила (един МАЗ, един високопроходим Unimog и два трактора), както и с един челен товарач. Те са преминали технически преглед и са оборудвани с всичко необходимо, за да посрещнат изпитанията на зимата. Закупени са 250 тона сол, които са доказано ефективни при обезледяването на пътните участъци. Както всяка година, приоритет по време на зимното почистване ще бъдат обществените и общински сгради – общинската болница, училищата, полицията, пожарната. След това са главните пътни артерии и подходите към града“, допълни зам.-кметът. \r\n \r\nТой уточни и, че образователните институции са снабдени с чувалчета сол, а до дни предстои и населените места в общината да бъдат осигурени инертни материали. \r\n \r\n„Проведени са разговори с всички фирми и земеделски кооперации в общината, които разполагат с подходяща техника и при нужда ще окажат помощ в кризисна ситуация. Ръководството на община Свищов високо цени тяхната съпричастност и сме благодарни за готовността им да помагат, винаги когато има необходимост“, каза още Бедри Алиев. \r\n \r\nЛуиза ТРАНЧЕВА", "date": "2019.11.26", "title": "В Община Свищов са взети необходимите мерки за безпроблемно посрещане на зимата"}
{"url": "http://www.focus-news.net/news/2019/11/26/2723231/prezidentat-na-albaniya-stranata-e-v-mnogo-dramatichna-situatsiya.html", "text": "Президентът на Албания Илир Мета и лидерът на опозиционната Демократическа партия Лулзим Баша сутринта пристигнаха в местността Тумана, където силното земетресение с магнитуд 6.4 по скалата на Рихтер предизвика сериозни материални щети, предава излъчващият на албански скопски телевизионен канал  „Алсат – М“ . \r\n„Много драматична ситуация. Правят се опити да се извлекат хората изпот руините. Надявам се да няма много жертви. Нека службите си свършат работата“, заяви Мета пред медиите, като след това посети местната болница. \r\n \r\nБроят на жертвите на разрушителното земетресение, което удари Албания в ранните сутрешни часове на деня, се увеличава. Според последната потвърдена информация от Министерството на отбраната в Тирана загиналите са шестима – трима в Дуръс, двама в Туман и един в Курбин. \r\n \r\nВсе още не е известна съдбата на четирима граждани на Косово, които са били настанени в малък хотел в Дуръс, който е изцяло рухнал. Не е изключено част от персонала в хотела да е сред загиналите. \r\n \r\nСпасителните екипи са задействани за отстраняването на отломки от пететажна сграда в Дуръс и многоетажна сграда в Туман. Според очевидци под развалините на сградата в Туман има девет души - членове на две семейства. \r\n \r\nРаботата се утежнява от честите вторични трусове, броят на които е повече от 110 за последните часове.  \r\nСлед силното земетресение в 3:56 часа местно време (4:56 часа българско време) със сила от 6,4 по скалата на Рихтер в 7:20 часа местно време е регистриран трус с почти идентичен магнитуд - 6,3. \r\n \r\nПревод и редакция:", "date": "2019.11.26", "title": "Президентът на Албания: Страната е в много драматична ситуация"}
{"url": "http://www.focus-news.net/news/2019/11/26/2723228/vitsepremierat-ekaterina-zaharieva-izprati-saboleznovatelna-telegrama-do-albanskiya-si-kolega-gent-chakay.html", "text": "Вицепремиерът и министър на външните работи Екатерина Захариева изпрати съболезнователна телеграма до албанския си колега Гент Чакай във връзка със земетресението в Албания, довело до човешки жертви. Това съобщиха от пресцентъра на  МВнР . \r\n \r\n„С дълбока тъга научих трагичната новина за земетресението, което сполетя вашата страна, причини трагична загуба на човешки животи, наранявания и разрушения“, посочва Екатерина Захариева. В посланието си външният ни министър изразява съчувствието към семействата и близките на жертвите и пожелава скорошно възстановяване на ранените.  \r\n \r\n„България остава готова да подкрепи и помогне на приятелска Албания по всеки възможен начин“, казва още Екатерина Захариева в съболезнователната телеграма.", "date": "2019.11.26", "title": "Вицепремиерът Екатерина Захариева изпрати съболезнователна телеграма до албанския си колега Гент Чакай"}
{"url": "http://www.focus-news.net/news/2019/11/26/2723241/tass-oon-predupredi-za-pokachvane-na-temperaturata-na-zemyata-v-sluchay-na-neizpalnenie-na-parizhkoto-sporazumenie.html", "text": "Температурата на Земята до края на този век може да се повиши с 3,4-3,9 градуса по Целзий, ако не се предприемат стъпките, формулирани в Парижкото споразумение за климата за намаляване на емисиите на парниковите газове в атмосферата. Това се посочва в годишния доклад на Програмата на ООН за околна среда, публикуван в Женева, предава  TACC . \r\n \r\nПарижкото споразумение за климата бе подписано на 12 декември 2015 година след  международна среща на върха. Участниците се съгласиха да предотвратят повишаването на средната температура на планетата до 2100 година с повече от 2 градуса в сравнение с прединдустриалната ера.  \r\nВ своето проучване експертите на ООН анализират разликата между действията, заложени в Парижкото споразумение, и реалната ситуация. Подчертава се, че „държавите търпят общ неуспех, не успяват да спрат глобалното увеличение на емисиите на парникови газове и това означава, че сега са необходими по-дълбоки и по-бързи действия“. Емисиите „се увеличават през последното десетилетие със скорост 1,5% годишно“ и достигат през 2018 година „рекордните 55,3 гигатона“. \r\n \r\n„Ако оставим всичко както е, тогава през този век можем да очакваме повишаване на температурите с 3,4 до 3,9 градуса по Целзий, което ще доведе до мащабни разрушителни последици за климата“, подчертават експертите. Програмата на ООН за околна среда има големи надежди, че страните от Г-20, които общо произвеждат 78% от всички парникови газове, изпускани в атмосферата, ще предприемат конкретни стъпки за намаляването на емисиите“. \r\n \r\n„След претърпения неуспех  за справяне с изменението на климата по-рано, трябва да се стремим към по-задълбочено намаляване на емисиите“, заяви изпълнителният директор на Програмата на ООН за околна среда Ингер Андерсен.", "date": "2019.11.26", "title": "ТАСС: ООН предупреди за покачване на температурата на Земята в случай на неизпълнение на Парижкото споразумение"}
{"url": "http://www.focus-news.net/news/2019/11/26/2723238/startup-world-cup-2020-e-v-sofiya-na-global-tech-summit.html", "text": "Startup World Cup, глобалното състезание за стартъпи с голяма награда 1 млн. долара инвестиция, се завръща в България съвместно с Global Tech Summit - водещото технологично събитие в Източна Европа - за още едно вълнуващо състезание - търсейки следващия световен шампион сред най-добрите стартъпи от цял свят, съобщиха  организаторите . Освен намирането на страхотни стартъпи, мисията на Startup World Cup е да подпомага развитието и растежа на иновационните екосистеми в региони по цялата планета и да ги свързва с глобална иновационна мрежа. \r\n \r\nГранд финалът на Startup World Cup включва изявени фигури от високотехнологичната общност, като Стив Возняк (съосновател на Apple), Рийд Хофман (главен изпълнителен директор на LinkedIn), Марсело Клеър (COO на SoftBank Group) и много други. На Startup World Cup е имало ветерани инвеститори от ранга на Kleiner Perkins, Y Combinator, NEA, Techstars, Intel Capital, M12, 500 Startups, GE Ventures, DFJ, IBM Ventures, Social Capital, Index Ventures и Plug and Play Ventures, както и инвеститори от по целия свят, съдейки за глобалните и регионалните финали. \r\n \r\nСтартъпите от България и региона, които се интересуват от глобалната екосистема, менторство от световни инвеститори и значителни наградни суми се насърчават да кандидатстват в регионалното състезание в София, част от веригата Startup World Cup.  \r\nСред журито в българското издание са Момчил Еленков (Viber), Весела Калъчева (Изпълнителен директор на БАИТ), Синиша Джукич (COO на Bosch Software Innovations), Светлин Наков (СофтУни) и други експерти от технологичния сектор, медиите, предприемачи и водещи мениджъри.  \r\nФиналът в България ще се проведе на 10 декември в рамките на технологичния форум Global Tech Summit в НДК. \r\nКандидатите могат да подават своите предложения до 6 декември 2019 г. включително, като ползват директно формата на Startup World Cup София, така и по имейл на startup@globalsummit.tech  \r\n \r\nВсички победители в регионалните състезания ще участват в Големия финал в Сан Франциско на 22 май 2020 г. \r\nПреди Големия финал в Сан Франциско, победителите в регионалните състезания в Европа също ще вземат участие в континентален шампионат с шанс да спечелят инвестиционна награда от 500 000 щатски долара от местни спонсори. \r\nХиляди стартиращи фирми от цял свят се кандидатираха на състезанието през 2019 година. Победители от 36 регионални събития на шест континента хвърлиха стартъпите си на Grand Finale в Сан Франциско през май 2019 г. Виетнамският стартъп Abivin победи всички конкуренти и взе вкъщи инвестиционната награда от $1,000,000. Abivin използва изкуствен интелект, за да управлява своята платформа за оптимизация на логистиката. Канадският стартъп Klue, който предоставя конкурентен разузнавателен софтуер за корпоративни търговски екипи, беше на второ място. Базираната в САЩ Sonavi Labs, която разработва интелигентни стетоскопи, е на трето място. \r\nПреди финала в Сан Франциско победителите в регионалните състезания в Европа участваха в континентален шампионат,Startup World Cup Summit в Прага. Победителят в това състезание, Mimbly от Швеция, спечели инвестиционна награда от 500 000 долара от местните спонсори, Up21 и Air Ventures. Mimbly е разработил решение за чисти технологии за отпадъчни води от перални, спестяване на пари, вода и намаляване на микропластичното замърсяване. \r\n \r\nРегионални и глобални спонсори \r\nМестният спонсор на Startup World Cup е Innovation Center, чиято цел е да подпомага стартъпи от региона да се развиват в Съединените щати.  \r\nВ световен мащаб Startup World Cup се подкрепя от голяма група международни компании включително Microsoft, SEGA Sammy, EY, Deloitte, Orrick, Wiley Rein и други. Спонсорите споделят мисията, за да намерят най-обещаващите стартъпи и да ги свържат с регионални и глобални мислещи лидери, корпоративни партньори и инвеститори. \r\n \r\n За Startup World Cup \r\nStartup World Cup е едно от най-големите стартъп състезания в цял свят с над 36 регионални локации. Организатор на събитията е водещият технологичен инвеститор Pegasus Tech Ventures. Целта на фонда е изграждане на широка глобална мрежа от корпоративни партньори, рискови инвеститори и стартиращи компании.", "date": "2019.11.26", "title": "Startup World Cup 2020 е в София на Global Tech Summit"}
{"url": "http://www.focus-news.net/news/2019/11/26/2723242/chitalishte-probuda-kyustendil-obyavi-konkursa-moyata-koleda.html", "text": "Читалище „Пробуда” – Кюстендил обяви конкурса „Моята Коледа”. Това съобщи за  Радио „Фокус” – Кюстендил  Милена Маркова, председател на читалището. По думите й конкурсът е традиционен и се провежда в четири направления – картина, картичка, сурвачка и сувенир могат да участват деца и ученици на възраст 4 до 15 години, разделени в четири възрастови групи. \r\n \r\nКрайният срок за изпращане на творбите е 16 декември, като те трябва да бъдат придружени с информация за автора: три имена, учебно заведение и клас. Резултатите ще бъдат обявени на Коледния концерт на 18 декември от 14.00 ч. в залата читалище „Пробуда” в жилищен квартал „Колуша“, а победителите ще получат диплом и предметни награди. \r\nВенцеслав ИЛЧЕВ", "date": "2019.11.26", "title": "Читалище „Пробуда” – Кюстендил обяви конкурса „Моята коледа”"}
{"url": "http://www.focus-news.net/news/2019/11/26/2723244/katastrofa-mezhdu-dva-avtomobila-e-stanala-na-patya-asenovgrad-bachkovo-nyama-postradali.html", "text": "Катастрофа между два автомобила е станала на пътя Асеновград - Бачково тази сутрин. Това съобщи за  Радио „Фокус“ – Пловдив  говорителят на Областната дирекция на МВР. Сигналът за произшествието е подаден в 08.12 часа. Катастрофата е с материални щети, няма пострадали. Отработена е по административен ред. \r\nТони МИХАЙЛОВ", "date": "2019.11.26", "title": "Катастрофа между два автомобила е станала на пътя Асеновград - Бачково, няма пострадали"}
{"url": "http://www.focus-news.net/news/2019/11/26/2723246/obshtina-veliko-tarnovo-organizira-obrazovatelen-kontsert-chast-ot-initsiativata-pazete-detsata-na-patya.html", "text": "Образователен концерт, част от инициативата „Пазете децата на пътя“ организират в голяма зала на Община Велико Търново днес. Това съобщават от  пресцентъра на местната администрация . Участие ще вземат деца от подготвителни групи в детските градини и от центровете за работа с деца и младежи в Самоводене и Арбанаси. Сред гостите ще бъдат и представители на Главна дирекция „Национална полиция“ към МВР. Музикалното събитие ще започне в 17,00 часа. \r\n \r\nОрганизатори са Община Велико Търново, Областна дирекция на МВР, Дарителско сдружение „Св. Иван Рилски“, Съюз на пивоварите в България.", "date": "2019.11.26", "title": "Община Велико Търново организира образователен концерт, част от инициативата \"Пазете децата на пътя\""}
{"url": "http://www.focus-news.net/news/2019/11/26/2723221/prof-emil-botev-ban-ochakvat-se-oshte-vtorichni-trusove-sled-zemetresenieto-v-albaniya-koito-nyama-da-badat-useteni-u-nas.html", "text": "Земетресението, което разлюля Албания тази сутрин, е усетено слабо в почти цяла Западна България само от хората, които са били будни и в по-високи сгради, защото епицентърът му е на достатъчно голямо разстояние от страната ни. Това каза за дневния информационен блок  „Добър ден“  на  Радио „Фокус“  професор Емил Ботев, ръководител на Департамент „Сеизмология“ към Българската академия на науките. На север е усетено до Козлодуй, обясни той. По думите му ако има вторични трусове, те не би трябвало да бъдат усетени у нас.  \r\n \r\n„Вероятността сега да се случи по-силен трус от първия, което не може да се изключи на 100%, е много по-малка. Всички тези земетресения с магнитуд 5 не би трябвало да бъдат усетени на територията на нашата страна. Обикновено почти всички афтършоци са с магнитуд около единица по-слаби от основното земетресение. В случая като е 6,4 по Рихтер, разбираме, че останалите ще бъдат под 5,4. Това не може да бъде усетено у нас на такова разстояние“, обясни \r\n \r\nТой припомни земетресението с магнитуд 6,8 по скалата на Рихтер през май 1980 година по албанското крайбрежие, което беше усетено доста по-силно у нас. Тогава, както и сега, няма никакви последствия за инфраструктурата на България и животозастрашаващи ефекти.  \r\n \r\nЕвелина БРАНИМИРОВА", "date": "2019.11.26", "title": "Проф. Емил Ботев, БАН: Очакват се още вторични трусове след земетресението в Албания, които няма да бъдат усетени у нас"}
{"url": "http://www.focus-news.net/news/2019/11/26/2723245/narusheno-e-vodopodavaneto-na-teritoriyata-na-grad-sopot-zaradi-avariya.html", "text": "Нарушено е водоподаването на територията на град Сопот заради авария на напорен водопровод. Това съобщиха за  Радио „Фокус“ – Пловдив  от водоснабдителното дружество, обслужващо областта.  \r\n \r\nЕкипите на дружеството отстраняват и авария на територията на карловското село Ведраре. Не е посочен краен срок за възстановяване на нормалното водоподаване към засегнатите абонати. \r\n \r\nНарушено е водоподаването и в района на бул. „Шести септември“ в град Пловдив. Очаква се аварията да бъде отстранена до 13.00 часа днес. Без вода са живущите в района на бул. „Шести септември“ 244. \r\nТони МИХАЙЛОВ", "date": "2019.11.26", "title": "Нарушено е водоподаването на територията на град Сопот заради авария"}
{"url": "http://www.focus-news.net/news/2019/11/26/2723247/sport-mesi-e-favorit-za-zlatnata-topka-tvardyat-v-kataluniya.html", "text": "Суперзвездата на Барселона Лионел Меси е в най-добра позиция за “Златната топка”, твърди каталунският Mundo Deportivo от днешната си първа страница. Церемонията по връчването на отличието е на 2 декември, а според специалистите аржентинецът ще си оспорва отличието с бранителя на Ливърпул Вирджил ван Дайк и звездата на Ювентус Кристиано Роналдо. На 9 ноември приключи гласуването на оторизираните 182 журналисти от целия свят. Според източници на MD екип на France Football е бил вчера в Барселона и това индикира, че Ла Пулга може да е отличеният тази година. Трябва да припомним, че преди няколко седмици в Италия изкараха подобна новина за Кристиано Роналдо, след като екип на френското списание беше в Торино.", "date": "2019.11.26", "title": "Спорт: Меси е фаворит за \"Златната топка\", твърдят в Каталуния"}
{"url": "http://www.focus-news.net/news/2019/11/26/2723249/petar-garbuzov-od-inzhenerna-infrastruktura-varna-sklyucheni-sa-dogovori-za-zimna-poddrazhka-na-ulitsite-v-pette-rayona-na-grada.html", "text": "За зимните месеци вече има подписани договори с поддържащите фирми за петте района на Варна. Осигурени са инертни материали за поддържане на пътищата. В средата на декември предстои да бъде проверено с каква техника разполагат фирмите. Това каза по време на заседание за готовността за зимата, директорът на общинската дирекция по инженерна инфраструктура Петър Гърбузов, предаде репортер на  Радио „Фокус“ – Варна . По думите му, все пак е налична и необходимата механизация, съгласно договорените условия. До края на зимния сезон е сключено рамково споразумение с фирмите-изпълнители. \r\n \r\nПрез есента е проведена вътрешна тръжна процедура, която е с период на действие от ноември до април. „Съгласно договорените условия, наборът от машини е доста голям. Осигурени са верижни машини, влекачи, кран-автомобили, МПС с маса до 32 тона, оборудвани с гребло и разпръсквач за инертни материали, снегорини, мини челни товарачи, също комбиниран челен товарач, товарен колесен багер, автомобили за ръчно разпръскване на материали, верижни машини с гребло“, обясни Петър Гърбузов. На срещата стана ясно, че при въвеждане на организация за зимна поддръжка, минималното условие е всяка фирма да има по пет снегопочистващи машини и съответно екипи, които да поддържат тази техника на 24-часов режим. Всяка фирма има задължение, при необходимост, максимално бързо да достави описаната техника и тя да бъде изкарана на терен. \r\n \r\nДо 15-ти декември се очаква да приключат и голяма част от ремонтите на територията на града. До 30-ти август 2020 година е създадена организация за ежедневен мониторинг за прецизиране на обстановката. \r\n \r\nЕжедневно вече се следи прогнозата за времето и при застудяване ще се възлага на фирмите работа на терен. Заплащането е единствено за работи и дейности, които са реално свършени, след възлагане от градската управа. Не се заплащат дежурствата, а само реални дейности. Всяка една снегопочистваща машина е оборудвана с GPS система и на базата на прехода от показанията в нея се прави отчитане. \r\n \r\nДиана СТОЕВА", "date": "2019.11.26", "title": "Петър Гърбузов, ОД „Инженерна инфраструктура“ – Варна: Сключени са договори за зимна поддръжка на улиците в петте района на града"}
{"url": "http://www.focus-news.net/news/2019/11/26/2723236/civilmedia-makedoniya-pomosht-za-albaniya-ot-regiona-konte-i-mitsotakis-sa-izpratili-samoleti-sas-spetsialisti.html", "text": "Премиерът на Албания съобщи чрез „Туитър“, че съседни държави са изпратили помощ за сдправяне с последствията от земетресението с магнитуд 6.4 по Рихтер, което разтресе тази сутрин района на Дуръс, предава македонското електронно издание  CivilMedia . \r\n \r\nПремиерите на Италия и Гърция, Джузепе Конте и Кириакос Мицотакис, вече са изпратили самолети с екипи от специалисти, които да помогнат на населението и институциите. Президентите на Франция и Турция са се обадили лично на Рама и са изразили готовност да окажат всякаква помощ, а посолствата на ЕС и САЩ са направили това още по-рано, пише Рама. \r\n \r\nТой добавя, че президентът на Косово Хашим Тачи го е информирал рано сутринта, че е активирал специални подразделения на косовските сили за сигурност и ги е насочил към кризисните райони, за да помогне за изваждането на хората от развалините. \r\n \r\nРама съобщава, че има все повече държави, които са готови и желаят да окажат каквато и да е помощ, докато на терен се работи все по-интензивно във всяка точка, където има руини, и във всяка зона, където гражданите имат здравословни и други нужди. Рама призова гражданите да бъдат търпеливи и солидарни в тези трудни времена, обещавайки, че държавата ще направи всичко възможно, за да облекчи последствията. \r\n \r\nПревод и редакция:", "date": "2019.11.26", "title": "CivilMedia (Македония): Помощ за Албания от региона, Конте и Мицотакис са изпратили самолети със специалисти"}
{"url": "http://www.focus-news.net/news/2019/11/26/2723251/human-brain-mapping-ucheni-razkriha-kakva-e-polzata-ot-koshmarite.html", "text": "Учени разкриха, че кошмарите имат не само отрицателна, но и положителна страна. Те „тренират“ нервната система и я готвят за реакции на всевъзможни стресови ситуации в реалния живот, пише научното списание  Human Brain Mapping . \r\n \r\nВ първия етап на експеримента са участвали 18 души, Използвайки електроенцефалограф, учените измервали активността на различни части на мозъка по време на сън. На главата на всеки обект са били фиксирани 256 сензора. Всеки е бил събуждан по няколко пъти на нощ, за да каже дали сънува нещо страшно. \r\n \r\n„Интересуваше ни страха: какви зони на мозъка се задействат, когато човек сънува нещо страшно“, разказва един от авторите на проекта Лампрос Перогамврос от Женевския университет. „Анализирайки мозъчната активност в зависимост от отговорите на участниците в експеримента, ние идентифицирахме две области, които са отговорни за чувството на страх при сън: това е централният дял и предният цингулатен кортекс. Централният лоб също участва в оценката на емоциите при събуждане и се активира систематично, когато изпитваме страх. \r\n \r\nЩо се отнася до предния цингулатен кортекс, той участва в подготовката на тялото да отговори на заплахата. „За първи път показахме, че същите части на мозъка се активират, когато страхът се усеща по време на събуждане и в сън“, казва Перогамврос. \r\n \r\nСлед това учените провеждат още един експеримент. Неговата цел е да се изясни, дали има връзка между страха по време на сън и в будно състояние: 89 души в течение на една седмица трябва всяка сутрин да записват в тетрадки своите сънища и преживените емоции. След това, с помощта на магнитен резонанс, експерите успяват да изяснят как са реагирали участниците в експеримента на показаните им изображения от сцени на насилие или бедствия. \r\n \r\nОказва се, че колкото по-силен е страхът, преживян насън, толкова по-малко се активира островният лоб и цингулатната кора на субектите. Така експертите са установили, че съществува връзка между емоциите в съня и в будно състояние. „Сънищата могат да се считат за истински тренировъчни средства за бъдещите ни реакции и те потенциално могат да ни подготвят да се изправим пред опасност“, обобщава Перогамврос. \r\n \r\nУчени от Женевския университет сега възнамеряват да проучат възможен нов тип терапия - лечение на тревожността на пациентите с помощта на съновидения. \r\n \r\nПревод и редакция:", "date": "2019.11.26", "title": "Human Brain Mapping: Учени разкриха каква е ползата от кошмарите"}
{"url": "http://www.focus-news.net/news/2019/11/26/2723250/s-blizo-2-miliona-dushi-e-namalyalo-naselenieto-na-balgariya-ot-1989-ta-do-2019-ta-godina.html", "text": "С близо 2 милиона души е намаляло населението на България от 1989-та до 2019—та година. Това съобщи за  Радио „Фокус“ – Варна   проф. д.ик.н. Пенка Найденова, от Център за демографски изследвания и обучения , както и експерт по демография и по програми към Фонда за населението в ООН. Тя посочи, че през 1989-та година населението на страната е били близо 9 милиона човека, а в момента  е малко под 7 милиона. Основната причина  за намаляването не е емиграцията, а смъртността. „Близо 2/3 от тези два милиона се дължат на отрицателния естествен прираст на населението, т.е. на разликата между ниската раждаемост и високата смъртност. Останалата 1/3 са заминали от страната“, коментира специалистът.  \r\n \r\nУспоредно с това, в момента раждаемостта в България е почти двойно по-ниска от смъртността, като данните сочат, че около 115 000 българи умират годишно, а живородените деца са около 62 000. Така всяка година населението на страната има отрицателно салдо и намалява по естествен път с около 50 до 60 хил. човека. В това число обаче не са включени хората, решили да мигрират в чужбина.  \r\nМрачната статистика очертава едно трайно намаляване на населението на страната, като ако се задържи темпът, до 2040 години българите ще са около 5,5 милиона, а през 2100-та – около 3 милиона.  \r\n \r\nЗа да може да се спре намаляването на населението, специалистът заяви, че всяка жена трябва да има минимум по 3 деца. В момента обаче ситуацията е съвсем различна. „Ако трябва да говорим с абсолютна точност, към момента на една жена се падат по 1,5 деца, а за да имаме положителен ръст на населението – всяка жена трябва да има по 2,2 деца. Ясно е, че няма как да имаме 2 цяло и 1/5 дете, което означава, че жените трябва да имат най-малко 3 деца, за да се спре този спад на населението. Това обаче знаем, че няма как да се случи“, заяви още проф. Пенка Найденова. Най-ниските нива на раждаемост са регистрирани през 1997-ма година, когато раждаемостта е паднала под  8 на 1000.   \r\nПроф. Пенка Найденова посочи, че наред с всичко това в момента все още продължава да се наблюдава и повишена външна миграция, най-вече от страна на младите хора. За сметка на това вътрешната миграция е много по-малка и не може да компенсира броят на напусналите страната.  \r\n \r\nВ Западна Европа ситуацията е не по-малко различна, като там основно се разчита на имигранти от по-слабо развитите държави. „Раждаемостта и смъртността са в общи линии на едни нива, но те са благодарение на това, че развитите западни икономики вкарват хора от бившите си колонии. Това са мигранти, които владеят дадения език и по-лесно се приобщават, но дори и така – в т.нар. развит свят, ситуацията е също толкова тревожна. Населението на света се увеличава, но не и в по-развитите икономики, а в други части на света“, разясни още експертът.  \r\n \r\nПроф. Пенка Найденова посочи, че през 1900-та година населението на света е било 1,7 млрд. човека, а само 100 години по-късно е 6,1 милиарда. До 2050-та година се очаква то да достигне 9 млрд. човека.  \r\n \r\nДесислава ВАСИЛЕВА", "date": "2019.11.26", "title": "С близо 2 милиона души е намаляло населението на България от 1989-та до 2019-та година"}
{"url": "http://www.focus-news.net/news/2019/11/26/2723248/temenuzhka-todora-dtsdu-svishtov-kato-visokoprofesionalno-be-otseneno-uchastieto-ni-v-iii-ta-natsionalna-sreshta-na-ekspertite-po-sotsialni-deynosti.html", "text": "Като високопрофесионално и много полезно бе оценено представянето на Община Свищов в III-та национална среща на експертите по социални дейности. Форумътсе проведе в Търново в края на миналата седмица, а местната администрация се включи с в дискусионен панел на тема„Общински политики, практики и партньорства за предоставяне на интегрирани услуги“.  Това поясни в предаването  „Добре дошли в Свищов“  на  Радио „Фокус“ – Велико Търново  Теменужка Тодорова, директор на Дневен център за деца с увреждания. Именно тя бе един от лекторите като  презентира дейността на Центъра и услугите, чрез които все повече деца развиват умения и се интегрират в обществото. \r\n \r\n„Моето участие беше в първия ден и аз благодаря на НСОРБ за възможността да представя практиката на нашия център. Това, което го прави различен от всички останали – начина на работата и ползите от нея. Ние разказахме историята на едно дете и неговото развитие. Мисля, че това  е най-добрият начин да покажем работата на екипа, качеството на услугата и ползата от това, което вършим в ежедневната си работа, както ние, така и всички колеги, разбира се. Мога да кажа, че се радвахме на добро отношение от страна на всички колеги, за което им благодаря“, допълни Тодорова. \r\n \r\nВъв форума участваха още зам.-кметът на община Свищов Анелия Димитрова и ръководителите на социалните услуги в региона.В дискусионен панел тема  „Нормативни промени в системата на здравеопазването. Механизми за подобряване на взаимодействието между институциите“ модератор беше зам.-кметът Димитрова. Бяха обсъдени новите роли на общинските съвети и кметовете при реализирането на реформата в сферата на социалните услуги, както и отговорностите на местната власт, свързани с организацията, начина и ефективността на управление на социалните услуги. \r\n \r\nЛуиза ТРАНЧЕВА", "date": "2019.11.26", "title": "Теменужка Тодора, ДЦДУ-Свищов: Като високопрофесионално бе оценено участието ни в III-та национална среща на експертите по социални дейности"}
{"url": "http://www.focus-news.net/news/2019/11/26/2723240/lokalno-makedoniya-sled-poseshtenieto-v-skopie-dendias-shte-otpatuva-kam-tirana.html", "text": "Гръцкият външен министър Никос Дендиас ще замине за Тирана след посещението си в Скопие. Причината е разрушителното земетресение, което удари Албания със сила от 6,4 по скалата на Рихтер, съобщава македонското електронно издание  „Локално“  . \r\n \r\nДендиас ще отпътува за албанската столица по молба на гръцкия премиер Кириакос Мицотакис. „Със заповед на министър-председателя Гърция спешно ще предостави помощ на Албания за справяне с последствията от земетресението, което сполетя страната. Вече се свързах с министъра на гражданската защита Михалис Хрисохоидис и по същата причина ще замина за Тирана след посещението си в Скопие“, написа Никос Дендиас в официалния си акаунт в социалната мрежа „Туитър“. \r\n \r\n Тереза Герова", "date": "2019.11.26", "title": "„Локално“ (Македония): След посещението в Скопие Дендиас ще отпътува към Тирана"}
{"url": "http://www.focus-news.net/news/2019/11/26/2723255/mitsotakis-predi-poseshtenieto-v-rim-blokiraneto-na-pregovorite-s-makedoniya-destabilizirasht-faktor-za-balkanite.html", "text": "„Ако се погледне общата картина, блокирането на преговорите за присъединяване е дестабилизиращ фактор за Балканите“, заяви гръцкият премиер Кириакос Мицотакис в интервю пред италианското издание „Кориере дела сера“ преди посещението си в Рим, предава скопският телевизионен канал  „Сител“ . \r\n \r\n„Страхувам се, че беше грешка. Ще има натиск върху Франция да размисли. Правителството в Париж предлага план за преразглеждане на вътрешния процес на интеграция и в това, което казва Макрон, наистина има някои валидни точки. Но, ако се погледне цялостната картина, блокирането на присъединителните преговори е дестабилизиращ фактор за Балканите“, обясни гръцкият премиер. \r\n \r\nМицотакис ще се срещне днес с италианския си колега Джузепе Конте в Рим, а според източници от гръцкото правителство, една от темите, които ще бъдат обсъждани, ще бъде европейската перспектива на Западните Балкани и необходимостта процесът да остане жив. \r\n \r\nСпоред същите източници, двамата премиери ще обсъдят тръбопроводите TAP и EastMed, със специален акцент върху кризата с мигрантите и координацията, необходима на европейско ниво. \r\n \r\nКонте и Мицотакис също ще обсъдят двустранните отношения между Гърция и Италия и перспективите за по-нататъшното им укрепване, особено в икономиката, търговията и енергетиката и възможността за италиански инвестиции в Гърция. \r\n \r\nПревод и редакция:", "date": "2019.11.26", "title": "Мицотакис преди посещението в Рим: Блокирането на преговорите с Македония дестабилизиращ фактор за Балканите"}
{"url": "http://www.focus-news.net/news/2019/11/26/2723257/tvorcheska-vecher-posvetena-na-95-godini-ot-rozhdenieto-na-apostol-kisyov-osnovatel-na-orkestar-100-kaba-gaydi-shte-se-provede-v-smolyan-na-28-noemvri.html", "text": "На 28 ноември 2019 година от 17.00 часа в Регионална библиотека „Николай Вранчев” - Смолян ще се проведе творческа вечер, посветена на 95 години от рождението на Апостол Кисьов - диригент и основател на оркестър „100 каба гайди”. Това съобщиха от  Библиотеката  . Ще бъдат представени двете книги, посветени на Апостол Кисьов – „Апостол Кисьов – жизнен и творчески път” и „Оркестър „Сто каба гайди”, със ставител Мария Бебелекова. По повод годишнината ще се експонирана и изложба, посветена на фолклориста, както и концерт с изпълнения на Детски гайдарски състав „Апостол Кисьов”.", "date": "2019.11.26", "title": "Творческа вечер, посветена на 95 години от рождението на Апостол Кисьов - основател на оркестър „100 каба гайди“, ще се проведе в Смолян на 28 ноември"}
{"url": "http://www.focus-news.net/news/2019/11/26/2723256/korneliya-ninova-bsp-vyarvam-v-nevinnostta-na-elena-yoncheva.html", "text": "\"Вярвам в невинността на Елена Йончева. Депутатите на “БСП за България” в Европейския парламент я подкрепят единодушно - така, както направихме депутатите в Народното събрание в България. Председателят на групата Петър Витанов ще представи позицията ни пред групата на социалистите и демократите в Европейския парламент\". Това написа председателят на НС на БСП Корнелия Нинова във Фейсбук, съобщиха от пресцентъра на  партията . Тя призова Сергей Станишев да запознае лидерите на партиите от ПЕС със случая и да излязат с обща позиция в подкрепа на Елена Йончева.", "date": "2019.11.26", "title": "Корнелия Нинова, БСП: Вярвам в невинността на Елена Йончева"}
{"url": "http://www.focus-news.net/news/2019/11/26/2723239/dendias-v-skopie-idvam-v-strana-sayuznik-na-gartsiya-v-nato.html", "text": "Министърът на външните работи на Гърция Никос Дендиас ще направи официално посещение в Република Северна Македония, в рамките на което ще проведе среща с държавния глава Стево Пендаровски и с премиера Зоран Заев, както и със своя домакин, първият дипломат на Скопие Никола Димитров. Дискусиите ще се съсредоточат върху европейската перспектива на Северна Македония и региона, двустранното сътрудничество и Преспанското споразумение, пояснява излъчващата на албански език скопска телевизия  „Алсат-М“ . \r\n \r\nСпоред Министерството на външните работи министрите на Димитров и Дендиас трябва да проведат тет-а-тет среща, последвана от разговори между делегациите на двете външнополитически ведомства. Ще бъдат обсъдени двустранните отношения, политическото и икономическото сътрудничество, както и европейската перспектива на страната и региона. Предвижда се също да се разгледат възможностите за засилване на политическия диалог между двете държави в светлината на изпълнението на задълженията по Преспанското споразумение.  \r\n \r\nВ навечерието на посещението Дендиас заяви, че идва в Северна Македония като в страна, която е съседка на Гърция и скоро – неин съюзник в рамките на НАТО. Той увери в силната подкрепа на Атина за интеграцията на югозападната ни съседка в структурите на Европейския съюз. \r\nДендиас посочи, че Гърция работи върху конкретни инициативи, за да може ЕС да даде зелена светлина за страната, като същевременно изразява подкрепа за европейската перспектива за региона, политика, която, съгласно думите му, въведе Атина чрез т.нар. Солунска програма.  \r\n \r\n„Нашата подкрепа за започване на преговори за присъединяване на Северна Македония със Съюза е дадена. Работим по въпроса и предприемаме конкретни инициативи, като се консултираме с всички наши партньори в ЕС, с оглед постигането на положително решение в ЕС възможно най-скоро. Разбира се, че Република Северна Македония не трябва да намалява интензивността на усилията за спазване на европейските стандарти“, подчерта гръцкият външен министър. \r\n \r\n Тереза Герова", "date": "2019.11.26", "title": "Дендиас в Скопие: Идвам в страна-съюзник на Гърция в НАТО"}
{"url": "http://www.focus-news.net/news/2019/11/26/2723259/avariyno-otvodnyavane-e-izvarsheno-na-mazetata-v-zhilishten-blok-v-kardzhali.html", "text": "Аварийно отводняване е извършено на мазета в жилищен блок в Кърджали. Това съобщиха от  ОДМВР-Кърджали . След продължителните дъждове в последните няколко дена в района са се наводнили по-ниските части в основата на жилищната сграда.  \r\n \r\nЕкип на Пожарната служба е извършил аварийно-спасителни дейности, като отводнил мазетата на жилищен блок в кв.“Студен кладенец“ в областния град, след подаден сигнал вчера в 12.40 часа.", "date": "2019.11.26", "title": "Аварийно отводняване е извършено на мазетата в жилищен блок в Кърджали"}
{"url": "http://www.focus-news.net/news/2019/11/26/2723252/sloboden-pechat-makedoniya-evropa-i-svetat-izrazyavat-svoyata-podkrepa-za-albaniya-pomoshtta-shte-poluchat-ot-vsichki-strani.html", "text": "Страните от региона изразиха солидарност към Албания, пише македонският вестник  “Слободен печат“ . В съобщение на министър-председателя на Албания Еди Рама се подчертава, че премиерите на Италия и Гърция Джузепе Конте и Кириакос Мицотакис са обещали да изпратят самолети със специални екипи.  \r\n \r\nФренският президент Еманюел Макрон и държавният глава на Турция Реджеп Тайип Ердоган, както и представители на ЕС и САЩ в Тирана, също обявиха готовност да окажат помощ на бедстващата страната. \r\n \r\nПрезидентът на Косово Хашим Тачи заяви, че специални части вече са се насочили към Албания. Институциите в Албания съветват гражданите да стоят извън домовете си.", "date": "2019.11.26", "title": "“Слободен печат“ (Македония): Европа и светът изразяват своята подкрепа за Албания-помощта ще получат от всички страни"}
{"url": "http://www.focus-news.net/news/2019/11/26/2723254/prezidentat-rumen-radev-podpisa-ukaza-za-naznachavaneto-na-ivan-geshev-za-glaven-prokuror.html", "text": "Президентът Румен Радев подписа указа за назначаването на Иван Гешев за главен прокурор, предаде репортер на  Агенция „Фокус“ . По-рано днес държавният глава проведе среща в президентската институция с Иван Гешев. \r\n \r\n \r\n “Фокус“ припомня:   \r\nПленумът на ВСС избра Иван Гешев за главен прокурор на 24 октомври 2019 г. По закон решението за избор на главен прокурор трябва да вземе Пленумът на Висшия съдебен съвет. То се счита за прието, когато се гласува с мнозинство не по-малко от седемнадесет гласа от членовете с явно гласуване. В избора участваха 24 магистрати. „За“ кандидатурата на Гешев гласуваха 20 магистрати, „против“ –4 и „въздържали се“ -0, с което тя бе приета.  \r\n \r\nПредстои кандидатурата му да бъде утвърдена с указ от президента Румен Радев. Държавният глава е този, който назначава и освобождава главния прокурор. Конституцията на Република България повелява, че президентът не може да откаже назначаването или освобождаването на главен прокурор при повторно направено предложение. Разпоредбите на основния закон в държавата отреждат на главния прокурор мандат от 7 години без право на повторно избиране.  \r\n \r\nСъгласно Конституцията главният прокурор е този, който осъществява надзор за законност и методическо ръководство върху дейността на всички прокурори. Изборът на Иван Гешев предизвика вълна от протести, като основните искания след вече утвърдената му от ВСС кандидатура, са президентът Румен Радев да не подписва указа за назначението му. След решението на съда президентът Румен Радев върна за преразглеждане във ВСС избора на Иван Гешев за главен прокурор и той бе прегласуван и избран отново.  \r\n \r\nВиолета СИМЕОНОВА \r\n \r\n \r\n Очаквайте подробности.", "date": "2019.11.26", "title": "Президентът Румен Радев подписа указа за назначаването на Иван Гешев за главен прокурор"}
{"url": "http://www.focus-news.net/news/2019/11/26/2723243/emsc-zemetresenie-ot-54-po-rihter-udari-bosna-i-hertsegovina.html", "text": "Земетресение с магнитуд от 5,4 по скалата на Рихтер е регистрирано на територията на Босна и Херцеговина в 10:19 часа местно време (11:19 часа българско време), показва справка на официалната интернет страница на  Европейския средиземноморски сеизмологичен център (EMSC) . \r\n \r\nЕпицентърът на труса е бил на 79 км югозападно от столицата Сараево и на 62 км северно от Дубровник в Хърватия, с дълбочина от 10 км под земната кора. \r\n \r\nНяма информация за пострадали или материални щети. \r\n \r\n Тереза Герова", "date": "2019.11.26", "title": "EMSC: Земетресение от 5,4 по Рихтер удари Босна и Херцеговина"}
{"url": "http://www.focus-news.net/news/2019/11/26/2723258/vremenno-dvizhenieto-po-pat-ii-55-veliko-tarnovo-gurkovo-v-rayona-na-vaglevtsi-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път II-55 Велико Търново - Гурково в района на Въглевци се осъществява двупосочно в една лента поради ПТП. Това съобщиха от пресцентъра на  АПИ . Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.11.26", "title": "Временно движението по път II-55 Велико Търново - Гурково в района на Въглевци се осъществява двупосочно в една лента поради катастрофа"}
{"url": "http://www.focus-news.net/news/2019/11/26/2723264/veliko-tarnovo-e-chast-ot-svetovnata-kampaniya-sreshtu-nasilieto-varhu-zheni.html", "text": "Старата столица отново е част от световната кампания на „Зонта Интернешънъл“ срещу насилието върху жени и деца, съобщават от  пресцентъра на Общината . Във вечерните часове на 25 ноември крепостта \"Царевец\" бе осветена в оранжев цвят, въпреки гъстата мъгла. По този начин бе изразена солидарността и съпричастността към пострадали от тези престъпления. Инициативата е на „Зонта клуб – Велико Търново“, подкрепена от Общината.  \r\n \r\nЧаст от кампанията е и изложба с пана, която ще бъде подредена пред Факултета по изобразително изкуство. Експозицията представя полезна информация за превенцията срещу насилието и трафика на хора. Паната ще бъдат изложени до 12 декември. \r\n \r\nС решение на ООН 25 ноември е обявен за Световен ден за елиминиране на насилието над жени. Всяка година от тази дата започват дните на активност на Зонта клубовете в целия свят. Вече близо две десетилетия структурата на организацията във Велико Търново реализира различни прояви в подкрепа на пострадалите от тези престъпления. Организацията повишава информираността им за техните правата, предоставя безплатни юридически и медицински консултации и съвети, съдейства им пред органите на МВР и прокуратурата. \r\nКампанията е пореден пример за доброто партньорство между „Зонта клуб – Велико Търново“ и Общината, намиращо израз в многобройни каузи в областта на здравеопазването, културата, образованието, спорта.", "date": "2019.11.26", "title": "Велико Търново е част от световната кампания срещу насилието върху жени"}
{"url": "http://www.focus-news.net/news/2019/11/26/2723260/24-roditeli-na-detsa-do-5-godini-se-obuchavat-v-kardzhali-po-proekt-rabotilnitsa-za-roditeli-da-porasnem-zaedno.html", "text": "24 родители на деца до 5 години се обучават в Кърджали по проект „Работилница за родители. Да пораснем заедно“. Това съобщи за   Радио „Фокус“   Камелия Чолакова, секретар на Народно читалище „Обединение-1913“.   \r\n \r\nРанното детско развитие е основно направление, по което читалището работи през последните години. Общият бюджет на проекта, финансиран от УНИЦЕФ е 3200 лв. Обучението се извършва от лицензирани обучители психолози по методика, разработена от УНИЦЕФ. Представлява 3-месечен курс, организиран в 12 поредни уъркшопа, в които участниците усвояват психологическата методология и научават повече за себе си и децата, за да им помогне да разбират и развиват децата по-добре. „От началото на месец октомври 2019 г. стартира проекта и до края на 2019 или началото на 2020 г. в читалището интерактивно ще бъдат обучени 2 групи от 12 родители на деца от 0 до 5 години за съвременните методи на ранно детско развитие“, посочи Камелия Чолакова.  \r\n \r\nДесетки кърджалийски родители са минали през „Работилница за родители. „Да пораснем заедно“ между 2016 и 2019 г.  През юни 2018 г. в читалището е разкрит Център за ранно детско развитие, насочен към деца от 0 до 4 години и техните родители. Той е създаден по проект „Пътуващата лаборатория за ранно детско развитие”, реализиран от читалищната библиотека с подкрепата на община Къджали и УНИЦЕФ, по думите на Камелия Чолакова. \r\nДарина ДЕЕНИЧИНА", "date": "2019.11.26", "title": "24 родители на деца до 5 години се обучават в Кърджали по проект „Работилница за родители. Да пораснем заедно”"}
{"url": "http://www.focus-news.net/news/2019/11/26/2723261/euronews-13-frenski-voynitsi-zaginaha-pri-sblasak-na-helikopteri-v-mali.html", "text": "Франция потвърди, че 13 нейни военнослужещи са загинали при сблъсък на два вертолета в северната част на Мали, предава  Euronews . \r\n \r\nВ изявление, президентът Еманюел Макрон заяви, че военнослужещите са загинали на 25 ноември по време на операция срещу джихадисти в африканската страна. \r\n \r\nПо неговите думи, шестима офицери, шестима „под-офицери“ и ефрейтор са убити по време на операцията. Вертолетите „Тигър“ и „Каугар“ са се сблъскали, докато са оказвали въздушна поддръжка на войници на земята, които преследвали джихадистите. \r\n \r\nФранция има 4500 военнослужещи в Мали, които са част от Операцията „Бархане“. През 2013 година бе осъществена Операция „Сервал“ срещу бунтовници туареги и ислямистки бойци в северната част на Мали. \r\n \r\nПревод и редакция:", "date": "2019.11.26", "title": "Euronews: 13 френски войници загинаха при сблъсък на хеликоптери в Мали"}
{"url": "http://www.focus-news.net/news/2019/11/26/2723262/", "text": "66-годишна жена е пострадала, след като е блъсната от лек автомобил на пешеходна пътека в Асеновград. Това съобщиха за  Радио „Фокус“ – Пловдив  от Областната дирекция на МВР.  \r\n \r\nОколо 17.15 часа вчера, на ул. „Княз Борис I“ в Асеновград, лек автомобил „Мерцедес“ е ударил пресичащата на пешеходна пътека 66-годишна жена, която е настанена в болница с натъртвания по тялото.  \r\n \r\nВодачът на колата, на 19 години, е тестван с дрегер за алкохол, като резултатът е отрицателен. По случая е взето административно отношение от служители на районното управление.", "date": "2019.11.26", "title": "66-годишна жена е пострадала, след като е блъсната от лек автомобил на пешеходна пътека в Асеновград"}
{"url": "http://www.focus-news.net/news/2019/11/26/2723253/kathimerini-broyat-na-zhertvite-na-zemetresenieto-v-albaniya-dostigna-do-7-dushi.html", "text": "Броят на жертвите на земетресението в Албания достигна до 7 души. Това обяви министърът на отбраната на Албания Олта Джачка, съобщава електронното издание на гръцкия вестник  Kathimerini . \r\n \r\nПоследната жертва e загинала при инцидент на път в северозападния град Лежа, след като е бил затрупан от отломнки. Министърът увери, че албанската армия е „на крак“ за преодоляване на последиците от силния трус, който удари страната в ранните часове на деня.  \r\nДжачка допълни, че „редица хора все още са под срутените сгради“, но не успя да даде конкретни данни за точния им брой, както и за този на повредените сгради. \r\n \r\nВсички училища ще останат затворени за два дни.  \r\nАлбанският премиер заяви, че съседните страни, Европейският съюз и САЩ са предложили незабавна подкрепа след силното земетресение. Той е разговарял с гръцкия, италианския и турския си колега, както и с представители на ЕС и САЩ в Тирана.   \r\n \r\n Тереза Герова", "date": "2019.11.26", "title": "Kathimerini: Броят на жертвите на земетресението в Албания достигна до 7 души"}
{"url": "http://www.focus-news.net/news/2019/11/26/2723272/nikos-dendias-prespanskoto-sporazumenie-e-obvarzvashto-i-za-dvete-strani.html", "text": "Министърът на външните работи на Гърция Никос Дендиас, който пристига на посещение в Скопие, подчерта, че Преспанското споразумение е обвързващо и за двете страни, цитира думите му македонската електронна медия  „Нетпресс“ . \r\n \r\nДендиас подчерта, че пълното прилагане на договора ще означава допълнителен тласък за по-голямо развитие и просперитет на двете страни. \r\n„Неговото зачитане е предпоставка за гладък европейски курс на Северна Македония и следователно трябва да се прилага изцяло и последователно. Пълното изпълнение означава изоставяне на провокациите от миналото, консолидиране на добросъседските отношения и взаимно уважение. Така че то е допълнителен тласък за по-голямото развитие и просперитет на нашите държави“, увери първият дипломат на Атина, който заедно със заместник-министърът на външните работи на Гърция, отговарящ за икономическата дипломация Костас Франкоянис, са на еднодневно посещение в Скопие. \r\n \r\n Тереза Герова", "date": "2019.11.26", "title": "Никос Дендиас: Преспанското споразумение е обвързващо и за двете страни"}
{"url": "http://www.focus-news.net/news/2019/11/26/2723273/38-godishen-mazh-se-e-samoubil-skachayki-ot-asparuhoviya-most-vav-varna.html", "text": "38-годишен мъж се е самоубил, скачайки от Аспаруховия мост във Варна. Това съобщи за  Радио „Фокус“ – Варна   Ивана Милева, говорител на ОДМВР в града. Сигналът е подаден в неделя следобед.  \r\n \r\nУстановена е самоличността на самоубиеца, той е от Варна. Не са ясни обаче мотивите и обстоятелствата, довели до трагедията. Няма улики за престъпление, изясняват се детайлите по случая, допълниха от пресцентъра на МВР във Варна. \r\nДесислава ВАСИЛЕВА", "date": "2019.11.26", "title": "38-годишен мъж се е самоубил, скачайки от Аспаруховия мост във Варна"}
{"url": "http://www.focus-news.net/news/2019/11/26/2723265/prezidentat-rumen-radev-zapochvam-shirok-obshtestven-debat-za-promeni-v-konstitutsiyata.html", "text": "В българския конституционен модел отчетността на главния прокурор приключва с избора му. Затова и обществото ни е особено чувствително към тази процедура. Това каза пред журналисти президентът на Република България Румен Радев, предаде репортер на  Агенция \"Фокус\" .  \r\n \r\n\"Въпросът обаче е в цялостния модел на българската прокуратура, в нейното устройство и функции, в мястото й в съдебната система и връзките с други институции. Това е трудна тема, непокътната от 30 години, но нейната обществена значимост е особено актуална днес. Затова започвам широк обществен дебат за промени в Конституцията и ще поканя академичната общност, парламентарно представените партии, институции, професионални сдружения и граждански организации\", заяви президентът Румен Радев.  \r\n   \r\n\"От ефективността на реформите в съдебната система зависи дали ще постигнем справедливост, пречупване на корупцията, качествено държавно управление и просперираща обществена среда. Неведнъж съм заявявал, че бъдещето ни като нация зависи от нашата зрялост и общи усилия. България ще стане нормална европейска държава, когато обществото осъзнае своята сила и отговорност, когато се засили гражданското участие и контрол върху управлението и институциите\", допълни още държавният глава.  \r\n \r\nТеодора ПАТРОНОВА", "date": "2019.11.26", "title": "Президентът Румен Радев: Започвам широк обществен дебат за промени в Конституцията"}
{"url": "http://www.focus-news.net/news/2019/11/26/2723269/biser-mihaylov-oblasten-upravitel-na-blagoevgrad-predprieli-sme-vsichki-neobhodimi-merki-za-ogranichavane-razprostranenieto-na-afrikanskata-chuma-po-svinete.html", "text": "Предприели сме всички необходими мерки за ограничаване разпространението на африканската чума по свинете. Това каза на пресконференция областният управител на Благоевград Бисер Михайлов, след като по-рано се състоя Областна епизоотична комисия, предаде репортер на  Радио „Фокус“ - Пирин . \r\n  \r\nПоводът за нейното свикване бе новият регистриран случай на заболяването при диво прасе, отстреляно при лов в района на Държавно горско стопанство – Симитли и по-конкретно при село Железница. Той отбеляза, че със заповед на Регионална дирекция по горите са обособени три зони.  \r\n \r\n„Зона А обхваща площ с размер 3 км. Зона Б е с площ 25 км и Зона В, която е с площ 172 км“, каза още Михайлов. Той добави, че във всяка една от площите са въведени различни ограничения, свързани с посещението на горски територии, лов, добив на дърва и други.  \r\n \r\nЛивия НИНОВА", "date": "2019.11.26", "title": "Бисер Михайлов, областен управител на Благоевград: Предприели сме всички необходими мерки за ограничаване разпространението на африканската чума по свинете"}
{"url": "http://www.focus-news.net/news/2019/11/26/2723270/sport-mourinyo-vzima-vtorata-nay-golyama-trenyorska-zaplata-v-totnam.html", "text": "13:00 Новият мениджър на Тотнъм Жозе Моуриньо се позиционира много високо в класацията за най-добре платените треньори в света на футбола. Според Transfermarkt Специалния е на второ място по заплата с годишно възнаграждение от 17,5 милиона евро. Лидер по този показател остава наставникът на Манчестър Сити Джосеп Гуардиола с 23 млн. евро. Трети е Диего Симеоне от Атлетико Мадрид с 15 милиона. Още по-любопитното е, че петицата се допълва от Рафа Бенитес (Далиан Ифанг - 13,5 млн. евро) и Фабио Канаваро (Гуанджоу Евъргранде - 12 млн.). На шестата позиция е треньорът на Реал Мадрид Зинедин Зидан, който също се разписва срещу 12 милиона нето на година.", "date": "2019.11.26", "title": "Спорт: Моуриньо взима втората най-голяма треньорска заплата в Тотнъм"}
{"url": "http://www.focus-news.net/news/2019/11/26/2723267/vitseprezidentat-iliyana-yotova-dnes-e-trudno-da-se-napravi-ravnosmetka-za-tezi-30-g-ot-prehoda-a-i-syakash-nyama-zhelanie.html", "text": "Днес е трудно да се направи равносметка за тези 30 г. от Прехода, а и сякаш няма желание. Може би защото в европейски план нямаме точни отговори как искаме да се развива Европа, къде сме ние и т.н. Това каза вицепрезидентът Илияна Йотова на конференция „30 години. Женският прочит на Прехода и преходите…“, предаде репортер на  Агенция „Фокус“ .  \r\n \r\n„През тези 30 г. от Прехода се намесваше и политиката. В нашето общество сякаш все още има една преграда пред жените. Направи ли ви впечатление коя беше най-често употребяваната дума в двете предизборни нощи за местни избори? Тази дума беше демокрация. И веднага след нея беше залепено по едно негативно определение – „липсваща“ демокрация, „недостатъчна“, „злоупотреба“ с демокрацията, „заплаха“ за демокрацията“, заяви Йотова. Тя допълни, че тази употреба е и от самите политици.  \r\n \r\nПо думите ѝ 30 г. по-късно около това се върти цялото ни обществено съзнание. „Едно от нещата, с които се злоупотребяваше на последните избори, освен думата „демокрация“, беше думата „гражданин“. Правеха се много сериозни разделителни линии кои са граждани и кои не са. Това не е добрият подход към нас като общество“, посочи още вицепрезидентът. По думите ѝ трябва да се намери начин да участваме повече във взимането на решения.  \r\n \r\nЗорница КОСТАДИНОВА", "date": "2019.11.26", "title": "Вицепрезидентът Илияна Йотова: Днес е трудно да се направи равносметка за тези 30 г. от Прехода, а и сякаш няма желание"}
{"url": "http://www.focus-news.net/news/2019/11/26/2723271/tass-turtsiya-planira-da-uredi-vaprosa-sas-sasht-za-s-400-do-april-2020-godina.html", "text": "Турция възнамерява до април 2020 година да уреди въпроса със САЩ относно разногласията по закупуването и използването от Анкара на руски зенитно-ракетни системи С-400, предава  ТАСС . Това съобщи държавният глава на Турция Реджеп Тайип Ердоган във вторник пред журналисти, придружаващи го при посещението му в Катар. \r\n \r\n„Работата ще продължи до април (2020 година) и ще бъде извършена от министрите на отбраната и външните работи на нашите страни. Трябва да разберем, какви резултати можем да постигнем. Това е въпрос, който е свързан с НАТО. Не става въпрос за използването на С-400, но има стъпки, които трябва да бъдат предприети в рамките на правилата на НАТО“, цитира президента телевизионният канал Haberturk, предава ТАСС. \r\nПо такъв начин Ердоган коментира перспективите Турция да се откаже от С-400 поради критика от редица политици в САЩ, които смятат, че е абсолютно недопустимо използването на системите в страната. \r\n \r\nТурският лидер припомни, че по време на неотдавнашното му посещение в САЩ е решено да се свика турско-американска работна група за решаването на въпроси около използването от страна на Анкара на руските системи за ПВО С-400. Той сподели в САЩ на 13 ноември, че споразумението да се обсъди в такъв формат ситуацията относно С-400 е „най-положителният резултат от преговорите“. \r\n \r\nГенералният секретар на НАТО Йенс Столтенберг от своя страна приветства решението на САЩ и Турция да обсъдят проблема. Той обаче отбеляза загрижеността на НАТО, защото „тези системи не са съвместими напълно с възможностите на ПВО на НАТО и представляват потенциална заплаха за военната авиация на съюза.“  \r\n \r\nТурция възнамерява да използва С-400 като независими системи, а не да ги интегрира в системата на НАТО, заяви официалния говорител на турския президент  Ибрахим Калън.", "date": "2019.11.26", "title": "ТАСС: Турция планира да уреди въпроса със САЩ за С-400 до април 2020 година"}
{"url": "http://www.focus-news.net/news/2019/11/26/2723276/normalno-se-izvarshva-preminavaneto-na-motorni-prevozni-sredstva-prez-gkpp-gyueshevo.html", "text": "Преминаването на моторни превозни средства през ГКПП – „Гюешево” е нормално. Това съобщи за  Радио „Фокус” – Кюстендил   дежурният на българо-македонския пункт.  \r\n \r\nТрафикът към този час на деня е слаб. Екип на „Гранична полиция” извършва проверки край село Гърляно.  \r\nВенцеслав ИЛЧЕВ", "date": "2019.11.26", "title": "Нормално се извършва преминаването на моторни превозни средства през ГКПП – „Гюешево”"}
{"url": "http://www.focus-news.net/news/2019/11/26/2723277/vazstanoveno-e-dvizhenieto-po-pat-po-pat-ii-55-veliko-tarnovo-gurkovo-v-rayona-na-vaglevtsi.html", "text": "Възстановено е движението по път по път II-55 В. Търново - Гурково в района на Въглевци, съобщиха от пресцентъра на  АПИ .", "date": "2019.11.26", "title": "Възстановено е движението по път по път II-55 Вeлико Търново - Гурково в района на Въглевци"}
{"url": "http://www.focus-news.net/news/2019/11/26/2723274/balgarskoto-naselenie-v-zapadnite-pokraynini-se-namira-v-naprednala-faza-na-demografska-katastrofa.html", "text": "Българското население в Западните покрайнини се намира в напреднала фаза на демографска катастрофа. Това заявяват от  Граждански комитет „Западни покрайнини“  в своя декларация от проведената VI конференция  „100 години Ньойски диктат и съдбата на Българите в Западните покрайнини днес\". \r\n \r\nПо повод Деня на Западните покрайнини, Граждански комитет „Западни покрайнини\" организира VI конференция за обсъждане на състоянието, проблемите и предизвикателствата съпътстващи особения дискриминативен статут в социално, икономическо, екологическо, духовно и етническо отношение на нашите сънародници, както и произтичащите от това въпроси и проблеми свързани с Българското историческо, културно и верско наследство. \r\n \r\nУчастниците в конференцията - обществени деятели, учени, педагози, експерти, наши сънародници от Западните покрайнини, представители на граждански организации, младежи и студенти се обединиха върху следните основни положения: \r\n1. Продължаващото почти 100 годишно насилствено установено неестествено състояние, възможности и перспективи за живот на Българското население в Западните покрайнини, въпреки изключително устойчивото противопоставяне на системно провежданата с възможно всякакви средства народностна асимилация, се намира в напреднала фаза на демографска катастрофа. Очертанията на тази катастрофа се ускоряват, освен от водещите фактори на икономическия колапс, на ниския жизнен стандарт на Българското население в Западните покрайнини, на невъзможност за функциониране на системно здравеопазване, но също така и от все по-ярко очертаващата се екологическа катастрофа за развитие на мащабен рудодобив в Трънско, Босилеградско, които напълно обричат местното Българско население, а така също застрашават и населението в съседните области на България и Сърбия независимо от неговата етническа и верска принадлежност.  \r\n \r\n2. Постановленията на Ньойския диктат, въз основа на които целенасочено е създаден този хуманитарен проблем, в който още от самото начало е ясно за всички експерти, че това решение е или невъзможно или убийствено за населението останало в затворените географски райони, откъснато от собствената си култура и икономическа система, е престъпление от хуманитарно естество, което своята безчовечна цел реализира чрез система доказани вече фалшификации на факти, изложения и документи въз основа на които България е осъдена в Ньой като държава извършила геноцид и нарушения на Хагските конвенции. Това определя криминалния характер на Ньойския договор, което го прави обект и налага провеждане на международно правно разследване без давност поради мащабните човешки поражения, които той нанася за десетилетия. В такова разследване Българската държава и външна политика трябва да играят активна и конструктивна роля. \r\n \r\n3. Хуманитарната криза в Западните покрайнини от началото на XXI век е безспорно доказателство и изобличение за престъпните постановления на Ньойския диктат подписан в Париж през 1919 г., неспособността на международната общност в лицето на Обществото на народите, на ООН, на Европейските институции, на Българското и Сръбско правителство да контролират, да гарантират и съблюдават спазването на човешките права в Западните покрайнини. Тази криза е белег за липсата на отговорност, политическа воля и конкретни виждания за намиране на взаимно решение и сътрудничество в политиките на Република България и Република Сърбия. \r\n \r\n4. Участниците в конференцията с тревога отбелязват наличието на широко разпространено и трайно утвърдено незнание, невежество и безразличие сред Българското общество за съществуването на Българските Западните покрайнини и проблемите на сънародниците ни в Сърбия Това оказва пряко или косвено влияние върху програмите и действията на държавните институции, политическите партии, медиите, университетските среди, икономическите фактори в неблагоприятно отношение. Тази политика се определя и от трайно утвърдената дипломатическа и външно-политическа зависимост и неспособност на България да води равностойни междудържавни отношения със Сърбия по проблема на Западните покрайнини. Българската външна политика, подчинена на чужди геополитически интереси в продължение на цял век, не е успяла да изработи самостоятелна концепция за вплитане на Западнопокрайнския въпрос в дневния ред на Българо-Югославските/Сръбските взаимоотношения и Европейските норми за решаване на международни проблеми и спорове. \r\n \r\n5. Спасяването на Българското население в Западните покрайнини е въпрос на последен шанс за исторически отговорно действие на цялото общество. Това национален нравствен, исторически и хуманен приоритет, който налага система от мерки обединени в цялостна национална програма включващата сътрудничеството на държавните институции, обществените структури, образователната система, медиите, икономическите фактори, църквата, университетите и културните институции. Българското общество и държава имат ресурси за такава спасителна акция, но за това е необходима национална отговорност и конструктивна политическа и държавническа воля, които могат да съществуват само в такава социална среда, която разбира и оценява всички аспекти на Западнопокрайнската криза. Тя е криза на Българската достойна идентичност в Европейското политическо и културно пространство. Отказът и неспособността на България в следващите 5-10 години да намери предложения за изнамиране на двустранна и многостранна формула за разрешаването на с десетилетия наслагвани проблеми в Западните покрайнини, ще превърне обществото и държавата ни в съучастник на унищожението на една изконна част от нашата национална, държавна, историческа и културна самоличност. \r\n \r\n6. Участващите организации и личности в конференцията, по предложение на Гражданския комитет „Западни покрайнини\" подготвят петиция с искане за конструктивно поставяне на Западнопокрайнския въпрос на национално и международно равнище в компетентните институции. Призоваваме всички Български граждани да окажат своята солидарност към нашите сънародници.", "date": "2019.11.26", "title": "Българското население в Западните покрайнини се намира в напреднала фаза на демографска катастрофа"}
{"url": "http://www.focus-news.net/news/2019/11/26/2723275/sciencealert-rabotata-v-salon-za-manikyur-nosi-smartonosen-risk.html", "text": "Учени от Колорадския университет в Боулдър са идентифицирали силно тоскични вещества в пробите от въздуха в салоните за маникюр и те могат да причинят смъртоносни заболявания, съобщава порталът  ScienceAlert . \r\nИзследването показва, че лаковете за нокти и лакочистителите съдържат летливи органични съединения, които лесно се превръщат във високотоксични изпарения и газове на стайна температура. \r\nТези вещества могат да причинят сериозни здравословни проблеми, вариращи от постоянни главоболия и завършващи с рак. \r\nЕкспертите отбелязват, че обикновените посетители на салони за маникюр не трябва да се притесняват - ако бъдете в такива помещения за кратък период от време, няма да можете да навредите сериозно на организма си. Въпреки това работниците в салоните вдишват тези изпарения постоянно и се излагат на сериозен риск, казват учените. \r\n \r\nПревод и редакция:", "date": "2019.11.26", "title": "ScienceAlert: Работата в салон за маникюр носи смъртоносен риск"}
{"url": "http://www.focus-news.net/news/2019/11/26/2723279/tovaren-kamion-sas-slanchogled-se-e-obarnal-kray-letishteto-vav-varna.html", "text": "Голям товарен камион със слънчоглед се е обърнал край летището във Варна. Това съобщи за  Радио „Фокус“ – Варна   Ивана Милева, говорител на ОДМВР в града. \r\nСигнал за инцидента е подаден към 11.00 часа. При неизяснени към момента обстоятелства товарният камион се е обърнал на пътен възел \"Летище\" и е разпилял превозвания товар от слънчоглед.  \r\n \r\nНяма пострадали при произшествието. Тежкото возило не затруднява и движението в района, допълни Ивана Милева.  \r\nДесислава ВАСИЛЕВА", "date": "2019.11.26", "title": "Товарен камион със слънчоглед се е обърнал край летището във Варна"}
{"url": "http://www.focus-news.net/news/2019/11/26/2723263/prezidentat-rumen-radevpovtornoto-glasuvane-vav-vss-ne-uspya-da-razsee-samnenieto-no-nyama-kak-da-se-v-slusham-v-prizivite-za-narushavane-na-konstitutsiyata.html", "text": "Повторното гласуване във ВСС не успя да разсее съмнението, но няма как обаче да се в слушам в призивите за нарушаване на Конституцията, защото върховенството на закона е фундамент на демокрацията. Това каза пред журналисти президентът на Република България Румен Радев, предаде репортер на  Агенция \"Фокус\" .  \r\n \r\n\"В началото на месеца върнах предложението на ВСС за главен прокурор и подчерта, че начина на провеждане на този избор трябва да създава доверие в обществото, а не да поражда съмнение. Повторното гласуване във ВСС не успя да ги разсее\", каза Радев.  \r\n \r\n\"Няма как обаче да се в слушам в призивите за нарушаване на Конституцията, защото върховенството на закона е фундамент на демокрацията. България ще просперира, когато започнем да уважаваме и спазваме законите. Няма да допусна точно президентът да наруши Конституцията, чието спазване винаги съм отстоявал\", подчерта президентът.  \r\n \r\nТеодора ПАТРОНОВА", "date": "2019.11.26", "title": "Президентът Румен Радев:Повторното гласуване във ВСС не успя да разсее съмнението, но няма как да се в слушам в призивите за нарушаване на Конституцията"}
{"url": "http://www.focus-news.net/news/2019/11/26/2723268/sergey-lavrov-zayavi-rusiya-nyama-informatsiya-za-namereniyata-na-turtsiya-da-narushi-sporazumenieto-za-siriya.html", "text": "Русия няма информация, че Турция ще наруши меморандума от Сочи за съвместни действия за разрешаване на ситуацията в Североизточна Сирия, както твърдят Сирийските демократични сили (СДС), ядрото на които е съставено от кюрди. Това заяви на пресконференция министърът на външните работи на Руската федерация Сергей Лавров, предава  TACC . \r\n \r\n„Що се отнася до прилагането на руско-турския меморандум от 22 октомври, нямаме информация, която да показва, че Турция ще го наруши\", подчерта Лавров в отговор на съответстващ въпрос.  \r\n \r\nНа 9 октомври Турция обяви началото на операция „Извор на мира“ в северната част на Сирия, която започна с въздушни удари по позициите на кюрдските сили в региона. По-късно президентът на Русия Владимир Путин и неговият турски колега Реджеп Тайип Ердоган се споразумяха за прекратяване на военните действия в Северна Сирия, след шест часа преговори. Т.нар. Меморандум от Сочи от 23 октомври предвижда части на руската военна полиция и сирийските гранични служби да патрулират в региона заедно с представители на турската армия. \r\n \r\n Тереза Герова", "date": "2019.11.26", "title": "Сергей Лавров заяви: Русия няма информация за намеренията на Турция да наруши споразумението за Сирия"}
{"url": "http://www.focus-news.net/news/2019/11/26/2723282/d-r-mariela-zaharieva-neonatolog-ot-pazardzhik-ne-e-preporachitelno-da-se-prilagat-protivogripni-vaksini-na-detsa-pod-3-godini.html", "text": "При новородените се прилагат стандартните ваксини, които са включени в Годишния имунизационен календар, съобщи за  Радио „Фокус”-Пазарджик  д-р Мариела Захариева от Неонатологията в областната болница в Пазарджик. По думите й, за децата до 3 годишна възраст не е препоръчително да се прилагат противогрипни ваксини. \r\n \r\n„По-скоро трябва да бъде стимулирана имунната им система с различни имуномостимулиращи средства. Човешкият организъм е една съвършена машина. Той се очиства дори от раковите клетки, които постоянно произвежда”, уточни д-р Захариева.  \r\nТя добави, че има ваксини под формата на хапчета, които пазят от усложнения като бронхите и пневмонии. Важно е именитетът на децата да бъде подсилен пред грипния сезон. \r\nАлбена ЖИЛЕКОВА", "date": "2019.11.26", "title": "Д-р Мариела Захариева, неонатолог от Пазарджик: Не е препоръчително да се прилагат противогрипни ваксини на деца под 3 години"}
{"url": "http://www.focus-news.net/news/2019/11/26/2723281/parvan-simeonov-sotsiolog-skoroshno-prouchvane-sochi-che-dvata-pola-sa-ednakvo-neudovletvorenie-ot-razvitieto-na-deystviyata-ot-prehoda-v-balgariya.html", "text": "Според скорошно социологическо проучване двата пола са еднакво неудовлетворение от развитието на действията от Прехода в България през изминалите 30 г. Това каза социологът Първан Симеонов на конференция „30 години. Женският прочит на Прехода и преходите…“, предаде репортер на  Агенция „Фокус“ .  \r\n \r\nПо думите му данните са от ноември месец и се отнасят за жените и времето и преходите във всички смисли на думата. „Този Преход, който е свършил, продължава да има своето огромно значение, както и преходите, които всяка една жена прави. Сега е животът, в който нищо не е ясно кога се случва“, посочи Симеонов. \r\n \r\nТой допълни, че за жената сякаш „пресата на живота“ е по-силна и от нея се очакват повече неща – да бъде успешна в работата, да изглежда добре, да се грижи за себе си и т.н.  \r\n \r\nЗорница КОСТАДИНОВА", "date": "2019.11.26", "title": "Първан Симеонов, социолог: Скорошно проучване сочи, че двата пола са еднакво неудовлетворение от развитието на действията от Прехода в България"}
{"url": "http://www.focus-news.net/news/2019/11/26/2723285/23-sa-vazrastnite-hora-v-balgariya-a-detsata-do-14-godini-14.html", "text": "23% са възрастните хора в България, а децата до 14 години – 14%.  Това съобщи за  Радио „Фокус“ – Варна   проф.  д.ик.н. Пенка Найденова,  от Център за демографски изследвания и обучения , както и експерт по демография и по програми към Фонда за населението в ООН.  Застаряването на населението в страната е един от най-сериозните проблеми , пред които се изправяме в днешно време, коментира специалистът. Тя посочи, че ако разгледаме статистиките в периода 1900-та до 2019-та година, ще видим една плавна тенденция за застаряване на населението в страната.  \r\n \r\nПрез 1900-та година децата до 14-годишна възраст са били около 33% от общия брой население. В сравнение за същия период възрастните са били около 6%. Само 50 години по-късно, през 1950-та година децата до 14 години в страната са вече 24% от общото население, а възрастните са 5%.  \r\n \r\nПрез 2019-та година, нещата придобиват съвсем различно измерение: Децата до 14 години са около 14% от общият брой, а възрастните са вече 23%. „Наблюдава се едно рязко застаряване на населението, което е за сметка на младите хора“, разясни проф. Найденова. \r\nДесислава ВАСИЛЕВА", "date": "2019.11.26", "title": "23% са възрастните хора в България, а децата до 14 години – 14%"}
{"url": "http://www.focus-news.net/news/2019/11/26/2723278/novoizbraniyat-glaven-prokuror-ivan-geshev-prokuraturata-tryabva-da-bade-dosta-po-aktivna-i-po-aktivno-da-otgovori-na-ochakvaniyata-na-balgarskite-grazhdani-za-spravedlivost.html", "text": "Аз съм с ясното разбиране, че прокуратурата трябва да бъде доста по-активна и по-активно да отговори на очакванията на българските граждани за справедливост. Това каза новоизбраният главен прокурор Иван Гешев,  пред журналисти, предаде репортер на  Агенция \"Фокус\" .  \r\n \r\n\"Президентът ме уведоми, че има такова намерение, говорихме по темата за обществен дебат за промени в Конституцията. Аз съм с ясното разбиране, че прокуратурата трябва да бъде доста по-активна и по-активно да отговори на очакванията на българските граждани за справедливост, защото прокуратурата участва в процеса за даване на справедливост. Така че това, което каза президентът съзнавам, че в голямата си част е очакването на българските граждани\",допълни той.  \r\n \r\nТеодора ПАТРОНОВА", "date": "2019.11.26", "title": "Новоизбраният главен прокурор Иван Гешев: Прокуратурата трябва да бъде доста по-активна и по-активно да отговори на очакванията на българските граждани за справедливост"}
{"url": "http://www.focus-news.net/news/2019/11/26/2723289/mobilni-grupi-za-poddrazhka-tragvat-po-selata-ot-obshtina-haskovo.html", "text": "Три мобилни групи с работници от „Екопрогрес“ и с необходимата техника ще работят по селата в община Хасково. Те ще изпълняват предварително заявени от кметовете на населените места неотложни задачи с поддръжка на обществени пространства и благоустрояване. Това съобщи на първото заседание с кметовете на селата от общината кметът на Хасково Станислав Дечев. Той и ресорният заместник Динко Тенев обсъдиха със селските управници работата на мобилните групи и контролът, който пряко ще указват селските кметове за изпълнението на задачите. Това съобщиха от  Община Хасково . \r\n \r\nНа кметовете на населени места беше представен и проект BG05M9OP001-2.040- 0107-С01 „Патронажна грижа за възрастни хора и лица с увреждания“ гр. Хасково, финансиран от Европейския социален фонд чрез ОПРЧР 2014-2020г. \r\n \r\nОбщина Хасково вече приемa документи за кандидати за потребители на услугата. Заявления  се приемат в деловодство всеки работен ден от 8.30 - 17.00ч. Кметовете на села могат да подават заявления от името на нуждаещите се от услугата, като процедурата е изключително облекчена. Не се изисква решение на ТЕЛК, а само епикриза. След подаване на заявлението, на място се прави социална оценка на потребителя, а за резултатите се уведомява и кметът на селото. От услугата вече са се възползвали нуждаещи се от Стамболийски, Мандра и Тракиец. Кметовете на останалите села също ще окажат помощ на хората, за да се включат в проекта за грижа.  \r\n \r\nКъм момента има сключени 47 договора. Проектът предлага мобилни здравно-социални услуги предоставяни от медицински лица, рехабилитатор, социални работници и домашни помощници. Потребителите биха могли да се възползват и от психологическа подкрепа в дома. Изпълнението на заложените дейности е обезпечено с два леки автомобила. Целева група по проекта могат да бъдат възрастни хора над 65 г. с ограничения или в невъзможност за самообслужване и лица над 18 г. с увреждания и техните семейства. Всяка седмица се публикува списък на сайта на Община Хасково с одобрените кандидат-потребители.", "date": "2019.11.26", "title": "Мобилни групи за поддръжка тръгват по селата от община Хасково"}
{"url": "http://www.focus-news.net/news/2019/11/26/2723280/novoizbraniyat-glaven-prokuror-ivan-geshev-prokuraturata-e-chast-i-tryabva-da-ostane-kato-chast-ot-sadebnata-vlast.html", "text": "Моето мнение е, че прокуратурата е част и трябва да остане като част от съдебната власт. Това каза пред журналисти новоизбраният главен прокурор Иван Гешев, предаде репортер на  Агенция \"Фокус\" .  \r\n \r\n\"Това е мнението на, цялата магистрат ска общност, която представлявам\",подчерта той. \"Съзнавам, че общество очаква това нещо и ще направя всичко възможно да оправдая тези очаквания. Имам приоритети, но няма да го коментирам в момента преди да стъпя като главен прокурор. Пак ще кажа, че процедурата не е приключила до момента, в който не  стъпя като главен прокурор\", каза още той.  \r\n \r\nТеодора ПАТРОНОВА", "date": "2019.11.26", "title": "Новоизбраният главен прокурор Иван Гешев: Прокуратурата е част и трябва да остане като част от съдебната власт"}
{"url": "http://www.focus-news.net/news/2019/11/26/2723287/mostat-po-patya-lozenets-fazanovo-v-obshtina-tsarevo-e-neprohodim-zaradi-prelelite-vodi-na-reka-oryashka.html", "text": "Мостът по пътя Лозенец - Фазаново в община Царево е непроходим заради прелелите води на река Оряшка. Това съобщиха за  Радио \"Фокус\" - Бургас  от Община Царево. Обилното количество дъждовна вода е причина за преливането на реката. Очаква се нивото ѝ да спадне, за да бъде възстановено движението по моста. Пътният участък в момента се регулира от екип на Пътна полиция, има поставени и обозначителни табели.  \r\nМария ПОПЧЕВА", "date": "2019.11.26", "title": "Мостът по пътя Лозенец - Фазаново в община Царево е непроходим заради прелелите води на река Оряшка"}
{"url": "http://www.focus-news.net/news/2019/11/26/2723288/prof-papazachos-zemetresenieto-v-albaniya-nyama-da-predizvika-shteti-v-gartsiya.html", "text": "Професорът по сеизмология в Солунския университет „Аристотел“ Константинос Папазачос изглежда убеден, че силното земетресение, което удари Албания в ранните часове на деня, няма да предизвика щети в Гърция, предава  ANA-MPA. \r\n  \r\n„Не сме изправени пред такъв риск“, заяви професорът пред агенцията. „Проблемът в Дуръс е добре известна сеизмична активност, която е позната от древността\". \r\n \r\nНа въпрос дали това земетресение може да предизвика цунами, Константинос Папазачос сподели, че може да бъдат „предизвикани малки вълни, но не и цунами от типа в Индонезия“. \r\n \r\nПрофесорът изтъкна, че щетите и загубата на човешки животи вследствие на земетресението са резултат от лошите строителни стандарти в Албания.", "date": "2019.11.26", "title": "Проф. Папазачос: Земетресението в Албания няма да предизвика щети в Гърция"}
{"url": "http://www.focus-news.net/news/2019/11/26/2723286/pregled-na-mezhdunarodnite-novini-do-1300-chasa-agentsiya-fokus.html", "text": "Броят на жертвите на земетресението в Албания достигна до 7 души. Това обяви министърът на отбраната на Албания Олта Джачка, съобщава електронното издание на гръцкия вестник  Kathimerini . \r\nПоследната жертва e загинала при инцидент на път в северозападния град Лежа, след като е бил затрупан от отломнки. Министърът увери, че албанската армия е „на крак“ за преодоляване на последиците от силния трус, който удари страната в ранните часове на деня.  \r\nДжачка допълни, че „редица хора все още са под срутените сгради“, но не успя да даде конкретни данни за точния им брой, както и за този на повредените сгради. \r\nВсички училища ще останат затворени за два дни.  \r\nАлбанският премиер заяви, че съседните страни, Европейският съюз и САЩ са предложили незабавна подкрепа след силното земетресение. Той е разговарял с гръцкия, италианския и турския си колега, както и с представители на ЕС и САЩ в Тирана.   \r\n \r\n*** \r\n  Министърът на външните работи на Гърция Никос Дендиас, който пристига на посещение в Скопие, подчерта, че Преспанското споразумение е обвързващо и за двете страни, цитира думите му македонската електронна медия  „Нетпресс“ . \r\nДендиас подчерта, че пълното прилагане на договора ще означава допълнителен тласък за по-голямо развитие и просперитет на двете страни. \r\n„Неговото зачитане е предпоставка за гладък европейски курс на Северна Македония и следователно трябва да се прилага изцяло и последователно. Пълното изпълнение означава изоставяне на провокациите от миналото, консолидиране на добросъседските отношения и взаимно уважение. Така че то е допълнителен тласък за по-голямото развитие и просперитет на нашите държави“, увери първият дипломат на Атина, който заедно със заместник-министърът на външните работи на Гърция, отговарящ за икономическата дипломация Костас Франкоянис, са на еднодневно посещение в Скопие. \r\n \r\n*** \r\n  Франция потвърди, че 13 нейни военнослужещи са загинали при сблъсък на два вертолета в северната част на Мали, предава  Euronews . \r\n \r\nВ изявление, президентът Еманюел Макрон заяви, че военнослужещите са загинали на 25 ноември по време на операция срещу джихадисти в африканската страна. \r\nПо неговите думи, шестима офицери, шестима „под-офицери“ и ефрейтор са убити по време на операцията. Вертолетите „Тигър“ и „Каугар“ са се сблъскали, докато са оказвали въздушна поддръжка на войници на земята, които преследвали джихадистите. \r\nФранция има 4500 военнослужещи в Мали, които са част от Операцията „Бархане“. През 2013 година бе осъществена Операция „Сервал“ срещу бунтовници туареги и ислямистки бойци в северната част на Мали. \r\n \r\n*** \r\n  Земетресение с магнитуд от 5,4 по скалата на Рихтер е регистрирано на територията на Босна и Херцеговина в 10:19 часа местно време (11:19 часа българско време), показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 79 км югозападно от столицата Сараево и на 62 км северно от Дубровник в Хърватия, с дълбочина от 10 км под земната кора. \r\nНяма информация за пострадали или материални щети. \r\n \r\n*** \r\n  Бундесверът е в състояние да поеме повече чуждестранни мисии, въпреки липсата на персонал и оборудване. Това увери министърът на отбраната на ФРГ Анегрет Крамп-Каренбауер. По-специално тя предложи допълнителни усилия за борба с тероризма в Мали, което също ще засили сътрудничеството с Франция, съобщава германският националният ежедневник  Die Welt .  \r\n \r\n„Дори към днешна дата бихме могли да поемем допълнителни чуждестранни мисии“, подчерта Крамп-Каренбауер в рамките на посещение на въздушната бригада в провинция Саарланд. Тя отбеляза, че при реална оценка на ситуацията ще стане ясно, че до 2031 г. Бундесверът ще трябда да представлява 10% от военната мощ на НАТО. В съответствие с по-ранните изявления на министъра на отбраната към този момент, бюджетът на Германия за военните разходи ще бъде увеличен до 2% от БВП, съгласно целите на Алианса.  \r\nСпоред Крамп-Каренбауер има „информация\" за желанието на Франция да започне активна антитерористична кампания в Мали. Всъщност борбата срещу тероризма в момента се води „изключително от Франция\", заяви германският министър на отбраната. Бундесверът все още се занимава само с обучение на местните военни в западноафриканската страна. Берлин обаче не е получавал конкретни искания от Париж за увеличаване на ангажираността си.  \r\nКато се има предвид ситуацията с местните въоръжени сили, положението не е никак просто. Крамп-Каренбауер подчерта, че темата за германското участие в страната ще бъде обсъдена в Бундестага. \r\nВ отговор на критиката от страна на комисаря на Бундесвера Ханс-Петер Бартелс, че в германската армия липсват персонал и оборудване за по-амбициозни военни задачи, Крамп-Каренбауер отговори: „Знаем, че трябва да правим повече, но се движим в тази посока\" . \r\nВъздушната бригада, която посети, включва около 4100 военнослужещи. Според министъра на отбраната на Германия, бригадата е „доказателство, че ние сме в състояние да изпълняваме и такива мисии\". Става дума за един много специален отдел, който в миналото е бил използван, например, по време на евакуация „точно там, където е важно да се влезе бързо, да се реагира бързо\". \r\nСпоред Die Welt това не е единственото звено в Саарланд, което Анегрет Крамп-Каренбауер е посетила в понеделник: тя е била в общо четири бази на Бундесвера, където е разговаряла с военни. \r\n \r\n*** \r\n Гръцките депутати одобриха девет големи конституционни изменения от общо 49, предложени от всички партии по време на процедурата, включително разрешаване на гърците от диаспора да гласуват от страната си на пребиваване, отделяне на изборите на президента от разпускането на Парламента и изменение на закона за предоставяне на имунитет на министрите, подложени на наказателно преследване, пише електронното издание на вестник  Kathimerini . \r\nПромените засягат 28 члена от гръцката конституция. \r\nС новите изменения законодателите вече няма да имат имунитет от наказателно преследване за престъпления и членовете на независимите власти ще бъдат избрани с мнозинство от три пети в конференцията на президентите (органът, натоварен с назначенията), вместо предишното изискване за мнозинство от четири пети. \r\nОсвен това гражданите ще могат да внесат до две законодателни предложения за обсъждане в Парламента, при условие че съберат минимум 500 000 подписа. Тези законопроекти обаче няма да са свързани с въпроси на фискалната и външната политика или отбраната. \r\nДруго одобрено изменение ще гарантира минимален доход за семействата, „за да се осигурят достойни условия на живот за всички граждани“, съгласно законодателството. \r\nРевизията започна от предишната лява администрация на СИРИЗА през 2018 г. и включва предложение за отделяне на гръцката държава от Църквата - ход, който беше отхвърлен от „Нова Демокрация“. \r\n \r\nОт друга страна, управляващите консерватори искаха да променят член 16, който забранява работата на частни университети, но този ход бе блокиран от СИРИЗА. \r\nТова беше четвъртият опит за промяна на Конституцията на страната след 1975 г., когато първият Основен закон след ерата след диктатурата влезе в сила. \r\n \r\n*** \r\n Турция възнамерява до април 2020 година да уреди въпроса със САЩ относно разногласията по закупуването и използването от Анкара на руски зенитно-ракетни системи С-400, предава  ТАСС . Това съобщи държавният глава на Турция Реджеп Тайип Ердоган във вторник пред журналисти, придружаващи го при посещението му в Катар. \r\n„Работата ще продължи до април (2020 година) и ще бъде извършена от министрите на отбраната и външните работи на нашите страни. Трябва да разберем, какви резултати можем да постигнем. Това е въпрос, който е свързан с НАТО. Не става въпрос за използването на С-400, но има стъпки, които трябва да бъдат предприети в рамките на правилата на НАТО“, цитира президента телевизионният канал Haberturk, предава ТАСС. \r\nПо такъв начин Ердоган коментира перспективите Турция да се откаже от С-400 поради критика от редица политици в САЩ, които смятат, че е абсолютно недопустимо използването на системите в страната. \r\nТурският лидер припомни, че по време на неотдавнашното му посещение в САЩ е решено да се свика турско-американска работна група за решаването на въпроси около използването от страна на Анкара на руските системи за ПВО С-400. Той сподели в САЩ на 13 ноември, че споразумението да се обсъди в такъв формат ситуацията относно С-400 е „най-положителният резултат от преговорите“. \r\nГенералният секретар на НАТО Йенс Столтенберг от своя страна приветства решението на САЩ и Турция да обсъдят проблема. Той обаче отбеляза загрижеността на НАТО, защото „тези системи не са съвместими напълно с възможностите на ПВО на НАТО и представляват потенциална заплаха за военната авиация на съюза.“  \r\nТурция възнамерява да използва С-400 като независими системи, а не да ги интегрира в системата на НАТО, заяви официалния говорител на турския президент  Ибрахим Калън. \r\n***", "date": "2019.11.26", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/26/2723283/novoizbraniyat-glaven-prokuror-ivan-geshev-vseki-balgarski-grazhdanin-ima-pravo-da-protestira-da-izrazyava-mnenieto-si.html", "text": "Всеки български гражданин има право да протестира. Всеки изразява мнението си, както смята за правилно. Това каза новоизбраният главен прокурор Иван Гешев по време на брифинг, предаде репортер на  Агенция \"Фокус\" . \"Следва да се притесняват всички, които не спазват закона. Разделителната линия на закона независимо от кой йерархичен кръг са. Трябва да се притесняват тези хора, които нарушават закона. Явно предвид реакцията, която беше по време на процедурата много хора, които се притесняват от закона реагираха. Трябва да се притесняват всички, които не спазват закона и това е във всяка демократична държава\", каза още Гешев.  \r\n \r\n\"Това дали някой ме хвалят, дали не ме хвали за мен не е критерий за нищо. Критерият, който следва да е за цялата прокуратура и български прокурори, следователи и съдебни служители дали някой нарушава закона и да следва процедури, които са уредени в закона. Това е критерий, няма друг\", посочи още той. \"Имам значка на Васил Левски, защото е един от любимите ми национални герои. Не се смятам за него, как мога да се смятам за Левски, никой не може да се сравнява с Левски. Към момента няма да коментирам конкретни съдебни или досъдебни производства. Ще дойде момент. По всички има развитие, по всички се работи. Правосъдието в разумен срок е това, което спазва закона\", добави новоизбраният главен прокурор.  \r\n \r\nНа въпрос ще има ли досъдебно производство за БФС Гешев отговори. \"Главният прокурор не е недосегаем и не решава всички проблеми в тази държава. Дали ще има конкретно досъдебно производство, дали няма да има. Дали за случая БФС, дали за друг случай решава конкретния прокурор, който е компетентен и прокуратура, която да се произнесе. Това, което категорично смятам да развенчая е митът, който се изгражда с политическа цел. За това, че главният прокурор е всевластен и разпорежда всичко. Това не е вярно. И това, че е безотговорен също не е вярно. За това, че той контролира всичко също не е вярно. Това е политика\", уточни Гешев.  \r\n \r\nВиолета СИМЕОНОВА", "date": "2019.11.26", "title": "Новоизбраният главен прокурор Иван Гешев: Всеки български гражданин има право да протестира, да изразява мнението си"}
{"url": "http://www.focus-news.net/news/2019/11/26/2723291/novoizbraniyat-glaven-prokuror-ivan-geshev-ne-smyatam-che-sam-rabotil-selektivno-po-deloto-ktb.html", "text": "Не смятам, че съм работил селективно по делото КТБ. Това каза новоизбраният главен прокурор Иван Гешев пред журналисти, предаде репортер на  Агенция \"Фокус\" . \"Не само аз, но и екипа от прокурори, съдебни служители и следователи. Това ще стане явно от самото съдебно производство, което е пред нас. Това е моята оценка от юридическа гледна точка. Съзнавам, че това дело е натоварено с много други гледни точки. Включително политическа, геологическа и всякакви други. Прокуратурата не може да отговори на други очаквания извън правовите, извън закона\", коментира Гешев. Той подчерта, че прокуратурата се отчита достатъчно. \r\n \r\n\"Някои неща могат да бъдат подобрени в тази насока. Не прокуратурата е виновна за всички проблеми в тази държава, както се опитва да бъде представено от един покитико-олигархичен кръг и, върху която идеологическа основа се гради идеологията на един кръг от партии\", каза още той. \r\n \r\n\"Тази идеологическа основа е, че прокуратурата е виновна за всичко в тази държава. Това не е вярно и не означава, че прокуратурата няма определени проблеми, които следва да бъдат решени. Но да се фиксираш и да изградил своята идеология върху това, че една институция е нещо лошо и да се бориш с тази институция за мен е непродуктивно. Това уврежда имиджа на цялата държава, макар че някои постигат чист личен и политически интерес\", допълни той.  \r\n \r\nТеодора ПАТРОНОВА", "date": "2019.11.26", "title": "Новоизбраният главен прокурор Иван Гешев: Не смятам, че съм работил селективно по делото КТБ"}
{"url": "http://www.focus-news.net/news/2019/11/26/2723292/ekipi-na-energo-i-vik-druzhestvata-vav-varnenska-oblast-sa-gotovi-za-rabota-pri-vloshavane-na-vremeto.html", "text": "Над 100 екипа са в готовност за работа при зимни условия във Варненска област. Само за града са предвидени 50 екипа. Това обяви Илко Тилев, ЕРП Север, предаде репортер на  Радио „Фокус“ – Варна . По думите му, наличната техника, с която разполага енергодружеството е обновена.  \r\n \r\nПрез зимните месеци функционира и дежурна аварийна група, която работи на сменен режим 24 часа в денонощието.  Васил Велев от ВиК дружеството в града увери, че са извършени мероприятия за работа при зимни условия. Направена е детайлна проверка на магистрални водопроводи, зазимяване на водопроводни шахти и арматури, зазимяване на дълбоки сондажи и помпени станции. Извършена е и профилактика на трафопостовете, подготвени са дизел агрегатите за работа при зимни условия. Подготвени са и автотракторна техника и машини. Всички мобилни екипи разполагат със зимни гуми и антифриз за превозните средства. \r\n \r\nДиана СТОЕВА", "date": "2019.11.26", "title": "Екипи на енерго и ВиК дружествата във Варненска област са готови за работа при влошаване на времето"}
{"url": "http://www.focus-news.net/news/2019/11/26/2723297/normalno-se-osashtestvyava-preminavaneto-prez-gkpp-zlatograd.html", "text": "Нормално се осъществява преминаването през ГКПП „Златоград“ към 13:00 часа. Това съобщиха за  Радио „Фокус“ – Смолян   от ГД „Гранична полиция“. Без проблеми и забавяния се преминава и през граничните пунктове с Гърция „Маказа“ и „Капитан Петко войвода“. \r\nНели ГЕРГЬОВСКА", "date": "2019.11.26", "title": "Нормално се осъществява преминаването през ГКПП „Златоград“"}
{"url": "http://www.focus-news.net/news/2019/11/26/2723295/ek-novi-20-aktivni-studenti-ot-balgariya-stavat-chast-ot-mladezhkiya-ekip-evropa.html", "text": "Представителството на Европейската комисия в България успешно проведе за 9-ти път годишния си конкурс за набиране на нови членове на младежкия Екип Европа (Team Europe Junior), съобщават от  Отдел \"Преса и медии\" на Представителството на ЕК в България. \r\nОт получените 50 заявления 38 участника бяха допуснати до втори кръг, а 20 от тях, с най-високите резултати между 45 и 60 точки (от максимум 60), бяха избрани да станат част от младежкия Екип Европа за 2020 г. Те ще посетят централите на Европейската комисия и Европейския парламент в Брюксел, ще получат обучение в София по европейски теми и комуникационни умения.  \r\nОсновната задача на членовете от екипа през 2020г. е да участват в инициативите „Отново на училище“ и  „Отново в университета”, които организираме най-вече през месеците април и май като част от събитията, свързани с отбелязването на 9 май, Деня на Европа. Младежите ще участват като лектори-доброволци и в други събития на Представителството на Европейската комисия в България, на Бюрото за връзка на Европейския парламент в България, на центровете „Европа директно“ и други европейски информационни мрежи, действащи в страната.  \r\nТе отразяват редовно своите дейности в социалните медии и можете да ги последвате във Фейсбук (@TEJBulgaria), Инстаграм (@teameuropejunior) и LinkedIn (Team Europe Junior Bulgaria).  \r\nИмената на избраните кандидати можете да прочетете на интернет страницата на Представителството на Европейската комисия в България.  \r\nМладежки Екип Европа е проект на Представителството на Европейската комисия в България. Той е създаден за първи път през 2011 г. чрез национален конкурс, посветен на 2011 – Европейска година на доброволчеството. Екипът се състои от активни студенти, които имат добри познания за ЕС и желание да участват като лектори в разнообразните комуникационни дейности. Работата на членовете на младежки Екип Европа е изцяло доброволческа. От 1 януари 2015г. младежкият Екип Европа е официално част от европейския Екип Европа.", "date": "2019.11.26", "title": "EK: Нови 20 активни студенти от България стават част от младежкия Екип Европа"}
{"url": "http://www.focus-news.net/news/2019/11/26/2723296/v-stolichna-biblioteka-shte-bade-predstavena-knigata-prochete-li-i-garba-na-dimitar-dimitrov-na-27-noemvri.html", "text": "В Американския център на Столична библиотека на пл. \"Славейков\" № 4а на 27 ноември от 18.30 часа ще бъде представена книгата \"Прочете ли и гърба\" на Димитър Димитров - дългогодишен журналист в Би Би Си - Лондон, създател на поредицата \"Светът за българския воин\". Входът е свободен. Това съобщиха от пресцентъра на  Столична община . \r\n \r\nКнигата „Прочете ли и гърба?\"  се базира на пощенски картички, издадени и изпращани от 80-те години на 19 век до 60-те на 20-и. За разлика от други подобни публикации в нея се проследява и написаното на гърба, откъдето идва и заглавието.  Книгата съдържа 12 тематични раздела, между които: Самореклама, в който, между другото, са вкючени сгради в София и околностите, въжеходци в София, пътешественици, тръгнали да обикалят света от София. Курортни, в който е и софийския – Горна Баня, където „има много граждани“. Също и в другите раздели – Между роднини, Между деца и родители, Между приятели, Между приятелки, Войни и борби за България и т.н. – фигурират София и софиянци; както и хора от всички краища на страната, а също и от места,  понастоящем извън територията на България. Има и множество картички, изпращани от българи до чужбина, както до роднини и приятели, така и до чуждестранни фирми, издателства и организации в търсене на информация или за покупки. \r\n \r\nОбщо погледнато книгата показва една пъстра палитра на българското общество; податели и получатели са: хора от селото и от града, търговци и предприемачи, чиновници и работници, художници и духовници, лекари и адвокати, войници и офицери, бивш министър и бъдеща дипломатка, учители и преподаватели, ученици и студенти. Има също картички, изпращани от чуждестранни посетители в България, и от чуждестранни окупатори след 1918. От последните особено интересна е картичка, изпратена от французин, който защитава българската позиция през Първата световна война, въпреки че България не е била на страната на Франция. \r\nКнигата демонстрира, че и двете страни на картичката говорят. На лицето виждаме хора, места и събития, някои от които за първи път. А текстът на гърба – фрагменти от живота във времена на война и мир, пълни със страсти и пристрастия, с хвалби, оплаквания и очаквания – допълва представите ни за социалния живот в България.", "date": "2019.11.26", "title": "В Столична библиотека ще бъде представена книгата \"Прочете ли и гърба\" на Димитър Димитров на 27 ноември"}
{"url": "http://www.focus-news.net/news/2019/11/26/2723299/otlichiha-kmeta-na-obshtina-stara-zagora-za-prinos-kam-patnata-bezopasnost.html", "text": "Кметът на Стара Загора Живко Тодоров получи приз в категория „Представител на местната администрация с принос в пътната безопасност“ по време на десетото издание на годишните награди на Българската браншова асоциация по пътна безопасност, съобщиха от пресцентъра на  Община Стара Загора . Той бе отличен за стратегическия новаторски подход при решаването на пътнотранспортните проблеми на територията на общината, както и последователната политика за осигуряване на безопасна инфраструктура и подобряване на организацията на движението, намаляване на задръстванията и произшествията. По време на официалната церемония в София днес стана ясно, че предвид са взети още и действията в посока изграждане на кръгови кръстовища, въвеждането на интелигентно светлинно регулиране, системата за видеоконтрол и други показатели, даващи превес на безопасността както на пешеходци, така и на автомобилисти.   \r\n \r\nОтличието получи ресорният зам.-кмет на общината Йордан Николов. Той благодари за оценката на експертите спрямо работата на местната администрация по повод последователните и активни действия за по-качествено транспортно обслужване и безопасност на пътя. Наградата бе връчена от Алекси Кесяков, почетен член на Асоциацията.  \r\nПо време на церемонията бяха връчени награди в осем категории. На събитието присъстваха представители на държавната власт, на различни организации и медии.", "date": "2019.11.26", "title": "Отличиха кмета на Община Стара Загора за принос към пътната безопасност"}
{"url": "http://www.focus-news.net/news/2019/11/26/2723290/alsat-m-makedoniya-broyat-na-zhertvite-na-zemetresenieto-v-albaniya-dostigna-do-10-dushi.html", "text": "Броят на жертвите на земетресението в Албания достигна до 10 души, предава излъчващият на албански език скопски телевизионен канал  „Алсат-М“ . Ранени са повече от 300 души. \r\n \r\nПо-рано министърът на отбраната Олта Джачка потвърди информацията за 7 загинали. Тя увери, че албанската армия е „на крак“ за преодоляване на последиците от силния трус, който удари страната в ранните часове на деня с магнитуд от 6,4 по скалата на Рихтер. \r\n \r\n Тереза Герова", "date": "2019.11.26", "title": "„Алсат-М“ (Македония): Броят на жертвите на земетресението в Албания достигна до 10 души"}
{"url": "http://www.focus-news.net/news/2019/11/26/2723300/ekspert-rusiya-merkel-i-makron-se-dogovoriha-za-badeshteto-na-evropa.html", "text": "Германия и Франция отново са заедно и продължават да работят над реформирането на обединена Европа. Германските и френските чиновници са съставили „пътна карта“ от две страници за европейските реформи под название „Конференция за бъдещето на Европа“, която предвижда промени практически във всички сфери на дейността на Съюза. В случай на необходимост се предвижда дори внасянето на промени в Устава на Европейския съюз. Целта на реформите е блокът да стане „по-единен и суверенен“, пише руското списание  „Експерт“  в материал, представен без редакторска намеса. \r\n \r\nПътната карта е изпратена из столиците на страните-членки, а в сряда тя трябва да бъде разгледана и обсъдена от посланиците на държавите. Европейските лидери ще разгледат предложенията на Германия и Франция на декемврийската среща на високо равнище в Бтюксел. \r\n \r\nРеформите ще имат два етапа. Първият стадий трябва да започне още през първите месеци на следващата година. Главната му цел е засилването „на демокрацията в дейността на ЕС“. На първо място става въпрос за засилване на демократизацията на изборите и процедурите за назначаване на еврочиновници на ключови постове в Европейската комисия (ЕК). Да припомним, че през тази година Брюксел се отказа от процедурата Spitzenkandidat (главни кандидати), според която висшите европейски чиновници се назначават от главните политически партии и страни. Европейските лидери, за всеобщо учудване, назначиха на висшия пост на изпълнителната власт в Еропа – на позицията председател на ЕК, бившия министър на отбраната на Германия Урсула фон дер Лайен. \r\n \r\nЗа отказ от Spitzenkandidaten най-енергично настояваше президентът на Франция Еманюел Макрон. Той призова да се проведат избори в ЕП по системата на транснационалните списъци, които биха избрали нещо от типа на общоконтинентална изборна борба. Но неговото предложение беше отвхърлено заради отсъствието на време за провеждането на такива големи изменения. Вместо това изборите на 751 евродепутати се проведоха по съществуващата система за избиране от 28-те национални държави. В плана Меркел-Макрон се предвижда завръщане към транснационалните списъци на изборите за главния законодателен орган на Европа. \r\n \r\nВторият, по-важен и конструктивен стадий от общоевропейските реформи на „Конференцията за бъдещето на Европа“ е фокусиран върху „политическите приоритети“. Смята се, че това ще продължи две години. Основно се планира той да бъде проведен по време на председателството на Европейския съвет на Германия и Франция, т.е. през втората половина на 2020 г. и първата половина на 2022 г. съответно. \r\n \r\nЦелта на проекта „Конференция за бъдещето на Европа“, в допълнение към основната задача - структурните реформи на Европейския съюз, е също да се преодолее напрежението във френско-германските отношения, което тревожи Брюксел и столиците на страните-членки на ЕС. До известна степен инициаторът на това напрежение беше Еманюел Макрон, голям почитател на неочакваните гръмки изявления и политически ходове. Това качество на младия френски лидер вече доста втръсна на Ангела Меркел, която наскоро престана да крие недоволството си от политиката на Франция. \r\n \r\nДалеч не всички останали европейски лидери са съгласни с инициативите на Еманюел Макрон, който ги обявява една след друга едва ли не от първия ден на поста президент на Петата република, т.е. вече две години и половина. Призивите на Макрон за засилване на федерализма и суверенитета на ЕС не се ползват с голяма подкрепа не само сред европейските лидери, но и сред избирателите. Макар че, от друга страна, колегите на френския лидер в Европейския съвет разбират несъвършенството на отделни общоевропейски закони и ноебходимостта те да бъдат преразгледани. Те разбират и това, че трябва да се отговори на многобройните предизвикателства пред ЕС: Брекзит, засилващият се национализъм и ултра-десен екстремизъм, влошаването на трансатлантическите отношения след избирането на президента на САЩ Доналд Тръмп и т.н... \r\n \r\nПревод и редакция:", "date": "2019.11.26", "title": "„Експерт“ (Русия): Меркел и Макрон се договориха за бъдещето на Европа"}
{"url": "http://www.focus-news.net/news/2019/11/26/2723293/novoizbraniyat-glaven-prokuror-ivan-geshev-glavniyat-prokuror-ne-e-poshtenska-kutiya.html", "text": "Не смятам да приемам, а и да приема смятам да обясня, че главният прокурор не е пощенска кутия. Има компетентни прокуратури. Това каза новоизбраният главен прокурор, по време на брифинг, предаде репортер на  Агенция \"Фокус\" . \"Това, което един политик с някаква политическа цел иска да направи да внесе сигнал, аз разбирам политическите цели. Главният прокурор единственото, което може да направи в този случай е да препрати сигнала в конкретната прокуратура. За мен е по рационално българските политици да си внасят сигналите до компетентната прокуратура. А не да използват главния прокурор за политическа реклама или пощенска кутия. За това нещо също не смятам че е виновна прокуратурата, но това също трябва да бъде обяснявано\", каза Гешев. \r\n \r\nСпоред Гешев безгрешни хора и институции няма. \"Имаме си своите проблеми. Не съм длъжен да споделям. Всеки си има някакви проблеми. Ние знаем кои са те и имаме намерение и ги решаваме. Дали е достатъчно бързо, или не е въпрос на много фактори. Не сме безгрешни, но не сме и ние виновни за всичко\", добави новоизбраният главен прокурор.  \r\n \r\n\"Борбата с престъпността, с която е компетентна българската прокуратура зависи от правоохранителни органи, които са много, прокуратура и съд. Не може една система да работи и да е виновна само една част от тази система. Всички  тази система трябва да си вършат работата и да си я вършат качествено, в рамките а своята функционална компетентност. Няма как една структура да обвиняваме за това, че не работи цялата система. А не е вярно,  и че не работи. Защото резултатите на прокуратурата са не лоши в сравнение с европейските страни\", посочи още Иван Гешев.  \r\n \r\nВиолета СИМЕОНОВА", "date": "2019.11.26", "title": "Новоизбраният главен прокурор Иван Гешев: Главният прокурор не е пощенска кутия"}
{"url": "http://www.focus-news.net/news/2019/11/26/2723301/vladimir-zelenski-otnosheniyata-mezhdu-ukrayna-i-rusiya-sa-mnogo-slozhni.html", "text": "Президентът на Украйна Владимир Зеленски определи отношенията между Украйна и Русия като много сложни, предава  ТАСС . \r\n \r\n“С Русия се намираме в много сложна ситуация“, заяви Зеленски, отговаряйки на въпроси на журналисти по време на съвместна среща с президента на Естония Керсти Калюлайд в Талин. „Започнахме диалог с Русия. За да бъда честен, той ще бъде стартиран на \"нормандската среща\" на четиримата лидери (Германия, Русия, Украйна, Франция)“. \r\n \r\nПрезидентът на Украйна спомена за проведения разговор с държавния глава на Русия Владимир Путин. „Обсъдихме, че годината приключва и трябва да постигнем съгласие за подписването на ново дългосрочно газово споразумение. За нас това е приоритет. Това е необходимо за енергийната сигурност на цяла Европа“, подчерта Зеленски.  \r\n \r\nСрещата на върха на \"Норманската четворка\" ще се проведе на 9 декември в Париж.", "date": "2019.11.26", "title": "Владимир Зеленски: Отношенията между Украйна и Русия са много сложни"}
{"url": "http://www.focus-news.net/news/2019/11/26/2723302/crnobelomk-prinuzhdavaneto-na-hora-pod-55-godishna-vazrast-da-idvat-na-rabota-predi-1000-chasa-e-kontraproduktivno.html", "text": "Принуждаването на хора под 55-годишна възраст да идват на работното си място преди 10:00 часа е контрапродуктивно. Служителите са уморени, имунитетът им отслабва, а организмът им става по-податлив на болести и е по-стресиран. Всичко това води до лоша памет и липса на концентрация, което само по себе си може да доведе до консумация на алкохол или наркотици. Това поне твърдят учени от университета в Оксфорд, предава македонският портал  Crnobelo.mk . \r\n \r\n„Телата им са изтощени поради недостатъчен сън, което се отразява на производителността. Хората над 55-годишна възраст се нуждаят от по-малко сън, но до тази възраст те трябва да започват работа в 10:00 часа сутринта, за да бъдат пълни с енергия и да бъдат производителни. За студентите лекциите трябва да започват в 11:00 часа“, казва Пол Кели, учен от Оксфорд. \r\n \r\nПроучванията показват, че средният ученик на 10-годишна възраст не може да се настрои за уроци преди 8:30 часа, а гимназистите над 16 години - преди 10:00 часа сутринта. Всички тези групи биха се образовали по-добре и биха имали по-малко проблеми с поведението си, ако бяха по-отпочинали, твърдят изследователите. \r\n \r\n„Ние живеем в общество, лишено от сън. Не можем да променим 24-часовия биоритъм. Не можем просто да се научим да се събуждаме в определено време. Тялото ни живее в хармония със слънцето, липсата на сън е мъка. Обществото трябва да адаптира началото на работното време, учебните часове и преподавателските лекции към биологичния часовник на човека. Има множество здравословни и психологически разстройства сред заетите хора, учениците и студентите\", припомнят учените. \r\n \r\n Тереза Герова", "date": "2019.11.26", "title": "Crnobelo.mk: Принуждаването на хора под 55-годишна възраст да идват на работа преди 10:00 часа е контрапродуктивно"}
{"url": "http://www.focus-news.net/news/2019/11/26/2723303/58-ot-rodenite-detsa-v-balgariya-sa-izvanbrachni.html", "text": "Към момента близо 58% от живородените деца  в България са извънбрачни. Това съобщи за  Радио „Фокус“ – Варна   проф.  д.ик.н. Пенка Найденова,  от Център за демографски изследвания и обучения , както и експерт по демография и по програми към Фонда за населението в ООН.  60% от тези деца обаче са припознати от бащите.  \r\n Проф. Найденова заяви, че традиционният модел на семейството се изменя и в момента не е нещо необичайно децата да са родени без сключен брак между родителите. За сравнение 1989-та година сключилите брак двойки са били около 87% от всички живеещи на семейни начела, а през 2019-та година те са вече около 38%.  \r\n \r\n „Факт е, че тогава медицината е била много по-назад и хората трудно са доживявали преклонна възраст, но пък е факт и че масово се е раждало.  Наред с това, след Балканските войни, след Първата световна война, когато мъжете се връщат от фронта започва т.нар. „компенсаторен“ ефект или казано иначе бейби бум“, разясни проф. Найденова. По думите й, това явление е характерно навсякъде след война, но в момента естественото намаляване на населението в страната не може да разчита на компенсаторен ефект, защото причините за това са съвсем различни. „Хората имат други приоритети – кариера, закупуване на жилище, осигуряване добър живот на детето си. Това не е само при нас, но просто в България се усеща много силно. Ценностите се променят, а това както виждаме, дава сериозно отражение върху нивата на населението“, допълни експертът.  \r\n \r\nПроф. Пенка Найденова посочи още, че през 70-те и 80-те години на миналия век раждаемостта е била сравнително висока – 17 на 1000. Въпреки, че около 51% от работната сила е била заета от жени, то това не е пречело да има увеличение на населението.  \r\nЗа финал  проф. Пенка  Найденова сподели и една любопитна информация. По думите й, по време на Османското робство раждаемостта на българите е стигала до 40-42 на 1000, което с 14 на 1000 повече, отколкото на поробителите й, което е близко до биологично възможното. \r\nДесислава ВАСИЛЕВА", "date": "2019.11.26", "title": "58% от родените деца в България са извънбрачни"}
{"url": "http://www.focus-news.net/news/2019/11/26/2723307/ria-novosti-lekar-razvencha-mita-che-sportuvaneto-neutralizira-pusheneto.html", "text": "Предположението, че спортът може да неутрализира негативните ефекти от пушенето е погрешно, заяви пред Агенция за градски новини „Москва“ лекарът-психотерапевт от Центъра за лечение на тютюневи и нехимически зависимости Валери Ликов, предава  РИА Новости . \r\nПо неговите думи, спортът и никотинът имат противоположни ефекти. \r\n \r\nПравенето на физически упражнения, както отбелязва Ликов, укрепва тялото и подобрява състоянието на мускулите и ставите, а също така активира обменните процеси. Тютюнопушенето, напротив, забавя тези процеси. \r\n \r\n„Много хора си мислят, че ако спортуват, упражненията ще неутрализират вредното действие от никотина и няма да има никакви усложнения. Това е опасно заблуждение“, поясни Ликов. \r\n \r\nТой твърди, че при пушене се увеличава натоварването на дихателната и сърдечната система и това трябва да се отчита при кардио-натоварвания. „Комбинацията от цигари и тренировки се отразява лошо на сърдечно-съдовата система. Заклетият пушач има стесняване на съдовете и по време на упражнение натоварването върху сърцето се увеличава. По този начин шансовете за получаване на сърдечно-съдови заболявания само се увеличават“, каза Ликов. \r\n \r\nОсвен това, добави той, тютюнопушенето увеличава тревожността: след цигара тялото се чувства угнетено от отравяне с дим, а липсата на кислород само увеличава стреса. \r\n \r\nПревод и редакция:", "date": "2019.11.26", "title": "РИА Новости: Лекар развенча мита, че спортуването неутрализира пушенето"}
{"url": "http://www.focus-news.net/news/2019/11/26/2723306/gd-granichna-politsiya-silno-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-kgpp-lesovo.html", "text": "Силно интензивен е трафикът на изход за товарни автомобили на ГКПП \"Капитан Андреево\" и КГПП \"Лесово\" на границата ни с Република Турция. Това съобщават от  ГД \"Гранична полиция\" . Информацията за трафика е към 13.00 часа. \r\nНа ГКПП \"Русе - Дунав мост\" и ГКПП \"Видин - Дунав мост\" на границата с Република Румъния и на ГКПП \"Кулата\" на границата с Република Гърция  трафикът е интензивен на изход за товарни автомобили. Поради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nНа границата с Република Сърбия и с Република Северна Македония трафикът е нормален на всички гранични контролно-пропускателни пунктове. \r\n \r\nОт 03:45 ч. на 26 ноември 2019 г. пропускането на пълни товарни автомобили на ГКПП \"Станке Лисичково - Делчево\" е преустановено поради проблем с кантарното съоръжение на съпределния пункт. Пропускат се единствено празни товарни автомобили.", "date": "2019.11.26", "title": "ГД \"Гранична полиция\": Силно интензивен е трафикът на изход за товарни автомобили на ГКПП \"Капитан Андреево\" и КГПП \"Лесово\""}
{"url": "http://www.focus-news.net/news/2019/11/26/2723294/d-r-ivan-yordanov-direktor-na-od-bh-pleven-na-teritoriyata-na-oblast-pleven-nyama-registrirani-sluchai-na-achs-po-domashni-svine.html", "text": "На територията на област Плевен няма регистрирани случаи на АЧС по домашни свине. Това каза на заседанието на областната епизоотична комисия д-р Д-р Иван Йорданов, директор на ОД БХ- Плевен, предаде кореспондент на  Радио „Фокус“  . ,,При дивите прасета е регистриран случай на положителна проба на отстреляно по време на лов животно в землището на с. Николаево и е определена зона за безопасност”, каза д-р Иван Йорданов. Той допълни, че се  извършават проверки в зоните около индустриалните свинекомплекси за отглеждане на прасета тип ,,заден двор”. ,,Има един случай на нарушение на забраната в с. Ясен, като е издадено предписание за доброволно клане на животните.  Призовавам собствениците на ловни стопанства да не се предприема населването им  с диви прасета, за да се нормализира епизоотичната обстановка и да се спре циркулацията на вируса”, каза още д-р Иван Йорданов. Той добави, че през зимния сезон  вирулентността на АЧС намалява и разпространението на заразата затихва.  \r\n \r\nВиолета КРЪСТЕВА", "date": "2019.11.26", "title": "Д-р Иван Йорданов, директор на ОД БХ- Плевен: На територията на област Плевен няма регистрирани случаи на АЧС по домашни свине"}
{"url": "http://www.focus-news.net/news/2019/11/26/2723305/prof-lyubomir-todorov-halachev-parviyat-balgarski-tsveten-film-e-tochka-parva-sazdaden-prez-1956-godina.html", "text": "Първият български цветен филм е „Точка първа“, създаден през 1956 година. Това каза проф. Любомир Тодоров Халачев - кинооператор, сценарист и режисьор в интервю за  Агенция „Фокус“  във връзка със създаването на първия български цветен филм - на 26 ноември 1956 г.  \r\n \r\n\"За да се снима на цветна лента тогава, трябваше да се използва огромно количество осветление- дори през деня, на улицата - и също така бяха нужни специални филтри за осветлението и за камерата. Това правеше работата с цветна лента доста трудна, чисто физически. Трябва да допълним, че преди това в България се снима цветната копродукция „Героите на Шипка“ със СССР през 1955г. Като се има пред вид, че по онова време такива филми се снимаха по една година (за разлика от днес, когато филмът трябва да бъде заснет за 30-40 дни). Много хора от асистентския персонал са работили там и българските кинотворци донякъде са били запознати с особеностите при работа с цветна лента\", коментира още Халачев. \r\nБояна МАРКОВА                  \r\n  \r\n Пълния текст на интервюто четете по-късно в „Мнение”", "date": "2019.11.26", "title": "Проф. Любомир Тодоров Халачев: Първият български цветен филм е „Точка първа“, създаден през 1956 година"}
{"url": "http://www.focus-news.net/news/2019/11/26/2723304/17-dokladni-zapiski-sa-vklyucheni-v-dnevniya-red-na-parvoto-redovno-zasedanie-na-obshtinskiya-savet-v-dupnitsa.html", "text": "17 докладни записки са включени в дневния ред на първото редовно заседание на Общинския съвет в Дупница. Това съобщи за  Радио „Фокус” – Кюстендил  Костадин Костадинов, председател на Общинския съвет. Заседанието ще се проведе на 29 ноември от 10.00 часа в залата на Община Дупница.  \r\n \r\nСъветниците трябва да гласуват предложение за приемане на средносрочната бюджетна прогноза на Община Дупница за периода 2020 - 2022 година. Трябва да бъде определен спечелил конкурса кандидат от проведена процедура по приватизационна продажба чрез публично оповестен конкурс на един етап общински нежилищен обект, невключен в имуществото на общинско търговско дружество, който се използва за стопански цели. Включена е и докладна записка за приемането на анализ на потребностите от подкрепа за личностно развитие на децата и учениците в Община Дупница.  \r\n \r\nСъветниците трябва да гласуват поемането на общински дълг и даване на съгласие за получаване на кредити от “Фонд за органите на местно самоуправление в България – ФЛАГ” ЕАД. Кметът на Община Дупница инж.Методи Чимев е внесъл за разглеждане и за приемане нова структура на общинската администрация. Съветниците трябва да изберат представител в състава на Областен съвет за развитие – Кюстендил, както и да гласуват предложение за членство в Националната асоциация на председателите на общински съвети в Република България. В рамките на заседанието ще бъде определен представител на общинския съвет в Общото събрание на Националното сдружение на общините в Република България / НСОРБ /.  \r\n \r\nВключена е докладна записка за определянето на  работното време и възнаграждението на председателя на Общински съвет - Дупница. Последната точка в дневния ред касае проект „Преустройство и смяна на предназначение на Младежки дом в Градски исторически музей “ по Оперативна програма ”Региони в растеж 2014-2020”.  \r\nВенцеслав ИЛЧЕВ", "date": "2019.11.26", "title": "17 докладни записки са включени в дневния ред на първото редовно заседание на Общинския съвет в Дупница"}
{"url": "http://www.focus-news.net/news/2019/11/26/2723309/nyama-obrazuvani-koloni-ot-avtomobili-na-gkpp-malko-tarnovo-patnite-nastilki-sa-mokri-i-hlazgavi.html", "text": "Няма образувани колони от автомобили на ГКПП \"Малко Търново\". Това съобщи за  Радио \"Фокус\" - Бургас  дежурният на пункта. В района на граничния контролно-пропускателен пункт вали силен дъжд, пътните настилки са мокри и хлъзгави. Призовават се водачите да се придвижват с повишено внимание и съобразена скорост.  \r\nМария ПОПЧЕВА", "date": "2019.11.26", "title": "Няма образувани колони от автомобили на ГКПП \"Малко Търново\", пътните настилки са мокри и хлъзгави"}
{"url": "http://www.focus-news.net/news/2019/11/26/2723308/zhitelite-na-burgas-smyatat-che-koleda-e-semeen-praznik-koyto-nosi-uyut-i-shtastie.html", "text": "Жителите на Бургас смятат, че Коледа е семеен празник, който носи уют и щастие, сочи проведена анкета на  Радио \"Фокус\" - Бургас . На въпроса дали Коледа носи уют в семейството при украсяването на дома за празниците, отговорите бяха почти еднакви. \"Според мен това е момент, който сплотява семейството, тъй като нашата традиция вкъщи е да се събираме и да украсяваме заедно, това са едни интимни и приятни семейни моменти\", бе отговорът на един от анкетираните. Друг пък сподели, че Коледа сама по себе си внася уют, както и всяка една част от подготовката за нея. На въпроса кога украсяват елхите си, повечето от анкетираните заявиха, че украсяването на елхата, както и на целия дом се случва около и след Никулден. Всички анкетирани посочиха още, че всяка година за Коледа купуват по една нова играчка, която закачат на елхата и добавят към старата колекция.  \r\nМария КУРТЕВА", "date": "2019.11.26", "title": "Жителите на Бургас смятат, че Коледа е семеен празник, който носи уют и щастие"}
{"url": "http://www.focus-news.net/news/2019/11/26/2723310/prof-lyubomir-todorov-halachev-tehnologiite-i-zhelaniyata-na-horata-mnogo-barzo-se-promenyat-v-dneshniya-vek.html", "text": "Технологиите и желанията на хората много бързо се променят в днешния век. Това каза Проф. Любомир Тодоров Халачев - кинооператор, сценарист и режисьор в интервю за Агенция „Фокус“ във връзка със създаването на първия български цветен филм – на 26 ноември 1956 година.   \r\n \r\n„Да се обясни в няколко изречения как се е променяло киното през целия ХХ век е непосилна задача. Само за определени периоди, години и имена има изписани десетки томове. Освен това, киното в различните години се е променяло по различен начин- то не се е движело по права линия. Можем само да кажем, че технологията се е развивала в посока на по-големите възможности на филмовата лента, оптиката и кинокамерите, така че в края на ХХ век вече можехме да гледаме филмовото изображение върху огромни екрани с изумителен звук. Можем да кажем, че самият процес на снимане днес не е много променен, но работата в пост-продукцията и особено разпространението е съвършено различна. В днешно време филмовият разказ може да бъде представен в различни формати – стандартно кино, което гледаме на екрана, телевизионни серии, уеб-сериали, сериали, които излъчват платформите за разпространение и др. под. И зрителите могат да го гледат както на големи екрани, така и на своя смартфон. Не знам дали бъдещето ни води към все по-малки форми на разпространение, но смятам, че всяко предсказание ще бъде грешно- технологиите и желанията на хората много бързо се променят в днешния век“, допълни още Халачев. \r\n \r\nБояна МАРКОВА                  \r\n \r\n  Пълния текст на интервюто четете по-късно в „Мнение”", "date": "2019.11.26", "title": "Проф. Любомир Тодоров Халачев:  Технологиите и желанията на хората много бързо се променят в днешния век"}
{"url": "http://www.focus-news.net/news/2019/11/26/2723311/s-golyam-praznichen-kontsert-zhitelite-na-zhk-meden-rudnik-v-burgas-shte-posreshtnat-nikulden-6-dekemvri.html", "text": "Жителите на най-многобройния бургаски комплекс \"Меден рудник\" ще честват Никулден с голям празничен концерт. Това съобщиха от пресцентъра на  Община Бургас . Неговото начало ще бъде в 11.00 часа, а на сцената до СУ \"Петко Росен\" ще излязат обичаните музиканти от популярната група \"Тоника Домини\" - Ева Найденова, Красимир и Виолета Гюлмезови. Те ще зарадват публиката с любими хитове като \"Нощ над града\", \"Лека нощ, усмивки\", \"Здравей, как си, приятелю\", \"Моя любов\", \"Там край реката\", \"Нека да е лято\" и много други. \r\n \r\nДоброто настроение ще продължи с изпълненията на фолклорните състави \"Чинките\", \"Младост\" и \"Медено котле\", а оркестър \"Веселие\" с народните изпълнители Цветелина и Панайот Стойчеви ще накара всички присъстващи да се хванат на празничното хоро. \r\n \r\nОще едно музикално събитие ще се проведе на 6-ти декември в к-с \"Меден рудник\". В 12.00 часа в православния храм \"Свети Николай Чудотворец\" ще започне тържествения концерт с църковни песнопения в изпълнение на смесен хор \"Родна песен\", воден от именития бургаски хоров диригент Милена Добрева. В него ще прозвучат прочути произведения на композитори като Добри Христов, Сергей Локотков, Дмитрий Бортнянски и Сергей Рахманинов. \r\n \r\nЗа да усетят напълно никулденската атмосфера, в 11.00 часа до СУ \"Петко Росен\" ще започне раздаването на традиционния рибен курбан по стара рибарска рецепта, осигурен от Община Бургас за жителите на комплекса.", "date": "2019.11.26", "title": "С голям празничен концерт жителите на ж.к. „Меден рудник“ в Бургас  ще посрещнат Никулден - 6 декември"}
{"url": "http://www.focus-news.net/news/2019/11/26/2723312/13-postoyanni-komisii-sa-izgradeni-kam-noviya-obshtinski-savet-na-dobrich.html", "text": "13 постоянни комисии са изградени към новия Общински съвет (ОбС) на Добрич. На първото си редовно заседание днес общинските съветници избраха техните председатели, предаде кореспондентът на  Радио „Фокус” – Варна .  \r\n \r\nЗа председател на Постоянната комисия (ПК) „Законност, обществен ред и контрол“ (5 члена) е избран Михаел Игнатова, на ПК „Устройство на територията, строителство и инфраструктура“ (7 члена) – арх. Емилия Добрева, на ПК „Промишлено-стопанска дейност, земеделие и трудова заетост“ (7 члена) – Галин Господинов, на ПК „Здравеопазване, социални дейности и демографска политика“ (7 члена) за момента не е избран председател, на ПК „Наука, образование” (7 члена) – Невяна Люцканова, на ПК „Търговия, услуги и туризъм“ (7 члена) – Нивелин Радичков, на ПК „Култура, вероизповедания и етнически въпроси“ (7 члена) – Боян Саркизов, на ПК „Транспорт и екология“ (7 члена) – инж. Ивайло Петров, на ПК „Бюджет, финанси и данъчна политика“ (7 члена) – Гинка Василева, на ПК „Управление и разпореждане с общинската собственост и жилищна политика“  (7 члена) – Герман Германов, на ПК „Спорт и младежки дейности“ (7 члена) – д-р Георги Желев, на ПК „Регионално развитие, международно сътрудничество, европейски програми и проекти“ (7 члена) – Павел Павлов, на ПК „Предотвратяване и установяване конфликт на интереси и етика“ (9 члена) – Детелина Николова.  \r\n \r\nСпоред Правилника за работа на ОбС всеки общински съветник е член на поне две постоянни комисии и може да бъде избран в най-много три такива и само в едно ръководство на комисия. Съставът на комисиите е между 5 и 9 члена. За изпълнение на задълженията си общинският съветник ще получава възнаграждение в размер на 40 на сто от брутната работна заплата на председателя на Общински съвет за участието си във всяко заседание на Общински съвет, от които 50 % за участието си в заседанията на Общински съвет и 50 % за участието си в комисиите на Общински съвет. Общинският съветник няма да получава възнаграждение при отсъствие от заседание на Общински съвет или от заседание на съответната Постоянна комисия, освен по здравословни причини. Общинският съвет определя размера на възнаграждението на Председателя на съвета в зависимост от определената продължителност на работното му време, според утвърдения Правилник. Размерът на възнаграждението на председателя на Общински съвет не може да надвишава 90 на сто от възнаграждението на кмета на общината. \r\nЖулиета НИКОЛОВА", "date": "2019.11.26", "title": "13 постоянни комисии са изградени към новия Общински съвет на Добрич"}
{"url": "http://www.focus-news.net/news/2019/11/26/2723315/obyaviha-obshtestvena-porachka-za-izgrazhdaneto-na-peshehoden-nadlez-nad-ulitsa-magistralna-vav-veliko-tarnovo.html", "text": "Обявиха обществена поръчка за изграждането на пешеходен надлез над улица „Магистрална“ във Велико Търново. Съоръжението ще струва над 1 млн. лв. без ДДС , съобщават за  Радио „Фокус“ – Велико Търново  от местната администрация. От там търсят фирма за инженеринг – проектиране, строителство и авторски надзор за няколко обекта, освен надлеза. Според ръководителите на проекта за интегрирания градски транспорт на Велико Търново, изграждането на новото пешеходно съоръжение ще започне през следващата година. То ще свързва парк „Никола Габровски“ с Търновския център, който се намира отсреща. Финансирането е осигурено по Оперативна програма „Региони в растеж“.  \r\n \r\nС изграждането на надлеза ще се обезопаси преминаването на пешеходците, тъй като това е един от най-товарените участъци в града. Експертите, изготвили техническата документация, предвиждат той да е пригоден и за хора с увреждания, както и за майки с колички. Пешеходният достъп ще се осигурява от два асансьора, ще има и стълби. Дължината на пътното съоръжение ще е около 50 м. То ще има и покрив, за да предпазва хората при лоши метеорологични условия. Ще има и вътрешно осветление.  \r\n \r\nОстаналите обекти, включени в същата обществена поръчка, са  „Изграждане на кръгово кръстовище между улици „Христо Ботев“, „7-ми юли“, „Цар Т. Светослав“; „Изграждане на кръгово кръстовище между улици „Беляковско шосе“, бул. „България“, ул. „Полтава“, ул. „Освобождение“, ул. „Краков“; „Изграждане на буферен паркинг „Сержантско училище“ и  „Изграждане на буферен паркинг „Френхисар“. \r\n \r\nЛуиза ТРАНЧЕВА", "date": "2019.11.26", "title": "Обявиха обществена поръчка за изграждането на пешеходен  надлез над улица „Магистрална“ във Велико Търново"}
{"url": "http://www.focus-news.net/news/2019/11/26/2723316/sport-shampionskata-liga-se-zavrashta-sled-dvusedmichno-prekasvane.html", "text": "Шампионската лига се завръща след двуседмично прекъсване с мачовете от 5-ия кръг на груповата фаза. С най-голям интерес се очакват срещите между Ювентус и Атлетико Мадрид и Реал Мадрид срещу Пари Сен Жермен от 22:00 часа. Освен това от 19:55 ще играят Галатасарай срещу Клуб Брюж и Локомотив Москва срещу Байер Леверкузен. От 22:00 часа са още Цървена Звезда срещу Байерн Мюнхен, Тотнъм срещу Олимпиакос, Аталанта срещу Динамо Загреб и Манчестър Сити срещу Шахтьор Донецк.", "date": "2019.11.26", "title": "Спорт: Шампионската лига се завръща след двуседмично прекъсване"}
{"url": "http://www.focus-news.net/news/2019/11/26/2723318/na-2-dekemvri-v-obshtina-blagoevgrad-shte-se-provede-preskonferentsiya-vav-vrazka-s-koledniya-festival.html", "text": "На 2 декември от 11.00 часа в зала № 5 на Община Благоевград ще се проведе пресконференция във връзка с предстоящия коледен фестивал. Това съобщиха за  Радио „Фокус“ - Пирин  от Общината.  \r\n \r\nПо време на събитието ще бъде представена информация за всички събития, които ще се проведат по повод предстоящите празници.  \r\n \r\nНа пресконференцията ще присъстват заместник-кметът по ,,Култура и хуманитарни дейности“ – д-р инж. Василиса Валеова и началникът на отдел ,,Култура“- Виолета Стойнева, както и директори на културни институти.  \r\nЛивия НИНОВА", "date": "2019.11.26", "title": "На 2 декември в Община Благоевград ще се проведе пресконференция във връзка с коледния фестивал"}
{"url": "http://www.focus-news.net/news/2019/11/26/2723320/nzok-predostavya-na-svoya-sayt-barz-dostap-za-polzvanite-zdravni-uslugi.html", "text": "От днес Националната здравноосигурителна каса (НЗОК) предлага нова услуга на здравноосигурените лица. На здравния портал www.nhif.bg на институцията, в меню „Услуги за граждани“, се отваря секция „Отчетени дейности за здравноосигурени лица от договорни партньори на НЗОК“, където всяко здравноосигурено лице може да извършва справки за използваната от него медицинска помощ  за период от пет години. Визуализираната информация е обединена по дейности – болнична, извънболнична,  лабораторни изследвания и др. Това съобщиха от пресцентъра на  НЗОК . \r\n \r\nРезултатът от справката визуализира знак „+“, когато в информационната система на НЗОК съществува отчетена дейност от договорен партньор за съответния месец. Справката се извършва чрез въвеждане на собствено име, ЕГН и код за спам, без да съдържа лични здравословни данни и медицинска информация.  \r\n \r\nПри изявено желание от страна на здравноосигурения, той може да се абонира за автоматично известяване за всяко регистрирано движение по здравното му досие на посочен от него електронен адрес. Достъпът до пълната информация, съдържаща се в здравното досие, както и абонаментът, са възможни от портала на НЗОК, меню „Услуги за граждани“, прозорец „Преглед на досие от здравноосигурените лица“. Проверката се осъществява с електронен подпис, с уникален код за достъп (УКД) или ПИК на НАП. Издаването на УКД се извършва на място в районните здравноосигурителни каси (РЗОК). \r\n  \r\nВ процес на изграждане е специализирано мобилно приложение, което ще предоставя информация за услугите от сайта на НЗОК.  \r\nВъвеждането на новата услуга предоставя възможност за цялостен и пълен контрол на здравноосигурените за ползваната от тях медицинска помощ. При открити несъответствия всеки може да подаде сигнал до съответната РЗОК или на e-mail - grajdani@nhif.bg.", "date": "2019.11.26", "title": "НЗОК предоставя на своя сайт бърз достъп за ползваните здравни услуги"}
{"url": "http://www.focus-news.net/news/2019/11/26/2723313/d-r-mihail-bashtavelov-odbh-blagoevgrad-mesoto-ot-divoto-prase-dalo-polozhitelna-proba-za-achs-e-zagrobeno-na-myasto-obosobeno-ot-komisiya-kam-obshtina-simitli.html", "text": "Дивото прасе, дало положителна проба за африканска чума по свинете (АЧС) е открито при лов в района на село Железница. Това каза на пресконференция директорът на Областна дирекция по безопасност на храните – Благоевград д-р Михаил Бащавелов, след провелото се заседание на Областната епизоотична комисия във връзка с новото констатирано огнище, предаде репортер на  Радио „Фокус“ – Пирин.    \r\n \r\n„Изследвани бяха общо 19 проби от този район. Положителен резултат даде само 1 от тях“, каза още д-р Бащавелов. Той допълни, че месото от животното, при което е установено заболяването, е иззето от ловците и е загробено на мястото, което е обособено от комисия към Община Симитли, за извършването на подобна дейност. След края на процедурата е издаден протокол, а мястото е било дезинфекцирано.  \r\n \r\nОт своя страна областният управител на Благоевград Бисер Михайлов разясни, че след провеждането на всеки един лов, ловците взимат проби, които предават на горските служители, а те ги изпращат на референтна лаборатория в София.  \r\n \r\n„Всяка една проба е ясно обозначена от къде точно е убитото животно, като за целта се отбелязват точните GPS координати. Така, че ние знаем всяка една проба точно от кое място е взета. Когато тя даде положителен резултат, то сме абсолютно сигурни къде точно да наложим рестрикции“, подчерта Михайлов.  \r\nНаблюденията в района продължават.  \r\nЛивия НИНОВА", "date": "2019.11.26", "title": "Д-р Михаил Бащавелов, ОДБХ – Благоевград: Месото от дивото прасе, дало положителна проба за АЧС е загробено на място, обособено от комисия към Община Симитли"}
{"url": "http://www.focus-news.net/news/2019/11/26/2723298/darzhavnoto-druzhestvo-avtomagistrali-shte-ukrepva-74-svlachishta-i-srutishta-ot-republikanskata-patna-mrezha.html", "text": "„Автомагистрали“ ЕАД ще укрепва 74 свлачища, срутища и пропадания от републиканската пътна мрежа. Това съобщиха от  Агенция \"Пътна инфраструктура\" . Проучвателно-проектантските и строително-възстановителните работи са възложени по чл. 14, ал. 1, т. 6 от Закона за обществените поръчки (ЗОП), приложим за публични възложители, какъвто е Агенция „Пътна инфраструктура“. \r\n \r\nВ изпълнение на чл. 26, ал. 1, т. 3 от ЗОП до Агенцията по обществени поръчки е изпратено Обявление за възложена поръчка, с оглед на сключен договор между АПИ и „Автомагистрали“ ЕАД, на стойност 474 655 613.56 лв. без ДДС. \r\nДържавното дружество ще изпълни проектантските и строителни дейности на 71 свлачища, срутища и пропадания на пътното платно, а на 3 обекта само строителните работи. Сред проектите, по които ще се работи, са отсечки от пътищата: Соколовци - Смолян - Средногорци, Кочериново - Рила - Рилски манастир - Кирилова поляна, Костенец - Радуил - Боровец - Самоков, Мизия - Оряхово и други. \r\n \r\nАПИ възлага изпълнението на проучвателно-проектантските и строително-възстановителните работи на основание чл. 14, ал. 1, т. 6 от Закона за обществените поръчки, тъй като МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството. \r\n \r\nУкрепването на свлачища, срутища и пропадания на пътното платно е стратегически приоритет на МРРБ и АПИ и възлагането по чл. 14, ал. 1, т. 6 от ЗОП ще позволи навременното, бързо и качественото изпълнение на проектите, тъй като подготовката и провеждането на открита процедура, включително и евентуални обжалвания на решенията за откриване и класиране, създава предпоставки за забавяне на укрепителните дейности и задълбочаване на свлачищните и срутищните процеси. \r\n \r\nПрез септември Министерският съвет отпусна до 31 млн. лв. по бюджета на Министерството на регионалното развитие и благоустройството за 2019 г. за укрепване на обектите от републиканската пътна мрежа, засегнати от свлачищни и срутищни процеси, в следващите три години. Останалите необходими средства ще бъдат осигурени от приходите от тол такси в периода от 2020-2021 г. за финансиране на цялостното изпълнение на проектите.", "date": "2019.11.26", "title": "Държавното дружество „Автомагистрали“ ще укрепва 74 свлачища и срутища от републиканската пътна мрежа"}
{"url": "http://www.focus-news.net/news/2019/11/26/2723321/ministarat-na-obrazovanieto-i-naukata-krasimir-valchev-pred-nas-ostava-predizvikatelstvoto-da-osvobodim-po-golyam-perimetar-ot-vreme-za-vseki-uchitel-za-inovativni-praktiki.html", "text": "Пред нас остава предизвикателството да освободим по-голям периметър от време за всеки учител за иновативни практики. Това каза министърът на образованието и науката Красимир Вълчев по време на Международната конференция \"Как да бъдем иновативни в училище“, която се провежда  в Пловдив, предаде репортер на  Радио „Фокус”- Пловдив . По думите му учителят има нужда от повече свобода и време за още повече упражнения и затвърждаване на знанията и проблематизиране.  \r\n \r\n„Факт е, че ако я караме по традиционния начин и ако не им кажем, че имат тази свобода, то това трудно ще се случи. Направихме една крачка с това тематичните разпределения да не са задължителни, но това, което си остава като предизвикателство, особено в дисциплини като математиката, където всяко нещо надгражда всяко следващо е, че учителите нямат достатъчно време”, добави министър Вълчев. По думите му нашите часове по математика са малко, но в сравнение с процента на часовете по математика в другите европейски страни, часове са сходни - около 15%.  \r\n \r\nСпоред Вълчев в учебната програма има часове, които може да се намалят. Учебниците също натоварват много учителите, повечето от които се водят именно по тях. Но не те са задължителни, а учебната програма.  Въпреки това, според министър Вълчев учебникът ще остане да бъде водещ и през следващите години, тъй като чрез него и родителите следят обучението на децата си. „Ние водим разговор за това колко да намалим учебната програма и коя част от учебника може да се пропусне, тъй като това няма да е фатално за едно дете”, посочи министърът на образованието. Според него по-важно е да се провокира детето за учене, защото през живота си човек учи много повече след училището,  отколкото в учебния час. По друг начин обаче стоят нещата с математиката, тъй като там знанията се надграждат. Точно затова, според Вълчев, е необходимо да се направи опит да се облекчат учебните програми, но не грандиозно.  \r\n  \r\nНа практика часовете по математика са намалели при нас, тъй като се увеличава постоянно задачата на образователната система. „Ако миналият век не сме говорили толкова за дигитални компетентности, то сега вече говорим и за дигитална креативност, компютърно моделиране, предприемачески компетентности. Въобще всички нови учения, които трябва да се интегрират в учебните програми и в учебния план увеличават обема на образователната система. Тя не намалява с времето, тя постоянно се увеличава. От друга страна децата по-малко четат, по-трудно ги провокираме да учат, а това означава един учител все повече да свързва знания и умения в един час и да бъде ориентиран към повишаване на интереса му към учене”, каза министър Красимир Вълчев. По думите му МОН във всички случаи трябва да промени и това, което се дава на изпити. Според него, изпитите у нас все още остават ориентирани към заучаване на знания и енциклопедичност. „Направихме няколко крачки, но те не са достатъчни. Трябва много по-голяма практическа насоченост и свързването на различни знания и умения. Ние този преход не сме го направили все още, към компетентностен поток, предстои да го направим. Сигурно това ще мине през облекчаването на някои от учебните програми. Друго учебно съдържание може да се облекчи и по линия на иновативни методи на преподаване”, посочи Красимир Вълчев.  \r\n \r\nДнешната роля на учителя е да провокира любопитството на децата към света, към знанието и това става с налагането на културата за иновации. В този процес, според образователния министър, ключова е ролята на директорите на училища и ако те не я налагат тази култура промяната няма да се случи пълноценно. Именно затова Министерството направи награда за иновативни и креативни учители, с което се надява да спомогне за това тази култура да стане доминираща в системата.  \r\n \r\nДругото важно нещо е това да се усети и от родителите чрез децата им, че се е увеличил интереса им към учене. Министър Вълчев още веднъж посочи ,че се очаква в следващите месеци и години да има криза на доверието пред образователната система, тъй като заплатите ще са увеличени, но резултатите няма да се видят толкова бързо. „Имаме нужда по-бързо родителите да почувстват, че учителите имат друга нагласа. Тя ще направи и професионалният им живот по-добър. Когато един учител влиза в час креативен, той ще се чувства по-добре отколкото, ако повтаря всяка година едно и също и системата го вкарва в рамките”, добави Красимир Вълчев.  \r\n \r\nПо думите му иновациите няма да ги направи МОН, правят ги училищата и учителите. Затова системата през следващите години трябва да се развива благодарение енергията и креативността на училищата и учителите.  \r\nЦветана ТОНЧЕВА", "date": "2019.11.26", "title": "Министърът на образованието и науката Красимир Вълчев: Пред нас остава предизвикателството да освободим по-голям периметър от време за всеки учител за иновативни практики"}
{"url": "http://www.focus-news.net/news/2019/11/26/2723323/v-sedem-vremenni-punkta-na-bchk-v-oblast-kardzhaliyska-shte-zapochne-razdavaneto-na-paketi-hrana-na-8097-nuzhdaeshti-se.html", "text": "В седем временни пункта на БЧК в област Кърджалийска от утре ще започне раздаването на пакети храна на 8097 нуждаещи се, съобщиха от БЧК-Кърджали, предаде кореспондент на   Радио „Фокус“  . Пакетите с помощи съдържат 16 вида трайни хранителни продукти, опаковани в 32 опаковки, с общо тегло 24,570 кг. Временните пунктове ще информират за видовете и количеството на полагащите се продукти и графикът за раздаване на индивидуалните пакети.  \r\n \r\nПунктовете в Кърджали, Черноочене, Кирково и Чорбаджийско започват работа на 27 ноември. Групите правоимащи лица са определени от Агенцията по социално подпомагане по списък, съставен от Регионалната дирекция „Социално подпомагане“-Кърджали за всички 8 общини от областта.  В Кърджали пунктът ще бъде отворен от 27. 11. 2019 до 28.02. 2020 година на ул. „Екзарх Йосиф“ 3; в Черноочене се отвараря от 27.11. 2019 до 15. 01. 2020 год. в сградата на Пожарна безопасност; в Кирково от 27. 11. 2019 до 30.01.2020 год. в двора на Ученическия пансион на СУ ‚ Отец Паисий“, в Чорбаджийско 27. 11. 2019 до 15.02.2020 год. – в сградата на кметството.  \r\n \r\nНа 29. 11. 2019 год. ще започнат да функционират другите три пункта за раздаване на храните в град Ардино до 30.11.2019 год. на ул. „Пирин“ 20, сградата на БКС. В Крумовград пунктът ще се отвори на 02.12. 2019 год. и ще действа до 30.01.2020 год. на ул. „Кирил и Методий“ 5 в сградата на ОДК. В Момчилград започва раздаването на продуктите от 03.12.2019 до 30.01.2020 год. на ул. „26 Декември“ 23.  \r\nПакетите ще съдържат 2 опаковки брашно, 1 пакет ориз, 2 опаковки спагети, 4 пакета леща, 3 пакета зрял боб, 4 л олио  и по една и две консерви с: лютеница, зелен фасул, белени домати, зелен грах, конфитюр, гювеч, говеждо месо, говежди кюфтета в сос, пиле фрикасе.  \r\nДарина ДЕЕНИЧИНА", "date": "2019.11.26", "title": "В седем временни пункта на БЧК в област Кърджалийска ще започне раздаването на пакети храна на 8097 нуждаещи се"}
{"url": "http://www.focus-news.net/news/2019/11/26/2723326/reka-maritsa-e-pokachila-nivoto-si-s-84-sm-pri-grad-belovo.html", "text": "Отчита се покачване в нивата на някои от основните реки в област Пазарджик в резултат на обилните валежи през последното денонощие,  съобщиха от  НИМХ .  Река Марица е покачила нивото си при град Белово с 84 см, а при град Пазарджик с 30 см. Река Чепинска е повишила нивото си при град Велинград с 13 см. Единствено река Тополница е понижила нивото си с 1 см при село Поибрене.", "date": "2019.11.26", "title": "Река Марица е покачила нивото си с 84 см при град Белово"}
{"url": "http://www.focus-news.net/news/2019/11/26/2723325/spetsializirana-politseyska-operatsiya-se-provezhda-v-bazata-na-balgarski-futbolen-sayuz-v-kv-boyana-v-stolitsata.html", "text": "Специализирана полицейска операция се провежда в базата на Български футболен съюз в кв. „Бояна“ в столицата. Това съобщиха за  Агенция „Фокус“  от пресцентъра на  МВР .  \r\n \r\nВиолета СИМЕОНОВА  \r\n \r\n Очаквайте подробности .", "date": "2019.11.26", "title": "Специализирана полицейска операция се провежда в базата на Български футболен съюз в кв. „Бояна“ в столицата"}
{"url": "http://www.focus-news.net/news/2019/11/26/2723314/predsedatelyat-na-narodnoto-sabranie-tsveta-karayancheva-izprati-saboleznovatelno-pismo-do-predsedatelya-na-parlamenta-na-albaniya-po-povod-zemetresenieto-v-stranata-dovelo-do-zhertvi-i-razrusheniya.html", "text": "Председателят на Народното събрание Цвета Караянчева изпрати съболезнователно писмо до председателя на парламента на Албания Грамоз Ручи по повод силното земетресение в страната, довело до жертви и разрушения. Това съобщиха от пресцентъра на  парламента . \r\n \r\nС дълбока загриженост научих новината за пострадалите граждани на Албания и разрушенията, причинени от земетресението, посочва в писмото си Цвета Караянчева. Тя изразява искрена приятелска и човешка съпричастност и солидарност към албанския народ в този труден за страната момент. \"Моля, примете моите съболезнования и съчувствие към семействата и близките на жертвите и ранените\", пише председателят на Народното събрание.  \r\n \r\nЦвета Караянчева изразява надежда, че навременните и професионални действия на спасителните екипи и медицинските служби ще помогнат за спасяването на хора от пострадалите сгради и за бързо възстановяване на ранените.", "date": "2019.11.26", "title": "Председателят на Народното събрание Цвета Караянчева изпрати съболезнователно писмо до председателя на парламента на Албания по повод земетресението в страната, довело до жертви и разрушения"}
{"url": "http://www.focus-news.net/news/2019/11/26/2723317/afp-broyat-na-zhertvite-na-zemetresenieto-v-albaniya-dostigna-do-13-dushi.html", "text": "Броят на жертвите на земетресението в Албания достигна до 13 души. Това потвърди министърът на отбраната Олта Джачка, предава  AFP . По данни на медиите пострадалите са над 350. \r\n \r\nПо-рано се съобщаваше за 10 загинали. Тя увери, че албанската армия е „на крак“ за преодоляване на последиците от силния трус, който удари страната в ранните часове на деня с магнитуд от 6,4 по скалата на Рихтер. \r\n \r\n Тереза Герова", "date": "2019.11.26", "title": "AFP: Броят на жертвите на земетресението в Албания достигна до 13 души"}
{"url": "http://www.focus-news.net/news/2019/11/26/2723322/the-daily-telegraph-shvedite-shte-poluchat-sobstven-dyado-koleda.html", "text": "В Швеция започва проект за създаването на собствена резиденция на Дядо Коледа в местната Лапландия, пише  The Daily Telegraph .  \r\n \r\n Агенция „Фокус“ представя превод на материала, достъпен на страницата russian.rt.com/inotv. \r\n \r\nХората там ще могат да получат „истинско“ преживяване с Дядо Коледа. Както е отбелязано в статията, по този начин шведите се опитват да спечелят на туристическия пазар от финландския град Рованиеми. Всяка година повече от половин милион души идват от цял свят в Рованиеми, административен център на финландската провинция Лапландия, пише The Daily Telegraph. Те идват за да посетят „официалната родина“ на Дядо Коледа. Гостите могат не само да се срещнат с Дядо Коледа, но и да се возят например на шейна с елени.  \r\nНо дали това е правилното място?\t \r\n \r\n„Дядо Коледа е от Швеция, а не от Финландия“, уверява французинът Кристофор Рисениус, който започна смел план. Проектът цели шведите да спечелят част от широкия пазар на Лапландия, който се оценява в размер на 350 милиона долара. \r\nТози декември започва проект, в рамките на който Рисениус и екипът му планират да пренесат Коледа в Бьорклиден, планинско селце, разположено в отдалечената северозападна част на шведската Лапландия.  \r\n \r\nСемействата, които идват тук, първо ще започнат приключението с шейни с елени до дървена хижа, където ще срещнат Дядо Коледа, който ще ги чака пред горещата камина. Ще има горещ шоколад и греяно вино, коледни чорапи и стая, където децата могат да се насладят на коледни занаяти (Julpyssel), които са част от шведската традиция.", "date": "2019.11.26", "title": "The Daily Telegraph: Шведите ще получат собствен Дядо Коледа"}
{"url": "http://www.focus-news.net/news/2019/11/26/2723328/sport-sledvashtata-godina-nyama-da-e-posledna-za-federer.html", "text": "15:00 Носителят на рекордните 20 титли от Големия шлем - Роджър Федерер потвърди, че ще играе и на четирите турнира от Шлема през следващия сезон. Тази година швейцарецът се завърна на Ролан Гарос за първи път от 2015 година и стигна до 1/2-финалите, където отстъпи пред бъдещия шампион - Рафаел Надал. Не е немислимо, че Федерер ще продължи да играе и след като навърши 40 години, уповавайки се на сегашната му форма и резултати. Този сезон той завоюва 4 титли и приключи в топ 3 в световната ранглиста за 15-и път в кариерата си. Той е само на 6 трофея от рекорда на Джими Конърс, който има на сметката си внушителните 109.", "date": "2019.11.26", "title": "Спорт: Следващата година няма да е последна за Федерер"}
{"url": "http://www.focus-news.net/news/2019/11/26/2723327/urednikat-v-rim-veliko-tarnovo-todorka-nedeva-razkazva-v-kniga-za-belezhitite-tarnovski-kmetove.html", "text": "Уредникът в Отдел „Нова и най-нова история“ в Регионалния исторически музей-Велико Търново Тодорка Недева разказва в книга за бележитите търновски кметове. Тя обясни за  Радио „Фокус“ – Велико Търново,  че интересът й към голямата и отговорна тема за великотърновските управници, управлявали града от Освобождението до наши дни, датира от над 10 години, тъй като до този момент не е имало цялостно проучване за живота и дейността на достойните мъже, незаслужено останали досега в гънките на историята.  \r\n \r\n„Разбира се, по темата има публикации, коректно посочени от мен, но те се отнасят само до отделни личности. През 2004 г. излезе и книгата на Олга Цанкова „Търновски кметове 1919 – 1945”,  в  която са представени кметовете и техните заместници, оглавявали Общината от края на Първата световна война до 40 –те години на миналия век. Написаното в книгата е по разказите на Сталян Цанков,  секретар-бирник, кметски наместник в Беляковец през 1922-1936 г. и бирник в Търновската община през 1936 – 1958 г.. Водена от убеждението, че търновските градоначалници трябва да бъдат извадени от забвението, на което като цяло бяха обречени досега, си поставих за цел написването на  книга за  Търновските кметове“, каза Тодорка Недева.  Тя уточни, че си е поставила амбициозната задача да представи кметовете и облика на Велико Търново, който те изграждат.  \r\n \r\n„В книгата проследявам 142-годишния управленчески период на 45 кмета на престолнината, някои от които са начело на общината повече от един мандат, тъй като  всъщност именно на кметовете, незаслужено пренебрегвани досега, ние дължим до голяма степен както визията на нашия град, така и условията, в които живеем сега. Стореното от търновските кметове преди, по време и след пребиваването им на кметския стол има съществен принос за превръщането на Велико Търново в модерен, но и съхранил историческите си традиции град, град, в който живеем и който харесваме, или пък не съвсем, съобразно някои кметски решения, но който несъмнено обичаме и чиято история трябва да съхраним, още повече, че имаме високата чест да живеем в град, признат за Историческа и духовна столица на България“, обясни Тодорка Недева. \r\n \r\nАвторката отбеляза, че в работата си се е ръководила от идеята, че трябва да се знаят не само кои са търновските градоначалници, но и  какви са били  като управленци, какво са направили и какво не са успели да сторят за старата столица и нейните жители,  но и какви хора са били. Тодорка Недева бе категорична, че доколкото архивните документи и спомени са й позволили, се е постарала да представи как първите мъже на града са възприемани от своите съвременници, с кои техни занимания, пристрастия и нерядко странности са впечатлявали жителите на Велико Търново,  а и не само тях.  \r\n \r\nРени АТАНАСОВА", "date": "2019.11.26", "title": "Уредникът в РИМ-Велико Търново Тодорка Недева разказва в книга за бележитите търновски кметове"}
{"url": "http://www.focus-news.net/news/2019/11/26/2723324/rezhdep-tayip-erdogan-turtsiya-ima-za-tsel-da-sazdade-svoy-sobstven-iztrebitel-do-5-6-godini.html", "text": "Турция планира да създаде свой собствен изтребител през следващите 5 до 6 години. Това обяви държавният глава на страната Реджеп Тайип Ердоган на фона на продължаващия спор със САЩ за закупуване на самолети F-35, отбелязва електронното издание на гръцкия ежедневник  Kathimerini . \r\n \r\nЕрдоган заяви също, че Турция ще инвестира в съоръжение, което ще позволи зареждането и оборудването на елементи за F-16, безпилотни летателни апарати или дронове. \r\n \r\nПо-рано през деня директорът на „Рособоронекспорт“ Александър Михеев заяви в интервю за агенция РИА Новости, че Русия се надява през първата половина на следващия година да подпише споразумение за доставка на допълнителен брой зенитно-ракетни системи С-400. \r\n„Надяваме се, че през първата половина на 2020 г. ще подпишем документите за договора“, заяви Михеев. „Но искам да подчертая, че военно-техническото сътрудничество с Турция не е ограничено до доставката на С-400. Предстоят ни големи планове\". \r\n \r\nПодобна стъпка би могла да засили още повече напрежението между Турция и САЩ, които отстраниха Анкара от програмата за изтребителите F-35 „Стелт“. Анкара бе производител и купувач на F-35, припомня изданието. \r\n \r\nВашингтон също предупреди за възможни санкции, като заяви, че руските системи не са съвместими с отбранителните сили на НАТО. Такива обаче  все още не са наложени. Висш служител на Държавния департамент на САЩ заяви миналата седмица, че Турция трябва да се отърве от С-400, които вече е купила, за да бъдат поправени щетите в двустранните отношения.  \r\n \r\n \r\n . \r\n \r\n Тереза Герова", "date": "2019.11.26", "title": "Реждеп Тайип Ердоган: Турция има за цел да създаде свой собствен изтребител до 5-6 години"}
{"url": "http://www.focus-news.net/news/2019/11/26/2723319/gratski-seizmolozi-nyama-riskove-ot-novi-trusove-v-regiona-srutvaneto-na-sgradite-v-duras-e-zaradi-nekachestvenoto-stroitelstvo.html", "text": "Гръцки сеизмолози смятат за неоснователни страховете разрушителното земетресение в Албания да бъде последвано от нови трусове в региона, пише електронното издание на вестник  Kathimerini . \r\nНачалникът на Организацията за планиране и защита от земетресенията, професор Ефтимиос Лекас, заяви, че Гърция „не е в риск“ след труса в Албания с магнитуд 6.4 по скалата на Рихтер с епицентър 30 километра северозападно от столицата Тирана. \r\nТой каза, че щетите от земетресението, особено в пристанищния град Дуръс, където са се срутили няколко сгради, се дължат главно на старостта на структурите, а не на силата на труса. \r\n„Не мисля, че това земетресение може да засегне гръцката територия, имайки предвид, че на гръцко-албанската граница има определени [геоложки] структури, които блокират сеизмичната активност от преливане от една страна в друга“, каза Лекас, който ръководи екип от експерти, пътуващи до Албания по-късно във вторник, за да помогнат на властите там в усилията за възстановяване. \r\nГърция също изпрати екип за реагиране при бедствия от EMAK, за да помогне в операциите по търсене и спасяване. \r\nОсвен това, говорейки пред ANA-MPA, геофизикът на университета в Солун Константинос Папазачос потвърждава уверенията на Лекас, казвайки, че „Гърция не е в никаква опасност“. \r\n„Трусът е Дуръс е по вина на сеизмичен център, за чиято активност знаем от древни времена“, заяви той, като добави, че щетите могат да бъдат отдадени на некачественото строителство. \r\n \r\nПревод и редакция:", "date": "2019.11.26", "title": "Гръцки сеизмолози: Няма рискове от нови трусове в региона, срутването на сградите в Дуръс е заради некачественото строителство"}
{"url": "http://www.focus-news.net/news/2019/11/26/2723329/aleksandar-kovachev-regionalna-sluzhba-po-zaetostta-4834-sa-registriranite-bezrabotni-ot-oblast-smolyan-kam-kraya-na-oktomvri.html", "text": "Към 31 октомври безработните, регистрирани в  дирекциите \"Бюро по труда\" в Смолянска област са 4834  и са със 15% по-малко спрямо същия месец на предходната година. Това съобщи за  Радио „Фокус“ – Смолян   Александър Ковачев – старши експерт в Дирекция „Регионална служба по заетостта“ – Пловдив.  \r\n \r\nСред областите в страната Смолянска област към края на октомври е на дванадесето  място по равнище на регистрирана безработица. Броят на жените, регистрирани на трудовата борса е 2815, а този на мъжете 2019, поясни Ковачев.  \r\n \r\nБезработните на възраст до 29 г. е 409, тези от 30 до 39 г. са 823, от 40 до 49 г. – 971, от 50 г. до 54 г. е 675. Лицата без работа в предпенсионна възраст над 55 години са 1956. По критерий образоване, висшистите без препитание са 408, хората със средно образование са 3057, тези с основно – 881, а с начално и по-ниско – 488 души, уточни Ковачев.  \r\nНели ГЕРГЬОВСКА", "date": "2019.11.26", "title": "Александър Ковачев, Регионална служба по заетостта: 4834 са регистрираните безработни от област Смолян към края на октомври"}
{"url": "http://www.focus-news.net/news/2019/11/26/2723330/esenzima-2019-moderni-tsvetove-pri-chervilata.html", "text": "Какви цветове червила са модерни тази есен и зима? На първо място, много наситени и ... тъмни. Колкото по-голяма е дълбочината на даден цвят, толкова по-добре. В същото време ефектът на влажните устни с гланц и блестящият брокат вече не са само за празници. Това са зимните съвети на  makeup.bg . \r\n \r\n \r\nМножеството от нюанси и текстури впечатлява. Благодарение на тях може перфектно да се съчетае гримът с повода, времето на деня или годината и дори настроението. Когато устните са покрити с наситено червило, те притежават голяма сила - няма нужда от тежък грим на останалата част от лицето. \r\n \r\n Червила, напомнящи вино \r\n \r\nВ колекцията на   ще откриете голямо разнообразие за зашеметяващ външен вид. Колкото по-наситен е оттенъкът, толкова по-добре. Благодарение на това гримът придобива дълбочина, а цялостната визия - елегантност. Сред най-актуалните цветове са: бордо, марсала, слива, амарант и патладжан. Червилата във винената гама са съблазнителни и насърчават промъкване на целувки, така че са идеални за вечер и среща. В същото време те съответстват на цветовете, характерни за есента и зимата, така че защо да не бъдат носени и в ежедневието?  \r\n \r\n Червила като горещ шоколад \r\n \r\nКафявото отново е на върха. Точно както през 90-те, когато царуваха шоколадовите устни. Всички помним звездите, които за да подчертаят ефекта още повече, контурираха устните с контрастни моливи. Днес тази мода се завръща, макар и в малко по-мек вариант. Да, и този сезон моливът и червилото не трябва да имат един и същи цвят, но силно видимият контур е по-скоро нежелателен. В модернизираната версия е по-добре да бъде избран контур с няколко тона по-тъмен от червилото и да се смеси, така че преходът да не бъде маркиран твърде агресивно. Ким Кардашиян наскоро промотира тази техника. \r\n \r\n„Кафявите червила с лек червен пигмент правят устните да изглеждат по-плътни и съблазнителни. Ето защо жените от цял свят са полудели по нюансите на шоколад, канела, карамел и дори маслини - защото те не са по-лоши от класическото червено“, допълват още от  makeup.bg . \r\n \r\n Червила като вълшебно огледало \r\n \r\nВярно е, че в днешно време блясъкът и лепкавият гланц са по-желани от матовите, но това не означава, че дамите трябва да се откажат от последното напълно. „Матовите червила са по-трайни и устояват на храни и напитки - това е особено полезно по време на коледните вечери и новогодишните забавления. Ако обаче мечтаете за влажния ефект върху устните, опитайте трика с матова основа и нанесете върху нея само полупрозрачен блясък като фиксиращ горен слой. А оттенъкът може да бъде изразителен или подчертаваща естествения цвят на устните“, съветват дамите от  makeup.bg . \r\n \r\n Червила с брокат \r\n \r\n„Брокатът е сред любимците вече от дълго време, макар и употребата му понякога да създава проблеми. Може да се разсипе, особено ако не се постави лепкава основа на устните, която да фиксира частиците. Като алтернатива може да се използват силно блестящи червила или такива с металическо покритие“, препоръчват от  makeup.bg .", "date": "2019.11.26", "title": "Есен/зима 2019 - модерни цветове при червилата"}
{"url": "http://www.focus-news.net/news/2019/11/26/2723332/v-pleven-shte-se-provede-seminar-na-tema-silata-na-volyata-v-rakmite-na-poreditsata-klub-psihologiya-i-zdrave.html", "text": "В града  ще се проведе семинар на тема ,,Силата на волята” в ракмите на поредицата ,,Клуб психология и здраве” от 18.00 часа в Църква на адвентитистите, позната като бивша книжарница на фонадация ,,Отворено общество”, предаде кореспондент на  Радио   „Фокус“  .    \r\n \r\nПсихологът Йорданка Дейчева, лектор на семинара обясни избора на темата: ,,Защо ни е лесно да изпълним някои наши решения, а други отлагаме до безкрай? Защо ни е толкова трудно да се откажем от нещо, което знаем, че е вредно за психиката или здравето ни? Защо продължаваме да преяждаме, да се обездвижваме, да завиждаме и да избухваме гневно, въпреки че знаем, че е много по-добре за нас да се храним умерено, да се движим редовно, да бъдем благодарни за това, което имаме и да говорим спокойно? Отговорът на всички тези въпроси е свързан по някакъв начин с едно важно психологическо понятие: силата на волята”, каза Йорданка Дейчева. Според нея успехът на  личностите и щастието на семейството  зависят в голяма степен от правилното използване на волята. Тя допълни, че дискусията в клуба ще протече в две основни посоки:  кои фактори отслабват волята и кои фактори я правят по-силна.  \r\n \r\nВиолета КРЪСТЕВА", "date": "2019.11.26", "title": "В Плевен ще се проведе семинар на тема ,,Силата на волята” в ракмите на поредицата ,,Клуб психология и здраве”"}
{"url": "http://www.focus-news.net/news/2019/11/26/2723331/nevrokopskiyat-mitropolit-serafim-otsluzhi-liturgiya-v-denya-na-svetetsa-zakrilnik-na-simitli.html", "text": "Неврокопският митрополит Серафим отслужи литургия в деня на светеца, закрилник на Симитли - св. преподобни Стилян Пафлагонийски Детепазител, предаде репортер на  Радио „Фокус“ - Пирин . Това се случи в храм  „Рождество Богородично” в Симитли. \r\n \r\nНа деня, в който почитаме паметта на свети Стилиян, параклисът до храма в града, наречен на светеца, който е закрилник на Симитли, приюти десетки миряни. \r\n \r\nМного жители на Община Симитли, майки с деца, хора от общинска администрация, председателят на Общински Съвет Симитли – Владимир Христов, кметът на село Ракитна – Стефан Костов, народният представител – Стефан Апостолов запалиха свещ за здраве. \r\nВярващите идваха още рано сутринта да се помолят в храма.  \r\n \r\nТрадиция стана в града точно на този празник литургията да бъде водена от владиката, който преди три години лично освети параклиса. Децата от Детска градина „Радост“ Център, бяха в храма и се учеха на смиреност и вяра. Всички хора се молеха за здраве и за благословение на всички деца на община Симитли, където и да се намират те. \r\n \r\nЛивия НИНОВА", "date": "2019.11.26", "title": "Неврокопският митрополит Серафим отслужи литургия в деня на светеца, закрилник на Симитли"}
{"url": "http://www.focus-news.net/news/2019/11/26/2723333/rumen-petkov-abv-poseshtenieto-na-borisov-v-beliya-dom-e-edna-mnogo-dobra-stapka-za-balgariya.html", "text": "Относно посещението на Борисов в Белия дом възниква въпрос със състава на делегацията. Това каза лидерът на АБВ Румен Петков на пресконференция в централата на партията, предаде репортер на  Агенция „Фокус“ . Румен Петков уточни, че посещението на Борисов в Белия дом е една много добра стъпка за България и за взаимоотношенията на между САЩ и България.   \r\n \r\n„Възникват няколко въпроса. Първият въпрос е свързан със състава на делегацията. Фактът, че се организира такава среща и в нея не участва вицепремиерът и министър на външните работи, буди въпроси. Това е стратегически външнополитически партньор на република България и неучастието на външния министър е знак дали министър-председателят няма доверие във външния си министър, дали САЩ не искат външният министър да е там, това са въпроси, които ще останат да висят. Неучастието е повод за дискусии и във всички случаи притеснения“, обясни Петков .  \r\n \r\n„В рамките на разговора между президента Тръмп и премиера Борисов една от стратегическите теми е енергетиката. А в състава на делегацията не участва министъра на енергетиката, което също смущава. Министър Петкова в годините е била един много аргументиран, солиден, поддръжник на развитие на ядрените мощности на нашата страна. Нейното неучастие при дебата върху енергетиката, няма как да не смущава“, допълни той.  \r\nТеодора ПАТРОНОВА", "date": "2019.11.26", "title": "Румен Петков, АБВ: Посещението на Борисов в Белия дом е една много добра стъпка за България"}
{"url": "http://www.focus-news.net/news/2019/11/26/2723334/sedmoklasnitsi-ot-svishtov-uchastvaha-v-proekta-prikazka-za-balgariya.html", "text": "Седмокласници от СУ „Николай Катранов”-Свищов участваха в интерактивен урок по история, представен по национален проект „Приказка за България”. Това съобщават за  Радио „Фокус“- Велико Търново  от  учебното заведение.  Проявата се състоя на през уикенда в село Арбанаси. \r\n \r\nБлагодарение на екипа по проекта, ръководен от Цветелин Радулов, учениците имаха възможност по един интересен и забавен начин да се докоснат до историята на България. \r\n \r\nСедмокласниците се запознаха с живота, занаятите, бита, културата и военното дело в миналото. Разгледаха богата военна експозиция, доспехи, облекла, сякоха монети, правиха питки, приготвяха храна. \r\n \r\nПод ръководството на професионални аниматори, учениците бяха внимателно обучени в дуел с шпаги и стрелба с лък и пушка, хвърляне на граната. Всяко от децата получи грамота и си тръгна за спомен със сечено специално за него копие на средновековна монета. \r\n \r\nРъководството на школото изказва благодарности на екипа по проект „Приказка за България“ за прекрасното преживяване, което подариха на учениците от СУ „Николай Катранов”. \r\n \r\nРени АТАНАСОВА", "date": "2019.11.26", "title": "Седмокласници от Свищов участваха в проекта „Приказка за България”"}
{"url": "http://www.focus-news.net/news/2019/11/26/2723335/41-godishen-mazh-ot-balchik-e-obvinen-v-uchastie-v-telefonna-izmama.html", "text": "41-годишен мъж от Балчик е обвинен в участие в телефонна измама. Това съобщиха от пресцентъра на  МВР . Работата по случая започнала края на миналата година, когато съдействие в полицията потърсила 59-годишна столичанка. Тя разказала, че е била подведена по схемата „съдействие на полицията при залавянето на телефонни измамници“ и предала поисканата сума от 9000 лева и златни накити. \r\n \r\nВ хода на проведените незабавни оперативни и заградителни действия, служители на Осмо РУ установили и задържали 41- годишен мъж, известен на полицията. Намерени и иззети са парите и накитите, обект на престъплението. Образувано е досъдебно производство за престъпление по чл. 209 от НК. След доклад на материалите в Софийска районна прокуратура, на задържаният е наложена мярка за неотклонение „подписка“.", "date": "2019.11.26", "title": "41-годишен мъж от Балчик е обвинен в участие в телефонна измама"}
{"url": "http://www.focus-news.net/news/2019/11/26/2723337/61-godishen-mazh-e-otkrit-martav-s-mnozhestvo-sledi-ot-fizicheski-travmi-v-selo-aleksandrovo-v-oblast-haskovo.html", "text": "61-годишен мъж е открит мъртъв с множество следи от физически травми в село Александрово в област Хасково. Това съобщиха от пресцентъра на  МВР . \r\n \r\nДосъдебно производство за извършено тежко криминално престъпление е образувано вчера след сигнал в 7.55 часа на тел.112 за открито тяло на мъж на улицата в с. Александрово. Изпратената на място оперативна група установила, че мъжът е 61-годишен, от селото. В хода на оперативните действия е извършен оглед, назначена е медицинска експертиза, при която е установено, че по тялото има множество следи от физически травми, причинили смъртта. Работата по образуваното по чл.115 от НК досъдебно производство продължава.", "date": "2019.11.26", "title": "61-годишен мъж е открит мъртъв с множество следи от физически травми в село Александрово в област Хасково"}
{"url": "http://www.focus-news.net/news/2019/11/26/2723339/v-narodnoto-sabranie-shte-bade-predstavena-informatsiya-po-proekt-initsiativa-za-zdrave-i-vaksinoprofilaktika.html", "text": "В Народното събрание ще бъде представена информация по проект „Инициатива за здраве и ваксинопрофилактика“. Кампанията е под патронажа на Комисията по здравеопазването на 44-ото Народно събрание и се организира ежегодно от Националната мрежа на здравните медиатори, Българско сдружение по иновативна медицина и Фондация „Здравни проблеми на малцинствата“. Това съобщиха от пресцентъра на  парламента . \r\n \r\nВ 11.30 часа в Северното фоайе на Народното събрание ще бъдат открити четири информационни щанда, на които народните представители и гостите на парламента ще могат да се запознаят с дейността и постиженията на здравните медиатори в България.  \r\nНачалото на проекта „Инициатива за здраве и ваксинопрофилактика” беше поставено през март 2010 г. Той обединява усилията на държавния, частния и неправителствения сектор за подобряване на сътрудничеството между общопрактикуващите лекари, здравните медиатори и Регионалните здравни инспекции. \r\n  \r\nТазгодишната информационна кампания ще продължи с двудневна Национална среща по проект „Инициатива за здраве и ваксинопрофилактика“ с обучителен компонент, в рамките на който здравните медиатори от цялата страна ще получат информация по различни теми, представена от водещи специалисти в областта на социално-значимите, заразните и незаразните и детските болести.", "date": "2019.11.26", "title": "В Народното събрание ще бъде представена информация по проект „Инициатива за здраве и ваксинопрофилактика“"}
{"url": "http://www.focus-news.net/news/2019/11/26/2723338/tass-v-zapadniya-bryag-sa-izbuhnali-sblasatsi-mezhdu-palestintsi-i-izraelski-voynitsi.html", "text": "Десетки са пострадали при сблъсъци между палестинци и израелски военнослужещи в района на Западния бряг на река Йордан, предава  ТАСС . \r\n \r\nКакто съобщава агенция Maan, във вторник палестинци са организирали всенароден Ден на гнева в знак на протест срещу признаването на еврейските поселения в района от САЩ. Митингите и маршовете се провеждат по инициатива на Организацията за освобождение на Палестина (ООП), която беше подкрепена от движението „Фатах“, правителствените учреждения и профсъюзите. Целта на Деня на гнева е да осъди \"американско-израелската конспирация срещу палестинския народ и кражбата на неговите земи\", както се посочва в призив от понеделник. \r\n \r\nПротести се провеждат във всички градове и селища на Западния бряг. Хиляди хора участват в тях. На редица места народните маршове прерастваха в сблъсъци. Според агенцията израелците използват сълзотворен газ и гумени куршуми. \r\n \r\nНа 18 ноември държавният секретар на САЩ Майк Помпео обяви, че Вашингтон вече не смята израелските селища на Западния бряг за нарушение на международното право. \r\n \r\nИзраелските селища на Западния бряг са населени места, създадени след Шестдневната война от 1967г. В съответствие с Резолюция 181 на ООН от 1947 г. тези територии бяха предназначени за създаването на арабска държава (План на ООН за разделянето на Палестина), така че те се считат за окупирани. Израел, който нарича тези области Юдея и Самария, ги определя като спорни. През септември тази година премиерът Бенямин Нетаняху обяви готовността си да анексира част от Западния бряг, ако спечели парламентарните избори. В момента около половин милион евреи живеят в тези селища (включително Източен Ерусалим). \r\n \r\nПревод и редакция:", "date": "2019.11.26", "title": "ТАСС: В Западния бряг са избухнали сблъсъци между палестинци и израелски войници"}
{"url": "http://www.focus-news.net/news/2019/11/26/2723336/ministar-krasimir-valchev-natsionalnata-programa-inovatsii-v-deystvie-na-mon-shte-bade-razshirena-kato-obem-dogodina.html", "text": "Националната програма „Иновации в действие” на МОН ще бъде разширена догодина към целодневната организация, тя ще бъде увеличена и като обем. Това каза министърът на образованието и науката Красимир Вълчев по време на Международната конференция \"Как да бъдем иновативни в училище“, която се провежда  в Пловдив, предаде репортер на  Радио „Фокус”- Пловдив .  \r\n \r\n„Целодневната организация е един периметър от много часове, който може би не използваме достатъчно ефективно. Можем в много по-голяма степен в този периметър от часове да провокираме интереса за учене у децата и да им съдействаме да преодолеят образователните трудности, нещо което си остава основно предизвикателство пред образователната система”, смята министър Вълчев.  \r\n \r\nТой добави, че скоро е бил подписан анекса към колективния трудов договор, като един от текстовете вътре е, че минимум 50% от средствата за квалификация на учителя ще бъдат използвани за взаимно учене, обмяна на добри практики, междуинституциални квалификации, методически семинари и насърчаване на иновации. Това означава, че самите квалификации не трябва да бъдат толкова традиционни, а по-скоро ще бъдат базирани на целта учителите да се учат взаимно едни от други. Вълчев посочи, че учителите са близо 90000 души и са тези, които могат да научат, знаят най-много неща за образователните иновации и най-много могат да научат от другите.  \r\n \r\nКрасимир Вълчев благодари на Пловдивския университет и на други ВУЗ-ове, с които работят много добре и на всички регионални управления по образование, както и на социалните партньори, като изрази надежда през следващата година, макар и със закъснение да бъде направена платформата за обмен на иновации. Близо 300 иновативни училища у нас се включиха в платформата за обмен на иновации, част от Националната програма на Министерството на образованието „Иновации в действие”, припомни министърът на образованието и науката Красимир Вълчев. С тази платформа се насърчават училищата да споделят иновативни практики. Те си правят взаимни посещения, учат се едно от друго. Целта на тази програма е да се разпространи културата на иновации. „Но не само училищата с одобрени проекти за иновации са иновативни. Всяко едно училище е малко или много иновативно, всеки един учител е такъв с работата си с едно дете, когато се опитва да повиши мотивацията му за учене и интереса му за това, както и образователните му резултати”, каза министърът на образованието.  \r\n \r\n„Факт е, че днес имаме поколения ученици, които по-трудно мотивираме да учат, правят го по по-различен начин и по-различен начин четат, предимно през електронни устройства. Те в много голяма степен очакват обучението им да бъде практично”, посочи Вълчев. Според него, в много по-голяма степен знанията трябва да бъдат свързани в един учебен час. Един час трябва да прилича повече на дейност по интереси. Това не означава, че не трябва да се усвояват резултатите, които са заложени в учебната програма. Иновациите трябва ад бъдат насочени към подобряване на усвояването на резултатите в учебната програма. И това се постига чрез провокиране на интереса за учене. Цялата тази промяна, която се опитваме да направим е свързването на знания и умения, в тази промяна ние обобщаваме с компетентностен  подход. Това означава повече практичност, повече активност от страна на ученика в часа, да се свързват повече знания и умения, защото бъдещето изисква това.  \r\n \r\nМинистър Красимир Вълчев припомни още, че за догодина в проектобюджета за образование са заложени 20 млн. лева за подобряване на оборудването на кабинетите. Това няма да е просто за купуването на нови мебели и техника. Тези средства ще бъдат обвързани с иновации - за училища, които въвеждат иновации, иновативни подходи, които мотивират в по-голяма степен интереса към учене у децата. „Няма просто да се сменят чинове, а ще трябва да се преподреди класната стая, да се изграждат стенд центрове, по-голямата част от тях ще бъдат насочени към кабинетите по математика и природонаучни дисциплини, защото там има по-голяма нужда да се провокират децата към по-задълбочено изучаване на тези дисциплини”, посочи министър Красимир Вълчев. \r\nЦветана ТОНЧЕВА", "date": "2019.11.26", "title": "Министър Красимир Вълчев: Националната програма „Иновации в действие” на МОН ще бъде разширена като обем догодина"}
{"url": "http://www.focus-news.net/news/2019/11/26/2723341/bmchk-pleven-organizira-shestvie-po-povod-svetovniya-den-za-borba-sreshtu-spin.html", "text": "БМЧК - Плевен организира шествие по повод Световния ден за борба срещу СПИН на 01 декември от 18.00 часа от Драматично-куклен театър ,,Иван Радоев”, съобщи кореспондент на  Радио \"Фокус\" . \r\n \r\nГабриела Хитова, координатор на организацията, уточни, че шествието се осъществява в подкрепа на загиналите и заразените с вируса HIV/ СПИН. ,,Включете се в нашето шествие и заповядайте да запалим заедно свещ за тях”, призова Габриела Хитова. \r\n \r\n \r\nВиолета КРЪСТЕВА", "date": "2019.11.26", "title": "БМЧК - Плевен организира шествие по повод Световния ден за борба срещу СПИН"}
{"url": "http://www.focus-news.net/news/2019/11/26/2723340/rumen-petkov-abv-nastoyavame-da-se-kazhe-koy-e-organat-koya-e-institutsiyata-koyato-e-formulirala-izgrazhdaneto-na-koordinatsionen-tsentar-vav-varna.html", "text": "Настояваме да се каже кой е органът, коя е институцията, която е формулирала изграждането на координационен център във Варна. Това каза лидерът на АБВ Румен Петков на пресконференция в централата на партията, предаде репортер на  Агенция „Фокус“ .   \r\n \r\n„Останах с впечатлението, че дневният ред е изцяло на домакините – на американската страна. Ние сме си побъбрили малко на тема визи. Искали ли сме ние конкретни неща в дневния ред, как сме ги отстоели и с какъв мандат сме тръгнали“, каза още той.  \r\n \r\n„Министър-председателят след срещата заяви, че предстои или едва ли не е изграден координационен център във Варна. С какъв акт е приета една такава идея? Тя консултирана ли е с върховния главнокомандващ, президентът на Републиката Румен Радев? Това е въпрос не просто на национална сигурност, а на стратегическо развитие. Въпрос, който не може да заобиколи парламента. А какви функции би имал един такъв  координационен съвет? Направен ли е анализ? Той ще бъде полезен за спокойствието и динамиката на отношенията в Черноморския басейн и Балканския регион или той ще доведе до засилване на напрежението“, подчерта Петков.  \r\n \r\n„Министър-председателят много юнашки и сърцато обяви да правим учение. Би трябвало да му минава през акъла, ако не на него, на този, който му носеше куфара като слизаха от самолета, военният министър, че като правим учения, ще се намери и някой от другия край на Черно море, който и той ще прави учения. Да е ясно, че въпросът с туризма ще приключва. Това е директен удар върху туризма. Едно учение предизвиква контраучение. Това е ясно за всеки“, допълни той. Петков каза още, че такъв тип разгръщани идеи до колко и как са въпрос на държавна политика, защото бърборенето на министър-председателя не може да бъде възприемано като държавна политика.  \r\n \r\n„Ние настояваме да се каже кой е органът, коя е институцията, която е формулирала изграждането на координационен център във Варна. Какви функции ще има той, с каква дейност ще бъде наситен, кой ще го обезпечава ресурсно и технически и какви ще бъдат неговите задължения в това число персоналния му състав“, подчерта Петков.  \r\n \r\nТеодора ПАТРОНОВА", "date": "2019.11.26", "title": "Румен Петков, АБВ: Настояваме да се каже кой е органът, коя е институцията, която е формулирала изграждането на координационен център във Варна"}
{"url": "http://www.focus-news.net/news/2019/11/26/2723342/rayonnata-prokuratura-vav-varna-predade-na-sad-mazh-za-darzhane-na-aktsizni-stoki-bez-banderol-v-golemi-razmeri.html", "text": "Районната прокуратура във Варна предаде на съд 32-годишния Венцислав Д., който чрез друго лице държал акцизни стоки без бандерол в големи размери. Престъплението подсъдимият е извършил в условията на повторност. Намереният и иззет тютюн за пушене без бандерол е на стойност 65 856 лева. По закон акцизът на тази стока възлиза на близо 45 000 лева. Това съобщават от пресслужбата на  Апелативната прокуратура . \r\n \r\nЗа шофьор за доставка на нарязан тютюн за пушене от Пловдив до Варна подсъдимият Венцислав наел Господин Г. Всеки курс се извършвал по определена схема. Господин пътувал от Варна с лека кола, а в околностите на Пловдив го чакал пилотен автомобил, който го съпровождал до гористи местности. Там варненската кола била натоварвана с чували с тютюн. Със стоката и пилотния автомобил Господин се прибирал към Варна, като по пътя някои от чувалите били разтоварвани в други населени места. \r\n \r\nПоследният курс до Пловдив и обратно Господин направил на 10 януари тази година. Край Пловдив натоварил 35 чувала. До голям хипермаркет в Бургас разтоварил 6 от тях. По пътя до Варна наетият шофьор бил съпровождан лично от подсъдимия Венцислав. В село Приселци колата с тютюна била спряна за полицейска проверка. Установени били наличните 29 чувала с тютюн, като теглото на акцизната стока било 292,696 кг. Така по случая било образувано досъдебно производство. \r\n \r\nПредстои делото срещу 32-годишния подсъдим да бъде насрочено за разглеждане в Районния съд във Варна.", "date": "2019.11.26", "title": "Районната прокуратура във Варна предаде на съд мъж за държане на акцизни стоки без бандерол в големи размери"}
{"url": "http://www.focus-news.net/news/2019/11/26/2723343/the-telegraph-rusiya-shte-uchastva-na-evro-2020.html", "text": "Европейската футболна централа (УЕФА) не може да отстрани националния отбор на Русия от финалната част на Европейското първенство по футбол, което ще се проведе следващото лято, пише британското издание  The Telegraph , като се позовава на неназовани източници. \r\n \r\nВъзможните санкции на Световната допингова агенция (WADA) срещу Русия няма да променят положителното решение на УЕФА Санкт Петербург да бъде домакин на четири мача на Евро 2020, се казва в публикацията. \r\n \r\nВ същото време медиите отбелязват, че „Русия може да не бъде допусната да участва на двете следващи олимпиади (Токио 2020 и Пекин 2022), както и в Параолимпийските игри и Световното първенство по футбол 2022 в Катар, но в съответствие с препоръките на Комитета за съответствие на WADA въпреки това руските спортисти ще участват в тези състазания като неутрални участници. \r\n \r\nThe Telegraph се позовава на опита от зимната Олимпиада през 2018 година в южнокорейския град Пьончан, когато Международният олимпийски комитет разреши на повечето руснаци да участват като „Олимпийски спортисти от Русия“. \r\n \r\nПо-рано британските журналисти предположиха, че ако руският отбор бъде изключен от Европейското първенство по футбол, тяхното място във финалния турнир може да заеме отборът на Шотландия, който завърши на трето място в квалификационната група „I“. \r\nВъзможните проблеми, които могат да възникнат „за знамето и химна“ на руския национален отбор на Евро 2020, бяха обявени от почетния президент на Руския футболен съюз Вячеслав Колосков. \r\n \r\n„Но имаме достатъчно силни позиции както във ФИФА, така и в УЕФА, за да се подготвим за такива мерки, ако WADA внезапно вземе такова решение“, каза той. \r\n \r\nНа 25 ноември пресслужбата на WADA съобщи, че Комитетът за съответствие на WADA препоръчва Русия да бъде отстранена от участие в международни състезания за период от четири години, включително от Олимпиадата през 2020 г. в Токио. Освен това комитетът предложи да се отнеме правото на Русия да бъде домакин на международни състезания. \r\n \r\nОкончателното решение за евентуални санкции срещу руските спортисти ще бъде взето на 9 декември в Париж, където ще заседава Съветът на WADA. В бъдеще представителите на Русия ще могат да обжалват решението на антидопинговата агенция в Спортния арбитражен съд. \r\n \r\nПревод и редакция:", "date": "2019.11.26", "title": "The Telegraph: Русия ще участва на Евро 2020"}
{"url": "http://www.focus-news.net/news/2019/11/26/2723345/apelativna-prokuratura-sofiya-obrazuva-dosadebno-proizvodstvo-za-zamarsyavane-na-reka-struma.html", "text": "Образувано досъдебно производство за замърсяване на река Струма. Това съобщиха от пресцентъра на  Апелативна прокуратура - София . С постановление от 18 ноември2019 г. на прокурор при Апелативна прокуратура –София е образувано досъдебно производство по чл. 352, ал.1 от НК за замърсяване на яз. Пчелина и р. Струма.Прокуратурата е била сезирана с жалба от Сдружение „Балканка“, съдържаща данни за евентуално увреждане на защитена зона „Земен“, причинено от експлоатацията на ВЕЦ „Пчелина“, собственост на „Пауър Туенти Туенти“ ООД.  \r\n \r\nОт извършената проверка по преписката се установява, че  контролните органи - РИОСВ-Перник и Басейнова дирекция „Западнобеломорски район“, няколкократно са констатирали нарушения при дейността на ВЕЦ-а: несъобразяване на водовземането с регистрираното ниво на язовира,  преработени водни количества над допустимата норма, включително в периода на маловодие и размножаване на рибната фауна, както и неизпълнение задължението за монтиране техническо средство за аерация на водата. Дружеството е било санкционирано  с наложени  глоби.  \r\nНалице  са данни за лабораторни анализи, извършени от  Изпълнителна агенция  по околна среда, на взети през 2017 г. и 2018 г. проби от три участъка на р. Струма, съгласно които пробите от района на ВЕЦ „Пчелина“ индикират химично замърсяване,  дължащо се на водовземане от придънните слоеве на язовира и изпускането на тези води в реката.  \r\n \r\nПо преписката е  приложен и доклад от „Национален природонаучен музей“ при БАН, в който са отразени данни от хидрохимични измервания, свидетелстващи за ниско съдържание на кислород и високи концентрации на биогенни вещества, създаващи несъвместимост на условията за живот на екосистемите. Поради липсата на водни екосистеми в участъка на р.Струма под яз. Пчелина е формирано заключение, че всички риби от този участък са били изтровени  и отнесени от течението на реката. \r\n  \r\nТези данни са преценени като достатъчни по смисъла на  чл. 211, ал. 1 от НПК, поради което прокурор от АП-София е образувал досъдебно производство, затова че в периода 2017 г. – 2019 г., при експлоатацията на ВЕЦ „Пчелина“, замърсил или допуснал замърсяване на водни течения - участък от р. Струма, след яз. Пчелина, чрез привнасяне на химически фактори от преработване на водни количества от язовира, и с това ги направил опасни за хора, животни или растения, или негодни за използването им за културно-битови, здравни, земеделски и други стопански цели- престъпление по чл. 352, ал.1 от НК.  \r\n \r\nДадени са указания за назначаването на екологична и физико-химическа експертиза, като след пробовземане от три конкретно посочени участъка  се изготви хидробиологичен анализ и  даде заключение дали има химично замърсяване, за неговия вид, предполагаемия механизъм на допускането му, екологичния ефект върху условията за живот на водните екосистеми, както и наличието на настъпили изменения в природните местообитания. Същата задача следва да бъде поставена на вещите лица и относно констатираните замърсявания през 2017 г.  и 2018 г., след изискване на лабораторните анализи от ИАОС.  \r\nКато свидетели ще бъдат разпитани представители на контролните органи, констатирали нарушенията, на дружеството – собственик на ВЕЦ „Пчелина“ и жалбоподателя.", "date": "2019.11.26", "title": "Апелативна прокуратура София образува досъдебно производство за замърсяване на река Струма"}
{"url": "http://www.focus-news.net/news/2019/11/26/2723347/d-r-sotir-ivanov-im-petrich-obmislyame-ideyata-za-udalzhavane-vremetraeneto-na-kombiniranite-bileti-koito-predlagame.html", "text": "Обмисляме идеята за удължаване времетраенето на комбинираните билети, които предлагаме. Това каза за  Радио „Фокус“ - Пирин  д-р Сотир Иванов, директор на Исторически музей – Петрич. Той обясни, че като цяло тази тема от доста време стои на дневен ред.  \r\n \r\n„Какво имам предвид – на ден обектите към Исторически музей – Петрич се посещават от около 300 – 400 човека. Самият комбиниран билет Ви позволява не само да получите специално отношение като туристи, но и възможността да посетите с отстъпка всичките ни обекти. Проблемът е, че билетът важи само в рамките на 1 работен ден, а понякога е физически невъзможно да отидете и до 4 ни обекта за толкова кратко време“, каза още д-р Иванов. Той даде и конкретен пример с Национален парк музей „Самуилова крепост“ и античен град Хераклея Синтика, които се намират извън града, което означава, че на туристите ще им е необходимо време, за да отидат до тях и да ги разгледат, а ако останат повече време в някой от тях, то един работен ден няма да им стигне, за да посетят и другите 2 обекта.  \r\n \r\n„В тази връзка от Исторически музей – Петрич ще предложим и промяна при времетраенето на комбинираните билети. Идеята ни е те да могат да се използват в рамките на 2 или 3 дни. Така ще дадем известна свобода на туристите, но и възможност – да разгледат и други туристически обекти в Община Петрич“, коментира д-р Иванов. Според него едно такова удължаване на времетраенето не би трябвало да се отрази на цената на билета.  \r\n \r\n„Цената на единичните билетите за посещение на Исторически музей – Петрич е много ниска, като тя варира между 1 и 2 лв. Идеята е по този начин да накараме посетителите да бъдат социално съпричастни към опазването на културно – историческото наследство и неговото експониране, а не цената на билетът да бъде бариера за туристите. Дали ще има повишения на цената зависи от това, което ще коментираме със съответните комисии към Общински съвет – Петрич, но поне според мен по-дългата продължителност не би трябвало да даде отражение върху цената“, уточни д-р Иванов. По думите му когато има посещаемост приходите от туристите не са никак малко.  \r\n \r\n„При настоящите цени на билетите от януари до октомври 2019 година сме получили около 73 000 лв., което е един доста сериозен финансов ресурс“, допълни д-р Иванов.  \r\n \r\nЛивия НИНОВА", "date": "2019.11.26", "title": "Д-р Сотир Иванов, ИМ – Петрич: Обмисляме идеята за удължаване времетраенето на комбинираните билети, които предлагаме"}
{"url": "http://www.focus-news.net/news/2019/11/26/2723346/kmetat-na-plovdiv-zdravko-dimitrov-gradat-e-lider-pri-vavezhdaneto-na-inovativni-metodi-na-obuchenie.html", "text": "„Пловдив е лидер при въвеждането на иновативни методи на обучение. Това са облачните технологии, използването на метода на Мария Монтесори, който обхваща все повече институции в предучилищното и училищно възпитание, въвеждането на  електронната система за кандидатстване за първи клас“. Това заяви кметът Здравко Димитров при откриването на международната конференция „Как да бъдем иновативни в училище“, предаде репортер на  Радио „Фокус“- Пловдив . Събитието се организира за пети път от фондация „Световен образователен форум България“ в партньорство с Община Пловдив и ПУ „Паисий Хилендарски“ с участието на десетки директори и учители. \r\n \r\n„Все по-големи са успехите на общинската програма, чрез която училищата кандидатстват за финансиране за дигитализация и облачни технологии, иновативни учители, Монтесори педагогика, за техническа помощ на учебния процес, за реновиране на дворове в училища и детски градини“, конкретизира кметът Здравко Димитров. \r\n \r\nТой подчерта огромната нужда, която има община Пловдив за построяването на две нови сгради на училища, преминаването към едносменен режим на обучение и подкрепи увеличаването на заплатите на учителите, което се подготвя от догодина. \r\n \r\nМинистърът на образованието Красимир Вълчев, който специално дойде за откриването на форума, сподели как политиките за иновации променят системата на средно образование. \r\n \r\n„Пловдив е общината, която дава сигнал, че иновациите са нещо важно, към което ние се стремим. Всички системи на образованието се променят,тази промяна е неизбежна. Иновациите са нещо важно и трябва да се стремим към тях“, каза министърът на образованието Красимир Вълчев. \r\n \r\nСпециален гост и ключов говорител на конференцията бе Пол Бърн, член на борда на Европейската асоциация на училищните директори (ESHA),  член на Съвета на Международната конфедерация на директорите (ICP) и президент на Националната асоциация на главните директори и заместник-директорите (NAPD). Бърн работи в продължение на десет години в училищното ръководство и е създал множество иновативни практики за изграждане на успешно училище. \r\n \r\nНа конференцията присъства и Тон Дайф, екс председател на ESHA, председател на WEF Global както и представители на МОН, на регионалните управления на образованието и общини, социални партньори, образователни институции и експерти. Действащи директори на иновативни училища от всички нива на училищно образование разказаха за своя опит и ефективни добри практики. \r\n \r\nПрограмата включва три модула – „Фокус за успешна промяна – иновациите в училище“, „Разработване на успешно училище“ и „Споделени добри практики“. \r\n \r\nПо време на конференцията бе представен и опитът от петгодишния проект “Иновативни училища“ на община Пловдив и фондация „Световен образователен форум България“ за това как новите методи на преподаване променят средата на обучение и мотивацията на учениците. \r\n \r\nПо време на форума бе представена книгата: ”Как да бъдем иновативни в училище”, в която са описани и отправени ключови послания от проведените обучения в рамките на Проекта, които помагат на учителите и директорите да бъдат успешни и иновативни, поставен е акцент как да се мотивират учениците чрез 10 идеи. Разработена и апробирана е концепция за изграждане на професионална общност и развиване на училището като ефективна организация. Част от участниците, лидери от всички нива на училищно образование, разказват за своя опит и добри практики. \r\nЦветана ТОНЧЕВА", "date": "2019.11.26", "title": "Кметът на Пловдив Здравко Димитров: Градът е лидер при въвеждането на иновативни методи на обучение"}
{"url": "http://www.focus-news.net/news/2019/11/26/2723348/nikos-dendias-v-skopie-gartsiya-razbira-razocharovanieto-na-makedoniya-ot-reshenieto-da-ne-bade-opredelena-data-za-zapochvane-na-pregovorite-s-es.html", "text": "Министърът на външните работи на Гърция Никос Дендиас, който е на еднодневно посещение в Скопие, увери, че страната му разбира разочарованието на Северна Македония от решението да не бъде определена дата за започване на преговорите за членството й в Европейския съюз, предава телевизия  „Телма“ . \r\n \r\nДендиас подчерта, че присъединяването на Македония към ЕС е важно за целия регион на Балканите и неговата стабилност. „Разбирам разочарованието от това, че не получихте начална дата за преговори, но сега не е моментът да гледате назад“, предупреди първият дипломат на Атина.  \r\n \r\nНа свой ред македонският външен министър Никола Димитров заяви, че ключът към добрите отношения с Гърция е Преспанското споразумение.  \r\nПостигнат е значителен напредък в прилагането на Преспанското споразумение и драстично подобряване на отношенията между двете страни, увери на свой Дендиас. \r\n \r\n Тереза Герова", "date": "2019.11.26", "title": "Никос Дендиас в Скопие: Гърция разбира разочарованието на Македония от решението да не бъде определена дата за започване на преговорите с ЕС"}
{"url": "http://www.focus-news.net/news/2019/11/26/2723352/za-chetvarta-poredna-godina-v-kyustendil-shte-se-provede-detskiyat-koleden-festival-koledna-izpoved.html", "text": "За четвърта поредна година в Кюстендил ще се проведе детският коледен фестивал „Коледна изповед”. Това съобщиха за  Радио „Фокус” – Кюстендил  от пресцентъра на Областна администрация – Кюстендил. Международен детски коледен фестивал под надслов „Коледна изповед“ ще се проведе на 30 ноември от 11.00 часа в залата на читалище „Братство”. \r\n \r\nТой се организира от  Областна администрация – Кюстендил и читалище „Добрина”. Събитието е във връзка с изпълнението на Комуникационната стратегия на Р България за Европейския съюз и е по проект на Областна администрация – Кюстендил. То е част от проведените досега различни културни инициативи, популяризиращи европейското културно многообразие сред местната общност и младите хора в Кюстендилска област.  \r\n \r\nС подкрепата на Областна администрация, през изминалата година читалища от различни общини реализираха множество успешни проекти, представящи характерни традиции, обичаи, култури и част от изкуството на страните Румъния, Италия и Гърция.  \r\nВенцеслав ИЛЧЕВ", "date": "2019.11.26", "title": "За четвърта поредна година в Кюстендил ще се проведе детският коледен фестивал „Коледна изповед”"}
{"url": "http://www.focus-news.net/news/2019/11/26/2723353/dnes-vav-varna-be-predstavena-izlozhbata-na-todor-dimitrov-podvodniyat-svyat-na-cherno-more.html", "text": "Днес във Варна бе  представена изложбата на Тодор Димитров „Подводният свят на Черно море“, предаде репортер на Радио „Фокус“ – Варна.  Името на варненския фотограф Тодор Димитров нашумя в началото на годината, когато спечели един от най-престижните световни конкурси за подводна фотография. \r\nТодор Димитров е потомствен варненец и от дете е в непрестанен контакт с морето. Художник по образование, работи като графичен дизайнер. През свободното си време практикува свободно гмуркане и подводна фотография. Чрез своите кадри се стреми да покаже подводния свят от един по-различен ъгъл като използва иновативен подход и различни творчески техники. През последните години авторът е и носител на редица награди от международни форуми. През 2019 печели първо място в категория Compact в конкурса Our World Underwater в Чикаго, САЩ, считан за световната „суперкупа“ по подводна фотография. Кадрите, включени в изложбата, са заснети изцяло при свободно гмуркане по цялото българско Черноморско крайбрежие. Експозицията включва 30 фотографии, уловили уникални моменти в магнетичния подводен свят на нашето море - подводни обитатели и модели, пейзажи, панорами и „over – under” композиции, които обединяват два свята – над и под водата. Снимките са селекция от най-добрите кадри, снимани през последните 10 години.   \r\nДесислава ВАСИЛЕВА", "date": "2019.11.26", "title": "Днес във Варна бе представена изложбата на Тодор Димитров „Подводният свят на Черно море“"}
{"url": "http://www.focus-news.net/news/2019/11/26/2723354/tass-daniya-shte-oglavi-misiyata-na-nato-v-irak.html", "text": "От 2020 г. Дания ще оглави мисията на НАТО за обучение на иракските сили за сигурност и ще изпрати поне 200 военнослужещи в близкоизточната страна. Това обяви външният министър на скандинавското кралство Еп Куфуд в ефира на местно радио, предава  TACC . \r\n \r\n„Това е важна тренировъчна мисия, чиято цел е да се провежда обучение на най-високо ниво в Ирак, да се развие инфраструктура и да се гарантира продължаването на борбата срещу „Ислямска държава“, заяви датският министър.  \r\nКъм настоящия момент около 200 датски миротворци вече са в Ирак. От началото на мисията през 2003 г. в страната са служили 4870 датски войници. В момента мисията на НАТО се ръководи от представителя на Канада генерал-майор Джени Каринян. \r\n \r\n \r\n . \r\n \r\n Тереза Герова", "date": "2019.11.26", "title": "ТАСС: Дания ще оглави мисията на НАТО в Ирак"}
{"url": "http://www.focus-news.net/news/2019/11/26/2723351/rumen-petkov-abv-schitame-za-nekorekten-nachina-po-koyto-byaha-otstraneni-direktorite-na-trite-bolnitsi-v-sofiya.html", "text": "Считаме че начинът, по който бяха отстранени тримата директори на болниците, е абсолютно некоректен. Това каза лидерът на АБВ Румен Петков на пресконференция в централата на партията, предаде репортер на  Агенция „Фокус“ .   \r\n \r\n„С болка констатираме, че 10 години лекарското съсловие е подложено на агресия, насаждане на омраза и нетърпимост. Стартът на този процес започна с едно абсолютно вулгарно действие от страна на тогавашния вътрешен министър Цветан Цветанов в Народното събрание,с което действие бяха обидени и унизени лекарите от Горна Оряховица. Впоследствие всички те се оказаха невинни, но обидата и огорчението за тях и техните близки остана“, каза още той.  \r\n \r\n„От тогава насам стартира една серия от агресивни изяви на различни членове на правителството на ГЕРБ по адрес на лекарите. Това някакси по естествен път прерасна в агресия на обществото, агресия на отделни граждани. Като се върнете назад във времето, ще видите, че ние десет години почти нямаме седмица без бит лекар. На тази агресия трябва да се сложи край и този край трябва да го сложи обществото“, подчерта Петков. Той допълни, че са силно обезпокоени от отношението, което се налага от правителството, от парламента към лекарите.  \r\n \r\n„Не може министър-председателят от екрана да разпорежда на министъра на здравеопазването на отстранява директори на болници. Това е нещо, което и режимът до 1989-та година не си го е позволявал. Това чувство за бащиния, това чувство за управление от екрана, това чувство за взимане на решения от последна инстанция без приключване на проверки, без процедури, извършвани от институции, е вулгаризъм в управлението, на което трябва да бъде сложен край“, допълни Петков.  \r\n \r\nТеодора ПАТРОНОВА", "date": "2019.11.26", "title": "Румен Петков, АБВ: Считаме за некоректен начина, по който бяха отстранени директорите на трите болници в София"}
{"url": "http://www.focus-news.net/news/2019/11/26/2723356/the-times-turtsiya-zapochna-da-izprobva-s-400-sreshtu-amerikanski-f-16.html", "text": "Турция е започнала да изпробва наскоро придобитите руски зенитно-ракетни системи С-400 срещу произведените в САЩ изтребители F-16, пише британското издание  The Times . \r\n \r\nТурската телевизия е показала неясни кадри от първото изпитание на радарите на С-400, което започна по-рано край столицата Анкара. Американските бойни самолети, които са на служба в турските военновъздушни сили (ВВС) вече 32 години, са били използвани като учебни цели. Столичните власти са предупредили жителите, че в близките дни F-16 и други самолети ще летят ниско над земята. \r\n \r\nС-400 бяха доставени в страната през юли след почти три години преговори между Реджеп Таийп Ердоган и Владимир Путин. В резултат на това Турция беше изключена от програмата на НАТО за производство и закупуване на стелт изтребители от ново поколение F-35. Според турските медии С-400 ще бъдат разположен в Анкара и ще бъдат напълно действащи през април 2020 г. През лятото разгръщането на комплексите спря вследствие на факта, че Вашингтон се опитваше да „върне Ердоган във военната система на САЩ“. Вашингтон се опасява, че С-400 ще помогнат на Москва да събира информация за западните военни технологии, включително F-35, „много по-бързо от обикновено“. Следователно решението на Турция да закупи система за противовъздушна отбрана от Русия предизвика криза в рамките на Северноатлантическия алианс, особено на фона на конфронтацията между двете страни „в стила на Студената война“, обяснява The Times. \r\n \r\nПо-рано Турция отхвърли предложението за закупуване на американската ракетна система „Пейтриът“ поради ограничения при прехвърлянето на интелектуална собственост. Но най-вече отношенията между страните бяха развалени от развитието на събитията в Сирия, „което допълнително тласна Ердоган в обятията на Путин“, се казва в публикацията. Неотдавнашното нашествие на Турция в Северна Сирия принуди Доналд Тръмп да изтегли американските войски от региона. В резултат правителствените войски на Асад с подкрепата на руската армия окупираха тази територия, припомня изданието. \r\n \r\nДокато Ердоган се готвеше за офанзивата, Тръмп му изпрати писмо с призив да не се представя за „железен лидер“ и да не бъде „глупак“. Източници от Анкара твърдят, че турският президент е хвърлил посланието в кошчето. Ердоган по-късно отиде на държавно посещение във Вашингтон и изглежда отново е намерил общ език с Тръмп. Американските представители заявиха, че сделката С-400 е основната тема на преговорите. Но два дни след срещата турският лидер отново подчерта, че няма намерение да се разделя с руските системи, дори в случай на закупуване на американски системи. \r\n \r\n„Ние смятаме предложението да придобием само „Пейтриът“ и напълно да се откажем от руските С-400 за намеса във вътрешните ни работи“, каза турският лидер. \r\n \r\nВ светлината на последните събития, има голяма вероятност САЩ да наложат санкции на Турция за закупуването на С-400. Досега тази идея е останала в рамките на дипломацията благодарение на личното приятелство на двамата лидери и техните зетове, подчертава The Times. \r\n \r\nПревод и редакция:", "date": "2019.11.26", "title": "The Times: Турция започна да изпробва С-400 срещу американски F-16"}
{"url": "http://www.focus-news.net/news/2019/11/26/2723355/d-r-tsvetan-tsenkov-kmet-na-obshtina-vidin-mestnite-danatsi-i-taksi-nyama-da-se-vdigat.html", "text": "Местните данъци и такси няма да се вдигат, каза на пресконференция кметът на Видин д-р Цветан Ценков, предаде репортер на  Радио „Фокус“ – Видин . Той посочи, че усилията на неговия екип ще бъдат насочени към събираемостта на данъците. „Усилията ни ще бъдат насочени към привличане на нови инвестиции. Вече имаме разговори в тази насока. Искаме да обособим две индустриални зони. Промяната във Видин ще настъпи ако се открият нови работни места и заплащането бъде високо. Над 20 000 видински семейства искат да се завърнат в родното си място, ако имат работа и получават заплати в размер от 700 до 1000 евро“, каза д-р Ценков. Той допълни, че ще се работи за промяна на инфраструктурата на общината, за изграждане на спортни и детски площадки. „Ще изградим в кварталите и малките населени места обществени съвети. В тях ще влязат млади хора, разчитаме на тяхната енергия и креативност, за да се промени Видин и общината“, уточни д-р Ценков. Той представи и ръководния екип на общината. Трима са заместник кметовете – Борислава Борисова, \"Хуманитарни дейности и социална политика\", Десислава Тодорова \"Европейски политики и инвестиции\" и Светослав Скорчев \"Устройство на територията и развитие на инфраструктурата\".  \r\nАнна ЛОЗАНОВА", "date": "2019.11.26", "title": "Д-р Цветан Ценков, кмет на Община Видин: Местните данъци и такси няма да се вдигат"}
{"url": "http://www.focus-news.net/news/2019/11/26/2723349/reuters-predninata-na-konservatorite-pred-leybaristite-se-e-svila-do-11-pokazva-anketa.html", "text": "Британската опозиционна Лейбъристка партия е намалила преднината на управляващите консерватори до 11% от 18 миналата седмица, показва проучване на общественото мнение на агенция Kantar за предстоящите на 12 декември парламентарни избори във Великобритания, предава  Reuters . \r\n \r\nПодкрепата за торите на премиера Борис Джонсън е намаляла с 2% до 43 на сто, докато лейбъристите вече имат симпатиите на 32%, с 5 повече от предишното изследване. Проевропейските Либерал-демократи отстъпват с 1 на сто до 14%, докато „Партия Брекзит“ вече има 3% одобрение. \r\n \r\nАнкетата е втората в рамките на два дни, която показва намаляване на преднината на консерваторите. В понеделник проучване на ICM за Ройтерс даде на консерваторите 7-точкова преднина, понижение от 10-те на сто една седмица по-рано. \r\n \r\nИ двете партии публикуваха своите манифести, в които излагат политиките, които планират да прилагат, ако бъдат избрани. \r\n \r\nПревод и редакция:", "date": "2019.11.26", "title": "Reuters: Преднината на консерваторите пред лейбъристите се е свила до 11%, показва анкета"}
{"url": "http://www.focus-news.net/news/2019/11/26/2723358/sport-nyama-da-vadyat-rusiya-ot-evro-2020.html", "text": "16:00 Европейската футболна централа (УЕФА) не може да отстрани националния отбор на Русия от финалната част на Европейското първенство по футбол, което ще се проведе следващото лято, пише британското издание The Telegraph, като се позовава на неназовани източници. Възможните санкции на Световната допингова агенция (WADA) срещу Русия няма да променят положителното решение на УЕФА Санкт Петербург да бъде домакин на четири мача на Евро 2020. В същото време медията отбелязва, че „Русия може да не бъде допусната да участва на двете следващи олимпиади (Токио 2020 и Пекин 2022), както и в Параолимпийските игри и Световното първенство по футбол 2022 в Катар, но в съответствие с препоръките на Комитета за съответствие на WADA въпреки това руските спортисти ще участват в тези състазания като неутрални участници.", "date": "2019.11.26", "title": "Спорт: Няма да вадят Русия от Евро 2020"}
{"url": "http://www.focus-news.net/news/2019/11/26/2723284/d-r-mihail-bashtavelov-odbh-blagoevgrad-ne-se-nalaga-prinuditelno-umartvyavane-na-domashnite-svine-v-obshtina-simitli-sled-konstatiraneto-na-achs-pri-divo-prase.html", "text": "Не се налага принудително умъртвяване на домашните свине в Община Симитли, след констатирането на заболяването африканска чума по свинете при диво прасе в района на село Железница. Това каза на пресконференция директорът на Областна дирекция по безопасност на храните – Благоевград д-р Михаил Бащавелов, след провелото се заседание на Областната епизоотична комисия във връзка с новото констатирано огнище, предаде репортер на  Радио „Фокус“ – Пирин.  \r\n \r\nТой допълни, че мерките, които са предприети сега не се различават от това, което е правено до този момент. Д-р Бащавелов заяви, че една от тези мерки предвижда обособяването на три зони – А, Б и В, като в последната са разрешени дейностите лов, добив на дървесина и други.  \r\n \r\nДиректорът на Областната дирекция по безопасност на храните отбеляза, че в обхвата на Зона В попадат ловно – стопанските райони  Лешко, Падеш, Покровник, Селище, Хърсово, Церово, Ораново и Симитли. Срокът на действие на заповедта е от 22.11.2019 до 22.02.2020.  \r\n \r\n„През това време в инфектираната зона трябва да има наблюдение и обиколки, които да се извършват от служителите на Агенция по горите. Те ще бъдат за търсенето на умрели животни“, каза още д-р Бащавелов.  \r\n \r\nТой коментира, че в Зона А се забранява движението на физически лица и пътни превозни средства до горските територии, попадащи в инфектираната зона около констатираният случай на африканска чума по свинете.  \r\n \r\nЛивия  НИНОВА", "date": "2019.11.26", "title": "Д-р Михаил Бащавелов, ОДБХ – Благоевград: Не се налага принудително умъртвяване на домашните свине в Община Симитли, след констатирането на АЧС при диво прасе"}
{"url": "http://www.focus-news.net/news/2019/11/26/2723362/dve-novi-lineyki-byaha-osigureni-za-tsentara-za-speshna-pomosht-v-obshtina-petrich.html", "text": "Две нови линейки бяха осигурени за Центъра за спешна помощ в община Петрич. Това съобщиха за  Радио „Фокус“ - Пирин  от Общината.  \r\n \r\nСпециализираните автомобили са осигурени по проект „Подкрепа за развитие на системата за спешна помощ“ на ОП „Региони в растеж“ 2014-2020 година. Бенефициент е Министерство за здравеопазването.  \r\n \r\nЕдната от линейките разполага с висок клас оборудване за реанимационна дейност по време на транспортиране на пациенти. Другата линейка е с по-добра проходимост и ще улесни достъпа на спешните медици до труднодостъпните райони на община Петрич.  \r\n \r\n„И двата нови автомобила са особено важни за пълноценната спешна помощ и работата на екипите в Петрич“, категоричен бе директорът на ЦСМП Благоевград д-р Красимир Михайлов. Той допълни, че друг важен компонент по този проект е реконструкцията на сградния фонд на Спешен център в Петрич, която предстои.  \r\n \r\nКолегата му д-р Александър Попов от Спешен център в Петрич каза, че ще подготви и изпрати специално благодарствено писмо до премиера Бойко Борисов за удържаната дума да се подмени автопарка на филиала.  \r\n \r\nУбеденост за по-доброто обслужване при спешните случаи, заради новите автомобили, изрази и кметът на община Петрич Димитър Бръчков.  \r\n \r\nНовите линейки бяха ръсени със светена вода, а церемонията уважиха също депутатът Георги Динев, заместник областният управител Антоанета Янчева и председателят на ОбС – Петрич Георги Тренчев.  \r\n \r\nЧрез реализиране на дейностите по проект „Подкрепа за развитие на системата за спешна медицинска помощ“ ще се осигури подходяща и ефективна здравна инфраструктура, допринасяща за подобряване на качеството и безопасността при оказване на медицинската помощ и за осигуряването на равнопоставен достъп до качествена медицинска помощ при спешни състояния в съответствие с най-добрите европейски практики и изисквания.", "date": "2019.11.26", "title": "Две нови линейки бяха осигурени за Центъра за спешна помощ в община Петрич"}
{"url": "http://www.focus-news.net/news/2019/11/26/2723365/na-1-dekemvri-shte-se-sastoi-25-tiyat-yubileen-blagotvoritelen-bazar-na-mezhdunaroden-zhenski-klub-sofiya.html", "text": "На  1 декември между 9:00 и 19:00 часа в зали 2, 3 и 4 в Интер Експо Център – София (бул. „Цариградско шосе“ 147) ще се състои  25-тият юбилеен благотворителен базар на Международен женски клуб – София, съобщиха от  Екипът на M3 Communications Group, Inc . 62 страни от цял свят ще представят своите ръчно изработени продукти, сувенири, шедьоври от националната им кухня, традиционни облекла и разнообразни културни обичаи. Специални гости на развлекателната програма ще бъдат Жана Бергендорф, Устата, VenZy, Софийски духов оркестър и много други.", "date": "2019.11.26", "title": "На 1 декември ще се състои  25-тият юбилеен благотворителен базар на Международен женски клуб – София"}
{"url": "http://www.focus-news.net/news/2019/11/26/2723344/kathimerini-broyat-na-zhertvite-na-zemetresenieto-v-albaniya-dostigna-do-14-dushi-spasitelite-prodalzhavat-da-izdirvat-otseleli.html", "text": "Броят на жертвите на земетресението в Албания достигна до 14 души, а пострадалите са над 600, някои от които – тежко,  съобщава електронното издание на гръцкия вестник  Kathimerini . \r\n \r\nПродължават усилията на спасителите за откриване на оцелели под развалините. Екипите използват багери, за да освободят хванатите под капана на срутилите се жилищни сгради след земетресението, което удари страната в ранните часове на деня с магнитуд от 6,4 по скалата на Рихтер.  \r\nЗеметресението с магнитуд 6,4 беше усетено в южната част на Балканите и бе последвано от множество вторични трусове. Близо до столицата на Босна и Херцеговина Сараево  също бе регистриран трус с магнитуд от 5,4 по скалата на Рихтер. Няма обаче съобщения за жертви или пострадали, а само за малки материални щети. \r\n \r\nЗеметресението в Албания срути най-малко три жилищни сгради, докато хората спяха. Няма предположения за това какъв е броят на онези, които остават под развалините. \r\n \r\n„Това е драматичен момент, в който трябва да запазим спокойствие, да останем един до друг, за да се справим с този шок\", призова премиерът Еди Рама. \r\n \r\nМинистерството на отбраната заяви, че седем тела са изтеглени от развалини в крайбрежния град Дуръс, на 33 километра западно от столицата Тирана, а петима души са открити мъртви в срутена жилищна сграда в северния град Туман. Един човек загина, след като скочи от дома си в Кубрин в опит да се спаси от бедствието, докато друг човек загина при срутване на път в северния град Лежа.   \r\n \r\n „Очакваме многобройни вторични трусове след основното земетресение. Те ще представляват опасност за човешкия живот. Хората в засегнатите райони трябва да са наясно с тази опасност“, предупреди Акис Целентис, директор на Геодинамичния институт на Гърция. \r\nЗеметресението се усети по албанския бряг, както и в съседните Косово, Черна гора, Гърция и части от Южна Сърбия. \r\n \r\nВластите призоваха хората в най-засегнатите райони да стоят извън домовете си и да избягват шофирането в засегнатите райони, за да осигурят на аварийните служби свободен достъп до бедстващите жители. Мнозина съобщават, че виждат пукнатини по стените в домовете си.  \r\nВсички правителствени агенции са „на крак“ и „работят усилено, за да спасят живота на хората в Дуръс и Туман“, каза Рама. Около 400 войници са задействани за разпъването на палатки за оцелелите, останали без дом след труса. \r\n  \r\nРама каза, че съседните страни, Европейският съюз и САЩ са предложили помощ. Гърция, Италия, Косово, Турция, Черна гора, Румъния и Сърбия изпратиха спасителни екипи в Албания. \r\n \r\n Тереза Герова", "date": "2019.11.26", "title": "Kathimerini: Броят на жертвите на земетресението в Албания достигна до 14 души, спасителите продължават да издирват оцелели"}
{"url": "http://www.focus-news.net/news/2019/11/26/2723360/dots-d-r-georgi-kyuchukov-abv-pravi-vpechatlenie-redutsirane-i-pochti-palnata-lipsa-na-kontakti-mezhdu-ofitsialni-litsa-na-balgariya-i-kuba-prez-poslednite-15-godini.html", "text": "На фона на добрите отношения, които винаги е имало между българския и кубинския народ, прави впечатление редуциране и почти пълната липса на контакти между официални лица на България и Куба през последните 15 години. Това каза на пресконференция доц. д-р Георги Кючуков, член на НС на АБВ и член на Изпълнителното бюро на партията, предаде репортер на  Агенция „Фокус“ .  \r\n \r\n„Прави впечатление също, така че много малко са съвместните мероприятия между двете страни. От форума стана ясно, че Куба се явява неформалният лидер, не само на цяла Латинска Америка, но и на голяма част от Африка и далечният изток на Азия. Едни такива контакти на междудържавно и междупарламентарно ниво биха допринесли не само за подобряване на връзките, но биха имали и чисто икономически ефект за нашата страна, както и за Куба“, допълни той. \r\n \r\n„Догодина се навършват 60 години от установяване на дипломатическите отношения между България и Куба. Това е повод, както нашата страна, така и кубинската страна чрез някои официални чествания да може да отбележи този празник и също така имаме предложение както на връзки младежките движения за мир, така и за участие в Европейския форум за солидарност с Куба, който ще сепроведе догодина в Москва“, каза още проф. Кючуков. Той разказа още и за присъствието на българската делегация в Антиимпериалистическия форум за демокрация, солидарност и срещу неолиберализма.  \r\n \r\n„Впечатляващо беше участието на повече от петдесет страни и над 1300 делегата с определени послания не само към Латинска Америка, която беше най-добре представена, но и към целия свят. Правеше впечатление присъствието на делегати от САЩ и от ЕС. Бяха изказани становища за солидарност с народите, които се борят за свобода и независимост, за солидарност с народите на Палестина и Западна Сахара, подкрепа на Венецуела и народа на Чили, който се беше вдигнал. Закриването на конференцията беше уважено и от президента на Венецуела Николас Мадуро, освен от президента на Куба и генералния секретар на кубинската компартия“, каза той.    \r\n \r\nТеодора ПАТРОНОВА", "date": "2019.11.26", "title": "Доц. д-р Георги Кючуков, АБВ: Прави впечатление редуциране и почти пълната липса на контакти между официални лица на България и Куба през последните 15 години"}
{"url": "http://www.focus-news.net/news/2019/11/26/2723357/shedyovri-na-haydn-i-mendelson-bartoldi-shte-zvuchat-v-izlozhbenite-zali-vav-veliko-tarnovo.html", "text": "Класическа камерна музика от композиторите Йозеф Хайдн и Феликс Менделсон Бартолди ще звучи в Изложбени зали „Рафаел Михайлов“ във Велико Търново.  Това съобщават от пресцентъра на  Община Велико Търново.  Концертът е част от коледната програма на Общината и ще се състои на 28 ноември от 18,00 ч.  Входът е свободен. \r\n \r\nМузикалното събитие е посветено на 210 години от рождението на Феликс Менделсон Бартолди и 210 години от смъртта на Йозеф Хайдн.  \r\n \r\nПроизведенията ще бъдат изпълнени от трио в състав: Анна Фурнаджиева – цигулка, Август-Александър Павлов – виолончело и Тодор Петров – пиано. Те са сред най-известните съвременни български музиканти, концертиращи в цял свят. \r\n \r\nТворбите на Йозеф Хайдн и Феликс Менделсон Бартолди, които публиката във Велико Търново ще чуе, са специално подбрани за съзвучие между пиано, виолончело и цигулка.", "date": "2019.11.26", "title": "Шедьоври на Хайдн и Менделсон Бартолди ще звучат в Изложбените зали във Велико Търново"}
{"url": "http://www.focus-news.net/news/2019/11/26/2723369/dimitar-velkov-bsp-mnozinstvoto-grazhdani-vav-vidin-glasuvaha-za-promyana-no-gerb-i-sds-im-predlagat-sashtata-politika.html", "text": "\"На вчерашното заседание на Общинския съвет се оформи управляващото мнозинство – коалицията ГЕРБ и СДС. Това няма как да даде съществени шансове за промяна в управлението, което познаваме от последните 4 години. Същите политически сили досега управляваха с кмета Огнян Ценков, а от днес ще управляват с кмета Цветан Ценков\".Това се казва в позиция на председателя на групата общински съветници от БСП във Видин Димитър Велков, съобщиха от пресцентъра на  БСП .  \r\n \r\nПо думите му от ляво настояват за ясно носене на политическа отговорност, защото когато няма смяна на политиката, за което гласуваха мнозинството видински граждани, трябва да има отговорност и тя не може да се размива с лозунги „Всички да се обединим”. \"Групата на БСП ще бъде опозиция, не само защото това място ни бе отредено на последните избори, но и защото не може да има власт без коректив. Ние ще бъдем конструктивна опозиция и ще даваме своите решения за развитие на града и общината и ще подкрепяме предложенията, които са в интерес на гражданите, защото проблемите на Видин и на хората нямат партиен цвят\", се казва още в позицията на Велков.", "date": "2019.11.26", "title": "Димитър Велков, БСП: Мнозинството граждани във Видин гласуваха за промяна, но ГЕРБ и СДС им предлагат същата политика"}
{"url": "http://www.focus-news.net/news/2019/11/26/2723368/administrativen-sad-blagoevgrad-otkri-proizvodstvo-po-osporvane-istinnostta-na-protokola-na-oik-petrich-za-izbora-na-obshtinski-savetnitsi.html", "text": "Административен съд – Благоевград даде ход на делото по оспорване избора на общински съвет Петрич. Решение № 177-МИ от 28.10.2019 г. на ОИК Петрич за обявяване на избрани за общински съветници е оспорено с  жалби от шестима кандидати за общински съветници. Това съобщиха от пресцентъра на  Административен съд – Благоевград.  \r\n \r\nСлед като изслуша страните съдът откри производство по оспорване истинността на протокола на ОИК Петрич за избора на общински съветници, както и протоколите на всички секционни комисии на територията на общината Петрич.  \r\n \r\nСъдът допусна оглед на черновата от СИК № 38, по исканите от кандидат-съветника Янко Стоянов проверка и повторно преброяване на бюлетините за ПП ГЕРБ. Съдът уважи искането на жалбоподателя Любомир Георгиев за оглед и повторно преброяване на бюлетините за Коалиция „БСП за България - Възраждане“ от секции с номера 87, 85, 71 и 61, както и повторно пребряване на недействителните бюлетини в посочените секции.  \r\n \r\nЗа следващото съдебно заседание съдът допусна и разпит на общо девет свидетели, по искане на жалбоподателите Георги Ичконов, Борис Лазаров, Васил Божанин, Туфчо Сандъкчиев. \r\n \r\nСлед изслушване на показанията, съдът ще се произнесе по искането на оспорващите изборния резултат за оглед за изборните книжа в посочени от тях секции, за които имат доводи за извършени нарушения.", "date": "2019.11.26", "title": "Административен съд – Благоевград откри производство по оспорване истинността на протокола на ОИК - Петрич за избора на общински съветници"}
{"url": "http://www.focus-news.net/news/2019/11/26/2723364/ministar-ekaterina-zaharieva-vanshno-ministerstvo-shte-otpusne-speshno-200-000-lv-v-pomosht-na-nuzhdite-na-albaniya-sled-zemetresenieto.html", "text": "Вече официално съобщените жертви след земетресението в Албания са 14, като за съжаление може да са повече, защото не е ясно колко хора има затрупани под руините. Това, което смятаме да направим, в рамките на няколко часа, е от средствата от бюджета на Министерството на външните работи да отпуснем спешно 200 000 лв. за нуждите по спасяването на пострадалите от земетресението хора. Това каза вицепремиерът и външен министър Екатерина Захариева на извънреден брифинг за земетресението в Албания, предаде репортер на  Агенция \"Фокус\" . \r\n \r\n\"Изказвам съболезнования от името на целия български народ за голямата трагедия, която се случи в Албания. Премиерът ни Бойко Борисов се чу с техния премиер и външният министър на страната и е заявил, че е в готовност да изкаже помощ с каквото може\", заяви Захариева.  \r\n \r\n\"Няма пострадали български граждани, които да са се свързали с нас или с посолството ни в Тирана\", посочи вицепремиерът. Тя допълни, че в Албания живеят около 10 000 човека.  \r\nЗорница КОСТАДИНОВА", "date": "2019.11.26", "title": "Министър Екатерина Захариева: Външно министерство ще отпусне спешно 200 000 лв. в помощ на нуждите на Албания след земетресението"}
{"url": "http://www.focus-news.net/news/2019/11/26/2723373/voennomorskiyat-muzey-vav-varna-shte-predstavi-eksponati-vav-vrazka-sas-100-godishninata-ot-podpisvaneto-na-nyoyskiya-dogovor.html", "text": "Военноморският музей във Варна ще представи експонати във връзка със 100-годишнината от подписването на Ньойския договор, предаде репортер на  Радио „Фокус“ – Варна  .  Експонат на месец ноември във Военноморския музей е лодъчен военноморски флаг на учебен крайцер „Надежда“ и документи, които проследяват отражението на събитията от края на Първата световна война върху Българския военен флот. \r\n \r\nВоенноморският флаг на учебен крайцер „Надежда“ е съхранен от последния му командир капитан-лейтенант Борис Стателов при предаването на кораба под контрола на Съглашенските военноморски власти. Рапортът на българския офицер е свидетелство за отношенията: победители – победени. \r\n \r\nЕкспонат на месеца включва още документ на Морската междусъюзническа контролна комисия, който разказва за разрешеното за ползване оръжие и организацията на морската полиция в страната. Изложените документи показват етапите на разоръжаване на Българския военен флот и предоставянето на българските военни кораби на Антантата. В резултат от подписването на Ньойския мирен договор България губи правото да притежава военен флот. \r\n \r\nЕкспонатите ще останат подредени във Военноморския музей до края на годината. \r\n \r\nВ края на Първата световна война, българската държава има нещастието да е от страната на загубилите най-големия дотогава световен конфликт. Тя, както и останалите съюзници от Централните сили, е принудена да моли за мир. Така на 27 ноември 1919 година се подписва безспорно една от най-пагубните спогодби в цялата българска история, а именно – Ньойският договор.  \r\nВсички въпроси относно бъдещите взаимоотношения между победители и победени се уреждат на Парижката мирна конференция (открита на 18 януари 1919 година).  \r\n \r\nНьойският договор маркира и Втората национална катастрофа. Българският национален въпрос не само не е решен, но преминава във фаза, при която негово осъществяване става изключително трудно. Почти всички придобивки от по време войните са изгубени (с изключение на Пиринска Македония и Родопите). България е в дипломатическа изолация и в следващите години нейните правителства се стремят първо да преодолеят тази изолация и на следващо място се ориентират към мирна ревизия на договора. \r\nДесислава ВАСИЛЕВА", "date": "2019.11.26", "title": "Военноморският музей във Варна ще представи експонати във връзка със 100-годишнината от подписването на Ньойския договор"}
{"url": "http://www.focus-news.net/news/2019/11/26/2723371/todorka-nedeva-istorik-tarnovskite-kmetove-imat-zaslugi-ne-samo-kam-izgrazhdaneto-na-rodniya-grad-no-i-kam-balgariya.html", "text": "Търновските кметове имат заслуги не само към изграждането на родния град, но и към България. Това каза за  Радио „Фокус“ – Велико Търново  Тодорка Недева, историк и уредник в Отдел „Нова и най-нова история“ в Регионален исторически музей-Велико Търново по повод книгата си  „Търновските кметове 1877-2019“. Тя поясни, че още първият кмет Георги Живков (1877–1878г.) вдига високо летвата за управленския пост на Търновград.  \r\n \r\n„Георги Живков е един от основателите на комитет „Единство” (29 август 1878г.), подпредседател и председател на Четвъртото обикновено народно събрание (1884-1886г), председател на Третото Велико народно събрание през 1886 г. и на Седмото обикновено народно събрание (1893 – 1894г.), министър на Народното просвещение (1886, 1887–1893г.), както и регент на Княжество България през 1886–1887 г., заедно със Стефан Стамболов и Сава Муткуров. Сред кметовете има уважаван генерал – майор - Владимир Даскалов, управлявал града през 1928–1932 г., член на общинската тричленна комисия през 1925 г. и общински съветник през 1925–1928 г. В по-късен период (1959–1965г.) кмет на града е Хараламби Куцаров, който има безспорни заслуги за електрифицирането не само на селищата от Търновска околия,  но и на цяла България“, каза уредникът.  \r\n \r\nПо думите на Тодорка Недева сегашният кмет Даниел Панов ни е направил съпричастни на голямо признание – Обявяването на Велико Търново за Историческа и духовна столица на България. „На практика, след 140 г., се изпълнява решението на Учредителнотосъбрание при избирането на София за столица на 22 март 1879 г., съпроводено с волята на народните представители Велико Търново да остане като историческа столица на България“, допълва уредникът. \r\n \r\nТодорка Недева отбеляза, че при писането на книгата и след нейното представяне,  придружено с изложба, много бивши кметове и техните наследници са направили дарения на снимки, вещи и спомени, които обогатяват колекцията, посветена на кметската институция. Така и тяхната дарителска постъпка, и книгата добиват нова, по-богата и полезна за историята ни  същност. \r\n \r\nРени АТАНАСОВА", "date": "2019.11.26", "title": "Тодорка Недева, историк: Търновските кметове имат заслуги не само към изграждането на родния град, но и към България"}
{"url": "http://www.focus-news.net/news/2019/11/26/2723374/druzhestvoto-napoitelni-sistemi-e-osiguryavalo-neobhodimiya-voden-obem-za-otvodnyavane-na-reka-vacha.html", "text": "Дружеството „Напоителни системи“ е осигурявало необходимия воден обем за отводняване на река Въча. Това съобщиха от пресцентъра на  дружеството . \r\n \r\nВъв връзка с твърдение за неспазване изискванията на график, утвърден от Министерство на околната среда и водите, за осигуряване екологичния минимум за отводняване на река Въча, информираме че „Напоителни системи“ ЕАД е осигурило необходимия воден обем. В периода на спиране на работа на ВЕЦ „Въча 1“ и ВЕЦ „Въча 2“, от 18 до 21 ноември, поради ремонтни дейности, Дружеството е изпълнило указанията на МОСВ за водоподаване от 5 куб. м. с режим на работа 18 ч. Според официална справка, издадена от Националния институт по метеорология и хидрология, среднодневните осигурени водни количества, са били следните: 18 ноември - 7,104 куб. м/сек., 19 ноември – 6,567 куб. м/сек., 20 ноември -6,570 куб. м/сек, 21 ноември – 7,736 куб. м/сек.", "date": "2019.11.26", "title": "Дружеството „Напоителни системи“ е осигурявало необходимия воден обем за отводняване на река Въча"}
{"url": "http://www.focus-news.net/news/2019/11/26/2723370/rumen-petkov-abv-nastoyavame-za-initsiirane-i-organizatsiya-na-poseshtenie-na-parlamentarna-delegatsiya-v-kuba.html", "text": "Настояваме за иницииране и организация на посещение на парламентарна делегация в Куба, защото това е въпрос на дипломатически отношения. Това каза лидерът на АБВ Румен Петков на пресконференция в централата на партията, предаде репортер на  Агенция „Фокус“ .   \r\n \r\n„Преди повече от седем години България беше посетена от парламентарна делегация от най-високо ниво от Куба и е наш ангажимент като традиционен приятел не просто да върнем този жест, а да покажем желание и воля за отношение между двата парламента“, каза той.  \r\n \r\n„Второ господин Паунов да инициира като председател на групата за приятелство с Куба, декларация на Народното събрание за сваляне на санкциите срещу Куба. Куба живее 60 години под санкции. Очевидно, че те са мотивирани едностранно и, че нямат място в съвременния живот в 21 век. Очевидно е, че те не са в полза в отношенията и динамиката в развитието“, допълни Петков.  \r\n \r\n„Ние ще предложим наши конкретни идеи за отбелязването на 60 годишнината от установяването на дипломатическите отношения между двете страни, които в различни периоди от време са били изключително динамични. България се ползва с много добро име в Куба“, заяви още лидерът на АБВ.  \r\n \r\nТеодора ПАТРОВА", "date": "2019.11.26", "title": "Румен Петков, АБВ: Настояваме за иницииране и организация на посещение на парламентарна делегация в Куба"}
{"url": "http://www.focus-news.net/news/2019/11/26/2723350/vanshniyat-ministar-ekaterina-zaharieva-14-sa-do-momenta-zaginalite-pri-razrushitelnoto-zemetresenie-v-albaniya.html", "text": "14 са до момента загиналите при разрушителното земетресение в Албания. Това каза вицепремиерът и външен министър Екатерина Захариева на брифинг, предаде репортер на  Агенция „Фокус“ .  \r\n \r\n„Поддържам постоянна връзка с министъра на външните работи на Албания. Към момента те съобщават, че най-важната помощ, от която се нуждаят е да получат хора, които да помагат в издирването на пострадалите в руините“, каза министър Захариева. \r\n \r\nЗорница КОСТАДИНОВА", "date": "2019.11.26", "title": "Външният министър Екатерина Захариева: 14 са до момента загиналите при разрушителното земетресение в Албания"}
{"url": "http://www.focus-news.net/news/2019/11/26/2723367/a1-on-makedoniya-kosovo-dava-500-hilyadi-evro-pomosht-na-albaniya-zaradi-zemetresenieto.html", "text": "Правителството на Косово гласува 500 хиляди евро помощ за Албания, която стана жертва на силно земетресение, причинило смъртта на най-малко 14 души до момента, предава македонският портал  „А1 Он“ . \r\nРешението е взето на днешното извънредно заседание на правителството в оставка, свикано от премиера Рамуш Харадинай във връзка със ситуацията в Албания. \r\n \r\n„Косово е до своите сънародници и се моли броят на жертвите да не се увеличи и да няма повторни трусове“, заяви косовският премиер пред журналистите. \r\n \r\nВ допълнение към екипите за търсене и спасяване на Силите за сигурност и косовската полиция, които бяха изпратени в Албания, Харадинай информира, че е наредил на противопожарни служби, спасителни екипи и компании, ангажирани от Министерството на инфраструктурата да подпомогнат съседната държава за справянето с последствията от бедствието. \r\n \r\n \r\nАлбания рано тази сутрин беше засегната от поредица от земетресения, които според последната официална информация доведоха до смъртта най-малко 14 души и причиниха големи материални щети, особено в пристанищния град Дуръс и град Туман, както и в близките населени места. \r\n \r\nПревод и редакция:", "date": "2019.11.26", "title": "\"А1 Он\" (Македония): Косово дава 500 хиляди евро помощ на Албания заради земетресението"}
{"url": "http://www.focus-news.net/news/2019/11/26/2723378/oblastniyat-savet-na-balgarski-cherven-krast-v-dobrich-utvardi-grafik-za-predostavyane-na-individualni-paketi-s-hranitelni-produkti-koeto-shte-zapochne-v-nachaloto-na-2020-g.html", "text": "Утвърден е графикът за предоставяне на индивидуални пакети с хранителни продукти от Областния съвет на Български червен кръст в Добрич,  предаде кореспондентът на  Радио „Фокус” – Варна .   \r\n \r\nКампанията е в изпълнение на Оперативна програма за храни и/или основно материално подпомагане от Фонд за европейско подпомагане на най-нуждаещите се лица, операция „Предоставяне на индивидуални пакети хранителни продукти 2017 – 2019“. Пакетът за едно лице съдържа 32 броя хранителни продукти, има 16 разновидности храни. Общото количество на всеки пакет е почти 25 кг, стойността на пакета е приблизително 51 лв. В Община Балчик право на подпомагане имат 559 лица. Хранителните продукти ще се раздават в периода 13 януари - 28 февруари 2020 година. Адресът на пункта е улица „Варненска“ № 2.  \r\n \r\nВ Община Генерал Тошево 831 лица имат право на това подпомагане. Хранителните пакети ще се раздават в периода 3 януари - 28 февруари. Пунктът се намира на улица „Васил Априлов“ № 5. За град Добрич пунктовете са два - по улица „Бачо Киро“ №5А и в ДКЦ-2 по булевард „25 септември“ № 68. Хранителните пакети ще се раздават в периода 6 януари - 28 февруари. Право на подпомагане имат 1929 лица. В Община Добричка ще бъдат подпомогнати 732 лица. БЧК ще раздава хранителните пакети по селата в периода от 10 февруари до 28 февруари. В Община Каварна хранителни пакети ще се раздават в пункта на улица „Раковски“ №13 от 8 януари до 2 февруари. Право на такава помощ в морската община имат 454 лица. В Община Крушари ще бъдат подпомогнати 236 нуждаещи се. В периода от 27 януари до 28 февруари ще се раздават хранителни пакети в пункта на улица „9 септември“ № 3, а в Община Тервел ще бъдат подпомогнати 768 лица в периода от 20 януари до 28 февруари в пункта по улица „Св. Св. Кирил и Методий“ №8 ще бъдат раздавани хранителни пакети.  \r\n \r\nВ Община Шабла 125 лица ще бъдат подпомогнати. Хранителните пакети ще се раздават в пункта по улица „Равно поле“ №35 в периода от 29 януари до 28 февруари. Общо в Добричка област по тази програма ще бъдат подпомогнати 5634 лица. Право на такава помощ имат лица и семейства, които са подпомагани през отоплителния сезон 2017 – 2018, майки (осиновителки), които получават месечни помощи за отглеждане на дете до навършване на една година и лица и семейства, получили еднократна помощ за ученици в първи клас, лица с трайни увреждания и семейства, получили еднократни или месечни помощи, предназначени за превенция и реинтеграция, отглеждане на дете при близки и роднини и др. Подробности са публикувани на сайта на Българския червен кръст. Важно е да се знае, че хранителните продукти се предоставят лично на правоимащото лице срещу представена лична карта или на упълномощено от него друго лице. \r\nЖулиета НИКОЛОВА", "date": "2019.11.26", "title": "Областният съвет на Български червен кръст в Добрич утвърди график за предоставяне на индивидуални пакети с хранителни продукти, което ще започне в началото на 2020 г."}
{"url": "http://www.focus-news.net/news/2019/11/26/2723372/albanian-daily-news-zemetresenieto-v-albaniya-11-dushi-ostavat-v-neizvestnost-v-duras.html", "text": "11 души остават безследно изчезнали в албанския град Дуръс след земетресението, което удари страната в ранните часове на деня с магнитуд от 6,4 по скалата на Рихтер, съобщава англоезичният тирански портал  Albanian Daily News . \r\n \r\nПо последни данни загиналите са 14, над 600 са ранени. Училищата в страната остават затворени. Президентът Илир Мета посети ранените в централната болница на Тирана и описа ситуацията като „драматична“.   \r\n \r\nНай-малко 11 души остават безследно изчезнали в Дуръс, издирването им от спасители продължава. \r\nСпоред премиера Еди Рама броят на спасените изпод развалините на рухналите сгради е достигнал до 28 души. Съгласно думите му екипи от Италия, Гърция, Франция, Турция, Сърбия, Черна гора и Косово ще вземат участие в издирванията по земя. \r\n \r\n Тереза Герова", "date": "2019.11.26", "title": "Albanian Daily News: Земетресението в Албания – 11 души остават в неизвестност в Дуръс"}
{"url": "http://www.focus-news.net/news/2019/11/26/2723379/vdigat-nyakoi-danatsi-v-plovdiv-ot-dogodina.html", "text": "Вдигат някои данъци в Пловдив от догодина. Новината съобщиха на специална пресконференция днес кметът Здравко Димитров и новият финансист на общината Илия Кирчев, предаде репортер на  Радио „Фокус”- Пловдив . „Финансовото състояние на община Пловдив не е такова, каквото беше представено от предишното ръководство”, съобщи кметът и добави, че все още текат ревизии на договори, за някои от които няма осигурено финансиране, въпреки, че проектите трябва да стартират. Други проекти пък са значително завишени, като предстои да бъдат преразгледани. \"Такъв е примерът с проекта за Водния цикъл, който е завишен с 10 млн лева\", посочи Димитров.  \r\n \r\n\"За да бъдат изпълнени предизборните обещания на новия кмет, ще трябва да се коригира и данъчната политика на общината\", съобщи зам.-кметът Илия Кирчев. Въздухът на Пловдив е в лошо състояние, затова ще се поощряват тези, които карат нови коли, за да може старите постепенно да спрат да се движат и да го замърсяват. Затова от догодина най-вероятно ще бъде вдигнат и този данък. „Очакваме държавата наистина да помага на община Пловдив\", каза кметът Здравко Димитров и обяви, че и днес министърът на образованието е дал обещание в града да бъде построено поне едно ново училище, а може и две. „Ще има пари със сигурност за нова Математическа гимназия. Въпреки това ние също трябва да затегнем данъчната си политика и разходите, защото сега приходите не са на нужното ниво”, каза Димитров.  \r\n \r\nТака бе съобщено, че се вдига данък прехвърляне на имущество от 2.5 на 3%. Тези пари ще се използват за изграждане на нова инфраструктура. \r\nМестната власт предлага още такса ТБО да стане от 1.5 промила на 1.8 промила. \"Това ще увеличи средно с 1.2 лв. на месец таксата на един имот\", посочи Илия Кирчев. Той поясни, че тези пари може да се ползват само за почистване, извозване и депониране, като общината няма право да ги харчи за други дейности.  \r\nПредлага се още данък МПС да се намали за автомобили евро 5 и 6, като се редуцира коефициентът за киловатите на колите.  \r\nНяма да се променя данък сгради, той ще остане същият. \"От него разчитаме на средства за ремонт на улици и тротоари и поддържане на съществуващите. Преценихме, че няма да натоварваме гражданите едновременно с увеличение на ТБО и данък сгради\", каза още Кирчев. \r\nТуристическият данък също ще бъде увеличен средно с по 20 стотинки. По закон той се използва за подобряване на туристическата инфраструктура - паркинги, информационни центрове, реклама. Ставката е на стая на вечер по категории – за първа категория  става 40 ст., втора - 60 ст., трета - 80 ст.,  четвърта - 1 лв. и пета - 1.20 лв.  \r\n \r\nОт утре предложението ще бъде качено на сайта на общината и ще стои там 1 месец за обсъждане. Предстои предложенията да се гласуват от ОбС. \r\n \r\nКметът Здравко Димитров обяви още, че заплатите в администрацията ще бъдат замразени, с изключение на хората, които са на минимална работна заплата, тъй като  е много грозно да се вдигат тогава, когато се увеличават данъците на хората.   \r\nПредстои и оптимизация на състава на общинските предприятия, като се очаква да бъдат слети двете най-големи от тях \"Чистота\" и \"Паркове и градини\", тъй като сега се припокриват голяма част от дейностите им. \r\n \r\nЦветана ТОНЧЕВА", "date": "2019.11.26", "title": "Вдигат някои данъци в Пловдив от догодина"}
{"url": "http://www.focus-news.net/news/2019/11/26/2723381/svetlinite-na-kolednoto-darvo-v-plovdiv-shte-badat-zapaleni-na-2-dekemvri.html", "text": "Светлините на Коледното дърво в Пловдив ще бъдат запалени на 2 декември. Това съобщиха за  Радио „Фокус“ – Пловдив  от Общината. Кметът Здравко Димитров ще запали светлините на елхата в центъра на града в  17.30 часа на специална церемония. Той ще отправи и поздрав към своите съграждани. \r\n \r\nПо традиция  тържествената церемония по запалване на светлините на Коледното дърво ще включва изява на таланти от Пловдив. Тази година това са децата от Детска вокална формация „Омайниче“ с ръководител Таня Орманова и Детски танцов състав „Луди млади“ към НЧ „Проф. Кирил Дженев 2019“, които ще представят фолклорна програма. \r\n \r\nКоледното дърво в Пловдив е високо 13 метра, с над 4 000 зелени клончета. Изработена е от единствения на Балканите производител на елхи, който се намира в град Раковски. Пловдивската елха тежи около 1 тон, а заедно с украсата – 1.5 тона.", "date": "2019.11.26", "title": "Светлините на Коледното дърво в Пловдив ще бъдат запалени на 2 декември"}
{"url": "http://www.focus-news.net/news/2019/11/26/2723380/vatreshniyat-ministar-mladen-marinov-otkri-novata-sgrada-na-ru-elena.html", "text": "Вътрешният министър Младен Маринов откри новата сграда на РУ - Елена. Това съобщиха от пресцентъра на  МВР . \r\n\"Удоволствие за мен е откриването на новата сграда на РУ-Елена, защото подобни събития доказват  грижата за осигуряване на основната потребност на хората – тази за сигурност\", каза министър Маринов. \r\n \r\nТой благодари сърдечно на кмета на града – инж. Дилян Млъзев, доказал доверието на жителите със спечелването на четвърти пореден мандат . По думите му  голяма част от това доверие е именно в чувството за сигурност и инвестициите, направени под негово ръководство, в сектора сигурност. Министър Маринов благодари от името на ръководството на вътрешното ведомство и на всички, които се включиха в строежа на сградата и в процедурите, съпътстващи подобна реализация. Той уточни, че Министерството на вътрешните работи е отделило от бюджета, който е за  капиталови разходи , 800 хил. лева и ги е вложило в подпомагане на изграждането на районното управление. „Това е една от най-добрите инвестиции на министерството, защото тя ще дава резултат още 100 години, защото освен създаване на добри условия за труд на служителите,  тази сграда дава възможност и за по-добро обслужване на над 15 хиляди души, които живеят в двете общини на територията на Елена“, заяви вътрешният министър. \r\n  \r\nМинистър Младен Маринов се обърна към колегите си с думите: Длъжни сме на тези хора, нашето призвание е да им служим, да сме тяхна подкрепа. В този смисъл тези, които се обръщат към полицията и идват с различни проблеми, дори и несвързани с нашата компетентност, трябва да бъдат изслушвани с внимание и насочвани за да получат адекватна помощ и отговор.  Той призова и гражданите да се доверяват на полицаите, защото те са техни помощници.", "date": "2019.11.26", "title": "Вътрешният министър Младен Маринов откри новата сграда на РУ - Елена"}
{"url": "http://www.focus-news.net/news/2019/11/26/2723375/aleksandar-paunov-predsedatel-na-pg-za-priyatelstvo-balgariya-kuba-v-nachaloto-na-2020-godina-shte-se-napravi-edno-ofitsialno-poseshtenie-v-kuba.html", "text": "В началото на 2020 година ще се направи едно официално посещение в Куба. Това каза на пресконференция в централата на АБВ председателят на парламентарната група за приятелство България – Куба Александър Паунов, предаде репортер на  Агенция „Фокус“ .  \r\n \r\n„Според мен е правилно и е време вече да се направи обратен жест, да се върне посещението на парламентарна делегация. В тази връзка аз съм разговарял с председателя на парламента Караянчева. Беше планирано декември месец да направим това посещението, след като се приеме бюджета, но, за съжаление, тя катастрофира тежко и не може да пътува. Онзи ден имах среща с нея и се договорихме в началото на 2020 година да се направи едно официално посещение, защото цяла година се отлага по една или друга причина. По-рано, когато беше господин Корнезов председател тази група, беше подготвено, но той също имаше здравословни проблеми и не успя да се осъществи. Смятам, че този ангажимент в началото на 2020 година ще бъде реализирано такова посещение“, каза той.   \r\n \r\n„Винаги, когато ООН се гласува България гласува за снемането на блокадата към Куба. Само Израел, САЩ и Украйна, само три държави гласуват да продължава тази блокада. Правили сме много акции. Такава декларация ще подготвим в групата за приятелство с Куба и ще я внесем в българския парламент. Вече от там ще зависи от мнозинството дали ще бъде приета, но ще поема ангажимент да напишем и изведем такава декларация“, допълни още Паунов.  \r\n \r\n„Последната среща за солидарност с Куба беше проведена в София, на която бяхме поканили дъщерята на Чегевара. Много висока оценка получихме от страна на кубинското правителство. Сега е ред на Москва, правят се такива европейски срещи. Трябва да ви кажа, че тия срещи се превръщат в световни срещи. Идват и от други континенти. Куба действително се явява един флагман на революционното движение, което запали цяла Латинска Америка със своя пример“, каза още той. Паунов допълни, че с Румен Петков ще направят един проектоплан за отбелязване на 60 години от българо-кубинските отношения, който да бъде приет и от  парламентарната група за приятелство.  \r\n \r\nТеодора ПАТРОНОВА", "date": "2019.11.26", "title": "Александър Паунов, председател на ПГ за приятелство България-Куба: В началото на 2020 година ще се направи едно официално посещение в Куба"}
{"url": "http://www.focus-news.net/news/2019/11/26/2723382/mazh-e-pochinal-v-borisovata-gradina.html", "text": "Мъж е починал в Борисовата градина. Това съобщиха за  Агенция „Фокус“  от МВР.  \r\n \r\n \r\n Очаквайте подробности.", "date": "2019.11.26", "title": "Мъж е починал в Борисовата градина"}
{"url": "http://www.focus-news.net/news/2019/11/26/2723384/vitsepremierat-mariyana-nikolova-uchastva-v-otbelyazvaneto-na-30-ata-godishnina-ot-priemaneto-na-konventsiyata-na-oon-za-pravata-na-deteto.html", "text": "„Конвенцията на ООН за правата на детето представлява цялостен и подробен международен документ, гарантиращ правата на всяко дете. Тя е символ на безпрецедентен международен акт, който е най-подкрепяният в цивилизационната ни история“. Това заяви заместник министър-председателят по икономическата и демографската политика Марияна Николова по време на тържественото заседание на Националния съвет за закрила на детето, който отбеляза 30-ата годишнина от приемането на Конвенцията на ООН за правата на детето, съобщиха от  правителствената информационна служба . \r\n \r\n„Трябва да гарантираме, че всяко дете ще живее в семейна среда, ще има достъп до здравни грижи и ще получава качествено образование“, подчерта вицепремиерът Николова. Тя посочи, че България е утвърдила принципите на Конвенцията в Закона за закрила на детето, в Семейния кодекс, в Закона за предучилищното и училищното образование, в Закона за здравето.  \r\nВ тържественото заседание участваха министърът на труда и социалната политика Бисер Петков, националният омбудсман Диана Ковачева, представителят на УНИЦЕФ в България Джейн Муита, заместник-министри на младежта и спорта, на културата, на образованието, представители на неправителствения сектор и други членове на Съвета.", "date": "2019.11.26", "title": "Вицепремиерът Марияна Николова участва в отбелязването на 30-ата годишнина от приемането на Конвенцията на ООН за правата на детето"}
{"url": "http://www.focus-news.net/news/2019/11/26/2723376/emsc-registrirano-e-novo-zemetresenie-v-rayona-na-duras-s-magnitud-47.html", "text": "Регистрирано е ново земетресение в района на Дуръс с магнитуд 4.7, показва справка на страницата на  Eвропейския средиземноморски сеизмологичен център  . \r\nТръсът е станал в 14:05 часа местно време (15:05 часа българско време) на 26 километра югозападно от град Леже и на 42 километра северозападно от Тирана. Земетресението е усетено силно в Албания и по-слабо в Македония и Черна гора. Не е издадено предупреждение за цунами. Засега няма информация за пострадали хора и нанесени нови материални щети.  \r\nЗеметресението е афтършок на силния трус с магнитуд 6.4, довел до човешки жертви и нанесени значителни материални щети. По последни данни 14 души са загинали, а над 600 са ранени, в неизвестност са 11 души,а спасителните работи продължават.   \r\n \r\n  Юлиян Марков", "date": "2019.11.26", "title": "EMSC: Регистрирано е ново земетресение в района на Дуръс с магнитуд 4,7"}
{"url": "http://www.focus-news.net/news/2019/11/26/2723385/tass-prezidentat-na-ukrayna-poluchi-kolelo-kato-podarak-ot-prezidenta-na-estoniya.html", "text": "Президентът на Украйна Владимир Зеленски получи велосипед като подарък от президента на Естония Керсти Каджулайд в Талин, където е на посещение. Президентът публикува снимка с подарък на своя уебсайт. Към рамката на велосипеда е прикрепена табелка с надпис: \"На президента на Украйна Владимир Зеленски,\" предава  TACC \r\n \r\nВасилий Голобородко, главният герой на украинския комедиен сериал Слуга на народа, изигран от Владимир Зеленски, се придвижва на колело. Героят на поредицата Голобородко е учител, който стана популярен благодарение на видео, публикувано в Интернет, а след това бива избран за президент на Украйна. Поредицата излезе в ефира по украинската телевизия през 2015-2019 г. под мотото „Историята на следващия президент“. \r\n \r\nПо време на президентската си кампания Зеленски използва плакат, върху който е отпечатан образът на Голобородко върху велосипед. Скоро след като пое президентския пост в интервю за германския вестник „Bild“ Зеленски се сравни с героя от „Слугата на народа“ Голобородко, но каза, че няма да кара колело, тъй като това не отговаря на изискванията за безопасност. \r\n \r\n  Юлиян Марков", "date": "2019.11.26", "title": "ТАСС: Президентът на Украйна получи колело като подарък от президента на Естония"}
{"url": "http://www.focus-news.net/news/2019/11/26/2723386/na-27-noemvri-obshtina-bansko-shte-se-pobratimi-s-obshtina-erzurum.html", "text": "Община Банско, съвместно с Метрополитен Община Ерзурум, Турция, изпълнява проект  „Сътрудничество за зимен туризъм, щадящ околната среда“. Това съобщиха от пресцентъра на  Община Банско.  \r\n \r\nНегова основна цел е повишаване нивото на инвестиционна информация, свързана с употребата на източници на възобновяема енергия, а именно - слънчева, в зимния туризъм.  \r\n \r\nНа 27 ноември от 16.00 часа в Посетителския информационен център ще се проведе официална среща за побратимяване между двете общини.", "date": "2019.11.26", "title": "На 27 ноември Община Банско ще се побратими с Община Ерзурум"}
{"url": "http://www.focus-news.net/news/2019/11/26/2723408/", "text": "Мокри, но нормално проходими са пътищата в област Смолян, съобщи за   Радио „Фокус“ – Смолян  дежурният в Областно пътно управление – Смолян. Времето е облачно, със краткотрайни превалявания от дъжд на места. Заради мъгла е намалена видимостта по високите части в Родопите. През прохода „Рожен“ видимостта е до 50 метра, а през „Пампорово“ от 100 до 150 метра. Заради валежите от изминалото денонощие е повишена опасността от падащи камъни по всички пътища в област Смолян.  \r\nДо 19 ч. е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян пътните настилки са мокри. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.26", "title": "Заради мъгла е намалена видимостта на проходите „Рожен“ и „Пампорово“"}
{"url": "http://www.focus-news.net/news/2019/11/26/2723406/kanal-5-makedoniya-frenskiyat-poslanik-v-skopie-predstavi-novata-metodologiya-za-pregovori-s-es-v-parlamenta.html", "text": "Законът за специализираната прокуратура е конкретно изискване и трябва да бъдат постигнати резултати, заяви френският посланик в Скопие Кристиан Тимоние, обяснявайки новия подход към разширяването на ЕС пред Националния съвет за европейска интеграция на Република Северна Македония, информира македонският телевизионен  “Канал 5“ .  \r\n \r\nГоворейки за предложената от Франция методология, Тимоние също наблегна на процеса на обратимост, тоест връщане назад, ако в някои области има изоставане, каза посланикът. Той очаква процесът по изготвяне на тази методология, ако няма проблеми,  да приключи до януари. \r\n \r\n\"Не се страхуваме от специални условия и по-строги методологии, защото тази страна има ентусиазма и волята да напредва в процеса на европейска интеграция\", заяви вицепремиерът Буйар Османи. \r\n \r\nПредседателят на Националния съвет за европейска интеграция Никола Поповски смята, че това е временна ситуация и ще бъде особено важно страната да се адаптира към решението на ЕС относно разширяването след изготвяне на тази методология. \r\n \r\nВ дискусията депутатът Ивана Туфегчич каза, че Еманюел Макрон изпраща объркващи послания с изявленията си, но Тимоние отново подчерта, че целта на Франция не е разширяването да бъде самоцел, а да бъде от полза както за страните членки, така и за кандидатите. \r\n \r\n  Юлиян Марков", "date": "2019.11.26", "title": "„Канал 5“ (Македония): Френският посланик в Скопие представи новата методология за преговори с ЕС в парламента"}
{"url": "http://www.focus-news.net/news/2019/11/26/2723403/mokri-i-normalno-prohodimi-za-sezona-sa-nastilkite-v-oblast-veliko-tarnovo.html", "text": "Мокри и нормално проходими за сезона са настилките в областта. Трафикът в следобедните часове във Велико Търново и региона е интензивен, предаде репортер на  \r\n \r\nВремето е облачно, вали слаб дъжд. Екипи на полицията следят за правилното протичане на движението. Патрули има на входовете и изходите на старата столица.  \r\n \r\nОтворен за движение е Прохода на Републиката, но там все още е в сила предупреждението за опасност от падащи камъни.  \r\n \r\nОт КАТ „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя. \r\n \r\nРени АТАНАСОВА", "date": "2019.11.26", "title": "Мокри и нормално проходими за сезона са настилките в област Велико Търново"}
{"url": "http://www.focus-news.net/news/2019/11/26/2723405/politsiyata-v-sofiya-zalovi-56-godishen-mazh-izhvarlil-zhena-na-pyasachnik-na-ul-rezbarska.html", "text": "Навременно подаден от гражданин сигнал и осъществена координация между телефон 112 и 5 РУ помогна за залавянето на 56-годишен мъж. Това съобщиха от пресцентъра на  МВР . Тази сутрин в 8.20 часа на спешния телефон постъпва сигнал от мъж, който съобщава, че на ул. „Резбарска“ в столицата непознат изхвърля на пясъчник тяло. Подалият съобщението наблюдавал случващото се от апартамента си и е дал пълно описание на извършителя и автомобила му. В резултат на извършената бърза координация и осъществена конферентна връзка между гражданина и дежурната на столичното Пето РУ, екипи на районното управление задържат на място 56-годишният мъж. Минути по-късно установяват и изхвърлената жена – 46-годишна, която е отказала медицинска помощ. Според първоначалните данни двамата се скарали след употреба на алкохол. По случая е заведена преписка.", "date": "2019.11.26", "title": "Полицията в София залови 56-годишен мъж, изхвърлил жена на пясъчник на ул. \"Резбарска\""}
{"url": "http://www.focus-news.net/news/2019/11/26/2723404/ne-se-dopuska-preminavane-na-tir-ove-nad-10-tona-po-patya-mezhdu-kramolin-i-veliko-tarnovo.html", "text": "Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 30 юни 2020-та.  \r\n \r\nВремето в Габровска област е облачно. Настилките са предимно мокри и нормално проходими. Трафикът е интензивен, като по-натоварено е движението  по главните пътища в региона.  \r\n \r\nЗасилен е автомобилопотокът и в прохода Шипка, където все още е в сила забраната за товарни автомобили над 12 тона.  Нови въведени ограничения за изминалото денонощие няма. Не са регистрирани и тежки инциденти.  \r\n \r\nСвлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като на мястото е поставена необходимата сигнализация. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация.  \r\n \r\nОт Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\n \r\nРени АТАНАСОВА", "date": "2019.11.26", "title": "Не се допуска преминаване на ТИР-ове над 10 тона по пътя между Крамолин и Велико Търново"}
{"url": "http://www.focus-news.net/news/2019/11/26/2723409/izvarshva-se-rehabilitatsiya-na-patya-avtomagistrala-struma-lozenitsa.html", "text": "Извършва се рехабилитация на пътя автомагистрала „Струма“ – Лозеница от км 0+000 до км 10+754. Това съобщиха за  Радио „Фокус“ – Пирин  от Областно пътно управление – Благоевград.  \r\n \r\nДо 31 декември преминаването е ограничено за всички моторни превозни средства и ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. \r\n \r\nВ Област Благоевград няма въведени други ограничения за движението на леки и товарни автомобили.  \r\n \r\nТрафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен.  \r\n \r\nПрез деня не са регистрирани тежки пътни инциденти.  \r\n \r\nПовишена опасност от падащи камъни има в Кресненското дефиле, също и в района на проходите Предел и Папаз Чаир. Пътните настилки са мокри и хлъзгави.  \r\n \r\nЛивия НИНОВА", "date": "2019.11.26", "title": "Извършва се рехабилитация на пътя автомагистрала „Струма“ – Лозеница"}
{"url": "http://www.focus-news.net/news/2019/11/26/2723383/vatreshniyat-ministar-mladen-marinov-razgovarya-s-albanskiya-si-kolega-santer-lishey-vav-vrazka-s-tragichnoto-zemetresenie-v-stranata.html", "text": "Министър Младен Маринов разговаря тази сутрин с албанския си колега Сантер Лишей. Българският вътрешен министър изказа искрени съболезнования за  трагедията, сполетяла Албания, и за жертвите от  мощния трус , поразил адриатическото крайбрежие на страната.Това съобщиха от пресцентъра на  МВР . Младен Маринов увери албанския вътрешен министър в готовността на България да окаже помощ при справянето с последствията.", "date": "2019.11.26", "title": "Вътрешният министър Младен Маринов разговаря с албанския си колега Сантер Лишей във връзка с трагичното земетресение в страната"}
{"url": "http://www.focus-news.net/news/2019/11/26/2723412/nezavisimaya-gazeta-voynata-v-siriya-se-mesti-v-sferata-na-ikonomikata.html", "text": "Напоследък от Дамаск и в други приятелски на Сирия столици все по-често се чуват искания от сирийските кюрди и старейшини на арабски племена в североизточна Сирия за прехвърляне на нефтени и газови находища под контрола на правителствените сили. Изглежда, че изискванията са естествени и външно изглеждат съвсем естествено, пише руският вестник  “Независимая газета“ \r\n \r\nНо ако ги погледнете внимателно, отстрани, тогава ще се открият много \"клопки\" и, както може да се очаква „двойно дъно\". \r\nПърво, източният бряг на река Ефрат, богат на нефт и газ, беше освободен от бойците на \"Ислямска държава\" от кюрдски милиции, подкрепени от силите на западната международна коалиция, ръководена от САЩ. Военнокосмическите сили на Руската федерация също допринесоха за разгрома на бандите на „Ислямска държава“ Правителствените войски не взеха активно участие във военните действия и през този период предпочетоха да останат в Дамаск и провинция Латакия. \r\n \r\nКюрдските освободителни милиции в съюз с местните арабско-сунитски племена са пълноправни сирийски граждани и в контекста на продължаващата гражданска война и действителното разпадане на държавата в анклави считат, че имат право да се разпореждат с природните си богатства. Що се отнася до претенциите на Асад към САЩ, чийто малък военен контингент остава в Източна Сирия, нефтените съоръжения от този регион представляват интерес за американците само заради това, че осигуряват нуждите на сирийските сили, свързани с тях в лицето на „Демократичния алианс“. Вашингтон или неговите частни компании не получават преки ползи за икономиката си от експлоатацията на сирийските кладенци. \r\n \r\nСпоред кюрдите и сунитските араби от източната част на Сирия, преди приемането на новата конституция и формирането на ново коалиционно правителство в страната, те не са задължени да прехвърлят своите територии и ресурси под контрола на Дамаск. Освен това Асад не се свърза с тях с предложение за съвместно използване на тези находища. Сирийските власти продължават да игнорират кюрдите, дават приоритет на насилственото разрешаване на всички вътрешни конфликти и се надяват с помощта на наемници от гвардейците на иранската революция, ливанската групировка „Хизбулла“, афганистанци-шиити, пакистанци, иракчани, йеменци, „Вагнер” и др.) да установят контрол върху цялата територия на страната и да завземат обектите за добив на нефт и газ със сила. \r\n \r\nАсад е подтикван към подобен сценарий от основните си спонсори в лицето на иранските аятоласи. Мащабните протести в десетки ирански градове, които от края на 2017 г. и началото на 2018 г., показаха, че отпускането на 8-12 милиарда долара годишно за подкрепа на семейство Асад, държавен апарат, армия и други силови структури, включително чуждестранни наемници, натоварва тежко иранската икономика. Обикновените иранци поискаха от властите си да спрат финансовите инжекции за Сирия и да насочат тези средства за повишаване на жизнения стандарт в тяхната страна. Очевидно руските власти също се надяваха, че сирийските въглеводороди не само ще запълнят капацитета на войските с евтино гориво и смазочни материали, но и ще компенсират поне част от разходите за поддържане на руските въоръжени сили в тази страна чрез износ на петролни продукти. \r\n \r\nНо реалността се оказа, че по-голямата част от нефта и газа в източна Сирия все още остава в ръцете на кюрдските милиции, арабите, които не са контролирани от Асад, и американските военни. Всички опити на Асад да си върне контрола над тях засега са неубедителни. \r\n \r\nНе всичко върви добре за Асад и в малката му родина в Латакия, където компактно живеят алауитите араби. Провинцията, въпреки своята привидна стабилност и бивайки крепостта на сирийския политически елит, през годините на гражданската война напълно премина в ръцете на местните военачалници и организираната престъпност. В много отношения това помогна на самия политически елит, който насърчи контрабандата и други видове нелегален бизнес. Няма съмнение, че незаконните образувания в крайбрежните райони на Средиземноморието няма да могат да удържат властта дълго време. Не е ясно обаче кой ще запълни бъдещия вакуум в областта на сигурността, финансите и икономиката в Латакия. Засега официален Дамаск се опитва внимателно да балансира интересите на големия клан на Асад и неговите външни съюзници, които му помагат, но никой не знае как тези събития ще се разгърнат допълнително. \r\n \r\nВъпреки призивите на Асад към сирийските делови кръгове и международната общност да инвестират във възстановяване на икономиката и инфраструктурата на страната му, не са получени значителни финансови ресурси. Твърди се, че като начало са необходими около 400 милиарда долара за тези нужди. Иран и Руската федерация просто нямат такива свободни пари, а САЩ, страните от ЕС, монархиите в Персийския залив, други арабски страни и Турция не признават легитимността на правителството на Асад и ако предоставят помощ на Сирия, тя е по-строго насочена към територии, които не са контролирани от Дамаск: поддържането на 7 милиона бежанци в чужбина, хуманитарните доставки, възстановяването на Рака и т.н. \r\n \r\nПрактиката показва, че дори бизнесмени, близки до Асад и неговия антураж, засега са се въздържали да инвестират в собствената си икономика. Така че, наскоро бяха публикувани данни, че родствениците на президента на Сирия, включително братовчедите му, намиращи се под западни санкции придобиха най-малко 20 скъпи елитни апартаменти в Москва, повечето от които се намират в небостъргачите Москва Сити. Общата стойност на недвижимите имоти, придобити от сирийците в столицата на Русия, се оценява на 40 милиона долара. \r\n \r\nИзглежда, че Асад, неговият антураж и основните спонсори на Дамаск в лицето на иранските аятоласи са напълно доволни от ситуацията на „нито война, нито мир“ в Сирия, когато приемането на нова конституция и формирането на коалиционно правителство се отлагат за неопределено време. Очевидно те разбират, че всякакви свободни и общи избори в Сирия с участието на бежанци и граждани, живеещи на територии, свободни от Асад, неизбежно ще доведат до смяна в режима на арабско-алауитското малцинство. \r\n \r\nЗатова настоящият сирийски елит и неговите съюзници в Техеран се опитват да избегнат каквито и да е финансови инвестиции в бъдеща Сирия и се опитват да компенсират разходите си колкото е възможно повече и да получават там само моментни облаги. \r\n \r\n  Юлиян Марков", "date": "2019.11.26", "title": "“Независимая газета“:  Войната в Сирия се мести в сферата на икономиката"}
{"url": "http://www.focus-news.net/news/2019/11/26/2723414/sport-balgariya-shte-e-domakin-na-finalite-po-mototsikletizam-friystayl.html", "text": "Мотоциклетизъм: България отново ще е домакин на финалите на световното първенство по мотоциклетизъм фрийстал след 3-годишно прекъсване.  \r\nНа 14-ти декември 2019 г. състезанието \"Нощта на скоковете\" ще се проведе в столичната зала \"Арена Армеец\". Досега страната ни е била домакин на тези финали общо 6 пъти, като е печелила признанието за най-добър организатор в света в три от тях - през 2012, 2013 и 2015 година. Това е и единственият старт от световно първенство, на който България ще е домакин тази година.", "date": "2019.11.26", "title": "Спорт: България ще е домакин на финалите по мотоциклетизъм фрийстайл"}
{"url": "http://www.focus-news.net/news/2019/11/26/2723413/liderat-na-pp-ataka-volen-siderov-ospori-tsenite-za-bokluka-v-sofiya-i-iska-po-bednite-da-plashtat-po-malko-za-parno.html", "text": "Лидерът на АТАКА и общински съветник в София Волен Сидеров оспори план-сметката за 2020 г. за чистота в София. Това стана по време на заседание на общинската комисия по бюджет и финанси,съобщиха от  пресцентъра на партията . Разнищването на над 200-милионния харч годишно за почистване на столицата беше сред предизборните приоритети на Сидеров и въпреки че не стана кмет, даде дума, че ще го изпълни. Бяха обсъдени и перспективите за Топлофикация, а лидерът на АТАКА предложи да бъдат въведени облекчения за по-бедните, за които сметките за топлинна енергия са непосилни. По време на заседанието той попита Йоана Христова, зам.-кмет по направление „Зелена система, екология и земеползване”, как точно се прави тази план-сметка, кой определя цените и на каква база се формират те. Той отбеляза, че по време на обсъждането липсват представители на частните фирми, които ще приберат над 217 млн. лв. само идната година. По думите му те задължително трябва да се явят пред общинските съветници, за да дадат детайлни обяснения как са формирали финансовите си претенции и какво гарантират срещу тях. В отговор Христова не успя да се аргументира дали цените, които предлагат фирмите за почистване, действително са пазарно обективни, или се плаща каквото кажат. Тя се измъкна с това, че се правят обществени поръчки и печели най-ниската оферта, но за всички е ясно, че това отново е субективно. „Някога оспорвали ли сте, подлагали ли сте на редакция цените, които ви предлагат частните фирми? Мога да ви направя прогнозна план-сметка, която да покаже, че цялостното почистване на София няма да е 217 млн. лв., а в пъти по-малко”, репликира я Сидеров. „Нашата работа като съветници и вашата като администрация е да оптимизираме, минимизираме разходите, за да може да бъдем по-полезни на съгражданите си”, допълни лидерът на АТАКА. По думите му Христова ловко заобиколи този въпрос и косвено потвърди, че няма такъв анализ. „Казахте, че в „Младост” се почиства по-скъпо и вероятно фирмата е предложила по-висока цена. Тя може да ви предложи петорно по-висока цена. Вие безкритично ли приемате цените, които ви предлагат частните фирми? Частната компания цели да печели, но публична услуга като почистването не може да бъде само пазар. Вие фундаментално грешите”, каза Сидеров. Като следваща тема комисията изслуша новото ръководство на Топлофикация София, на което Сидеров предложи по-бедните абонати да плащат по-малко за парно. Той направи забележка, че и старото ръководство е трябвало да бъде изслушано, за да изложи как е управлявано дружеството досега. „През годините сме чували едно и също нещо – огромни задължения на дружеството и в същото време покачване на цените за абонатите. Как виждате да се разреши този омагьосан кръг? Има ли възможност да се диференцират цените за отделни категории, примерно за социално слаби? Хората да имат по-ниски сметки, което ще бъде някаква стъпка в интерес на народа, не в интерес на някоя частна компания”, каза Сидеров на шефовете на парното. В заключение той попита дали пък всички тези задължения не са с идеята да се приватизира Топлофикация, след което изведнъж да стане печеливши предприятие. От ръководството бяха категорични, че Топлофикация не може да приложи социални мерки, но може да се търсят варианти чрез социалното министерство.", "date": "2019.11.26", "title": "Лидерът на ПП Атака Волен Сидеров оспори цените за боклука в София и иска по-бедните да плащат по-малко за парно"}
{"url": "http://www.focus-news.net/news/2019/11/26/2723377/prezidentat-rumen-radev-izrazi-saboleznovaniya-na-svoya-kolega-ilir-meta-po-povod-zhertvite-na-zemetresenieto-v-albaniya.html", "text": "Държавният глава Румен Радев изпрати днес съболезнователно писмо до своя албански колега президента Илир Мета. Това съобщиха от  прессекретариата на държавния глава . \r\n   \r\nВ писмото си българският президент изказва своите дълбоки съболезнования по повод земетресението в Албания, довело до човешки жертви, много пострадали и големи материални щети. Румен Радев изразява надежда за бързо и успешно възстановяване на ранените при това тежко природно бедствие.", "date": "2019.11.26", "title": "Президентът Румен Радев изрази съболезнования на своя колега Илир Мета по повод жертвите на земетресението в Албания"}
{"url": "http://www.focus-news.net/news/2019/11/26/2723411/bashta-i-sin-sa-bili-ubiti-v-plovdiv-v-sledobednite-chasove.html", "text": "Баща и син са били убити в Пловдив в следобедните часове, потвърдиха за  Радио \"Фокус\" - Пловдив  от  ОДМВР . Очаква се подробна информация от Прокуратурата. По неофициални данни жертвите са на 51 и 32 години, а нападателят на 45 години. Той е заловен, след като е застрелял жертвите.  \r\nЦветана ТОНЧЕВА", "date": "2019.11.26", "title": "Баща и син са били убити в Пловдив в следобедните часове"}
{"url": "http://www.focus-news.net/news/2019/11/26/2723419/ralitsa-andreeva-bsp-problemite-na-pernichani-ne-namirat-myasto-v-dnevniya-red-na-zasedaniyata-na-obshtinskiya-savet.html", "text": "Проблемите на перничани не намират място в дневния ред на заседанията на Общинския съвет. Това каза в интервю за предаването  „Перничани – потомците на Кракра“  на  Радио \"Фокус\"  Ралица Андреева, председател на Групата общински съветници на БСП в Перник. Тя определи първото работно заседание на местния орган като очаквано – изпъстрено с много напрежение, контрапродуктивно и не в интерес на Перник и перничани. \r\n \r\n„БСП е изключително последователна в действията си. Ние още от предходния мандат възразяваме остро срещу размера на възнагражденията на общинските съветници и срещу броя на зам.-председателите в Общинския съвет. Когато председателят на Общинския съвет има вменени функции да ръководи заседанията, да организира работата на този орган, несериозно звучи да има двама, трима, четирима, стигали сме и до петима зам.-председатели на Общински съвет – Перник“, коментира тя. \r\n \r\nРалица Андреева допълни, че разбиране не е срещнало и другото предложение на БСП зам.-председателите да не получават допълнително възнаграждение в това си качество, а да бъдат възмездени единствено и само тогава, когато се налага да заместват председателя на Общинския съвет.  \r\n \r\nПриоритет в работата на общинските съветници от БСП и в следващите четири години остава развитието на Перник и региона, отбеляза Ралица Андреева.  \r\n \r\n„Подобряване на услугите за гражданите, на жизнената среда, на условията за всеки един перничанин, по-справедливото отношение на институциите. Ние ще настояваме за справедливо разпределение на средствата, залагани в общинските бюджети по населени места, тъй като диспропорцията между отделните села на Пернишка община в предходния мандат беше изключително голяма. До този момент имахме ощетени села и квартали за сметка на други, където бяха завишавани драстично сумите, необходими за поддръжка. Ще настояваме за една по-социална община и по отношение на таксите за детските градини, и по отношение на други инструменти, които бюджетът предоставя, както и за разумни политически решения“, каза още тя. \r\n \r\nРалица Андреева изрази надежда общинските съветници да надхвърлят тяснопартийните си интереси и в конструктивен диалог да работят за доброто на Перник и общината. \r\n \r\nРосица АНГЕЛОВА", "date": "2019.11.26", "title": "Ралица Андреева, БСП: Проблемите на перничани не намират място в дневния ред на заседанията на Общинския съвет"}
{"url": "http://www.focus-news.net/news/2019/11/26/2723415/ministar-neno-dimov-ogromnata-zaguba-na-voda-e-znachitelen-problem.html", "text": "Огромната загуба на вода е по-значителен проблем. Това каза министърът на околната среда и водите Нено Димов в предаването \"Плюс - минус\" по  Нова телевизия . \r\n\"75 - 80 % загуба на вода, която просто изтича в земята. По сметки на експерти на регионалното прединвестиционно проучване само от намаляване на загубите при реализацията на този проект, биха се осигури водата за два месеца за град Перник\", каза още министърът. Той отчете, че тази загуба на вода не е само в Перник. \"Август подписахме с ВиК Перник проект, който се финансира 80 % от Оперативната програма точно за решаване на този проблем. Направих една справка. На практика се води, че в Германия водата, която се пада на един човек е 5 пъти по-малка от тази, която е в България като използване\", обясни още министърът.  \r\n \r\nТой обърна внимание, че 25 са източниците, които са извън от язовир \"Студена.\" \"ВиК има ангажимент, използвайки целия този набор от източници за вода, за да може да осигурява услугата на гражданите в Перник и Радомир и другите, които обслужва в района\", посочи още министърът.", "date": "2019.11.26", "title": "Министър Нено Димов: Огромната загуба на вода е значителен проблем"}
{"url": "http://www.focus-news.net/news/2019/11/26/2723418/st-komisar-georgi-hadzhiev-sdvr-nay-veroyatno-shte-bade-naznachena-sadebno-psihiatrichna-ekspertiza-na-zapodozreniya-za-ubiystvoto-na-mazha-v-borisovata-gradina.html", "text": "Най-вероятно ще бъде назначена съдебно-психиатрична експертиза на заподозрения за убийството на мъжа в Борисовата градина. Това каза по време на брифинг ст. комисар Георги Хаджиев, директор на СДВР, във връзка с убийството в Борисовата градина.  \r\nДиректорът на СДВР поясни, че лицето дава неадекватни и нелогични обяснения. \"Водят го в СДВР, за да започнат беседите с него\", посочи още той.  \r\n\"В 15.10 ч. има получен сигнал на телефон 112 за сбиване между две лица. Междувременно се подава информация за посоката на оттегляне на самия извършител. Жертвата е на 48 години с прободна рана в областта на лицето. Регистриран е за хулиганство, на 33 години\", каза още Хаджиев и уточни, че и двамата са водили скитнически начин на живот и че са били от провинцията.", "date": "2019.11.26", "title": "Ст. комисар Георги Хаджиев, СДВР: Най-вероятно ще бъде назначена съдебно-психиатрична експертиза на заподозрения за убийството на мъжа в Борисовата градина"}
{"url": "http://www.focus-news.net/news/2019/11/26/2723417/otkrito-e-ognestrelnoto-orazhie-s-koeto-sa-zastrelyani-dvamata-mazhe-v-plovdiv.html", "text": "Окръжна прокуратура-Пловдив наблюдава досъдебно производство по чл. 116 от Наказателния кодекс – за умишлено убийство. Това съобщиха от Апелативна прокуратура - Пловдив. Установено е, че днес, 26 ноември 2019 г., в гр. Пловдив, в стопанска постройка на ул. „Борба“, са били умъртвени двама мъже – баща, на 52 г., и синът му, на 32 г.  По случая има заподозрян – 45-годишен мъж. Открито е огнестрелното оръжие, с което е извършено престъплението. В момента се извършват огледи на местопроизшествието и множество други процесуално-следствени действия.", "date": "2019.11.26", "title": "Открито е огнестрелното оръжие, с което са застреляни двамата мъже в Пловдив"}
{"url": "http://www.focus-news.net/news/2019/11/26/2723416/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.  \r\n \r\nВъведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности.  \r\n \r\nПревозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\nВенцеслав ИЛЧЕВ", "date": "2019.11.26", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/11/26/2723424/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Украйна Владимир Зеленски определи отношенията между Украйна и Русия като много сложни, предава  ТАСС . \r\n \r\n“С Русия се намираме в много сложна ситуация“, заяви Зеленски, отговаряйки на въпроси на журналисти по време на съвместна среща с президента на Естония Керсти Калюлайд в Талин. „Започнахме диалог с Русия. За да бъда честен, той ще бъде стартиран на \"нормандската среща\" на четиримата лидери (Германия, Русия, Украйна, Франция)“. \r\n \r\nПрезидентът на Украйна спомена за проведения разговор с държавния глава на Русия Владимир Путин. „Обсъдихме, че годината приключва и трябва да постигнем съгласие за подписването на ново дългосрочно газово споразумение. За нас това е приоритет. Това е необходимо за енергийната сигурност на цяла Европа“, подчерта Зеленски.  \r\n \r\nСрещата на върха на \"Норманската четворка\" ще се проведе на 9 декември в Париж. \r\n*** \r\n \r\nДесетки са пострадали при сблъсъци между палестинци и израелски военнослужещи в района на Западния бряг на река Йордан, предава  ТАСС . \r\n \r\nКакто съобщава агенция Maan, във вторник палестинци са организирали всенароден Ден на гнева в знак на протест срещу признаването на еврейските поселения в района от САЩ. Митингите и маршовете се провеждат по инициатива на Организацията за освобождение на Палестина (ООП), която беше подкрепена от движението „Фатах“, правителствените учреждения и профсъюзите. Целта на Деня на гнева е да осъди \"американско-израелската конспирация срещу палестинския народ и кражбата на неговите земи\", както се посочва в призив от понеделник. \r\n \r\nПротести се провеждат във всички градове и селища на Западния бряг. Хиляди хора участват в тях. На редица места народните маршове прерастваха в сблъсъци. Според агенцията израелците използват сълзотворен газ и гумени куршуми. \r\n \r\nНа 18 ноември държавният секретар на САЩ Майк Помпео обяви, че Вашингтон вече не смята израелските селища на Западния бряг за нарушение на международното право. \r\n \r\nИзраелските селища на Западния бряг са населени места, създадени след Шестдневната война от 1967г. В съответствие с Резолюция 181 на ООН от 1947 г. тези територии бяха предназначени за създаването на арабска държава (План на ООН за разделянето на Палестина), така че те се считат за окупирани. Израел, който нарича тези области Юдея и Самария, ги определя като спорни. През септември тази година премиерът Бенямин Нетаняху обяви готовността си да анексира част от Западния бряг, ако спечели парламентарните избори. В момента около половин милион евреи живеят в тези селища (включително Източен Ерусалим). \r\n*** \r\n \r\nБроят на жертвите на земетресението в Албания достигна до 14 души, а пострадалите са над 600, някои от които – тежко,  съобщава електронното издание на гръцкия вестник  Kathimerini . \r\n \r\nПродължават усилията на спасителите за откриване на оцелели под развалините. Екипите използват багери, за да освободят хванатите под капана на срутилите се жилищни сгради след земетресението, което удари страната в ранните часове на деня с магнитуд от 6,4 по скалата на Рихтер.  \r\nЗеметресението с магнитуд 6,4 беше усетено в южната част на Балканите и бе последвано от множество вторични трусове. Близо до столицата на Босна и Херцеговина Сараево  също бе регистриран трус с магнитуд от 5,4 по скалата на Рихтер. Няма обаче съобщения за жертви или пострадали, а само за малки материални щети. \r\n \r\nЗеметресението в Албания срути най-малко три жилищни сгради, докато хората спяха. Няма предположения за това какъв е броят на онези, които остават под развалините. \r\n \r\n„Това е драматичен момент, в който трябва да запазим спокойствие, да останем един до друг, за да се справим с този шок\", призова премиерът Еди Рама. \r\n \r\nМинистерството на отбраната заяви, че седем тела са изтеглени от развалини в крайбрежния град Дуръс, на 33 километра западно от столицата Тирана, а петима души са открити мъртви в срутена жилищна сграда в северния град Туман. Един човек загина, след като скочи от дома си в Кубрин в опит да се спаси от бедствието, докато друг човек загина при срутване на път в северния град Лежа.   \r\n \r\n „Очакваме многобройни вторични трусове след основното земетресение. Те ще представляват опасност за човешкия живот. Хората в засегнатите райони трябва да са наясно с тази опасност“, предупреди Акис Целентис, директор на Геодинамичния институт на Гърция. \r\nЗеметресението се усети по албанския бряг, както и в съседните Косово, Черна гора, Гърция и части от Южна Сърбия. \r\n \r\nВластите призоваха хората в най-засегнатите райони да стоят извън домовете си и да избягват шофирането в засегнатите райони, за да осигурят на аварийните служби свободен достъп до бедстващите жители. Мнозина съобщават, че виждат пукнатини по стените в домовете си.  \r\nВсички правителствени агенции са „на крак“ и „работят усилено, за да спасят живота на хората в Дуръс и Туман“, каза Рама. Около 400 войници са задействани за разпъването на палатки за оцелелите, останали без дом след труса. \r\n  \r\nРама каза, че съседните страни, Европейският съюз и САЩ са предложили помощ. Гърция, Италия, Косово, Турция, Черна гора, Румъния и Сърбия изпратиха спасителни екипи в Албания. \r\n*** \r\n \r\n  Министърът на външните работи на Гърция Никос Дендиас, който е на еднодневно посещение в Скопие, увери, че страната му разбира разочарованието на Северна Македония от решението да не бъде определена дата за започване на преговорите за членството й в Европейския съюз, предава телевизия  „Телма“ . \r\n \r\nДендиас подчерта, че присъединяването на Македония към ЕС е важно за целия регион на Балканите и неговата стабилност. „Разбирам разочарованието от това, че не получихте начална дата за преговори, но сега не е моментът да гледате назад“, предупреди първият дипломат на Атина.  \r\n \r\nНа свой ред македонският външен министър Никола Димитров заяви, че ключът към добрите отношения с Гърция е Преспанското споразумение.  \r\nПостигнат е значителен напредък в прилагането на Преспанското споразумение и драстично подобряване на отношенията между двете страни, увери на свой Дендиас. \r\n*** \r\n \r\n  Британската опозиционна Лейбъристка партия е намалила преднината на управляващите консерватори до 11% от 18 миналата седмица, показва проучване на общественото мнение на агенция Kantar за предстоящите на 12 декември парламентарни избори във Великобритания, предава  Reuters . \r\n \r\nПодкрепата за торите на премиера Борис Джонсън е намаляла с 2% до 43 на сто, докато лейбъристите вече имат симпатиите на 32%, с 5 повече от предишното изследване. Проевропейските Либерал-демократи отстъпват с 1 на сто до 14%, докато „Партия Брекзит“ вече има 3% одобрение. \r\n \r\nАнкетата е втората в рамките на два дни, която показва намаляване на преднината на консерваторите. В понеделник проучване на ICM за Ройтерс даде на консерваторите 7-точкова преднина, понижение от 10-те на сто една седмица по-рано. \r\n \r\nИ двете партии публикуваха своите манифести, в които излагат политиките, които планират да прилагат, ако бъдат избрани. \r\n*** \r\n \r\n  Правителството на Косово гласува 500 хиляди евро помощ за Албания, която стана жертва на силно земетресение, причинило смъртта на най-малко 14 души до момента, предава македонският портал  „А1 Он“ . \r\nРешението е взето на днешното извънредно заседание на правителството в оставка, свикано от премиера Рамуш Харадинай във връзка със ситуацията в Албания. \r\n \r\n„Косово е до своите сънародници и се моли броят на жертвите да не се увеличи и да няма повторни трусове“, заяви косовският премиер пред журналистите. \r\n \r\nВ допълнение към екипите за търсене и спасяване на Силите за сигурност и косовската полиция, които бяха изпратени в Албания, Харадинай информира, че е наредил на противопожарни служби, спасителни екипи и компании, ангажирани от Министерството на инфраструктурата да подпомогнат съседната държава за справянето с последствията от бедствието. \r\n \r\n \r\nАлбания рано тази сутрин беше засегната от поредица от земетресения, които според последната официална информация доведоха до смъртта най-малко 14 души и причиниха големи материални щети, особено в пристанищния град Дуръс и град Туман, както и в близките населени места. \r\n*** \r\n \r\n  11 души остават безследно изчезнали в албанския град Дуръс след земетресението, което удари страната в ранните часове на деня с магнитуд от 6,4 по скалата на Рихтер, съобщава англоезичният тирански портал  Albanian Daily News . \r\n \r\nПо последни данни загиналите са 14, над 600 са ранени. Училищата в страната остават затворени. Президентът Илир Мета посети ранените в централната болница на Тирана и описа ситуацията като „драматична“.   \r\n \r\nНай-малко 11 души остават безследно изчезнали в Дуръс, издирването им от спасители продължава. \r\nСпоред премиера Еди Рама броят на спасените изпод развалините на рухналите сгради е достигнал до 28 души. Съгласно думите му екипи от Италия, Гърция, Франция, Турция, Сърбия, Черна гора и Косово ще вземат участие в издирванията по земя. \r\n*** \r\n \r\n Полицията в Грузия арестува протестиращи и използва водно оръдие, за да разпръсне демонстранти, които участват в антиправителствени митинги, въпреки предупрежденията на полицията, предава  AFP . \r\n \r\nПривържениците на опозицията организират поредица от митинги в столицата Тбилиси през последните седмици, призовавайки правителството да подаде оставка и да свика нови парламентарни избори, като в понеделник над 20 хиляди души взеха участие  в поредния протест. \r\nВъпреки отрицателните температури, стотици протестиращи останаха пред парламента, като блокираха и четирите входа и заплашиха да попречат на депутатите да влязат в сградата. \r\n \r\nНа сутринта полицията използва водни оръдия, за да разпръсне протестиращите и извърши нови арести. \r\nМинистерството на вътрешните работи посочи в изявление, че 28 протестиращи са арестувани, а няколко са ранени. \r\nЛидерите на опозицията заявиха, че използването на полицейска сила само ще засили протестното движение и обещаха да провеждат \"постоянни протести\", докато исканията им не бъдат изпълнени. \r\n*** \r\n \r\n Законът за специализираната прокуратура е конкретно изискване и трябва да бъдат постигнати резултати, заяви френският посланик в Скопие Кристиан Тимоние, обяснявайки новия подход към разширяването на ЕС пред Националния съвет за европейска интеграция на Република Северна Македония, информира македонският телевизионен  “Канал 5“ .  \r\n \r\nГоворейки за предложената от Франция методология, Тимоние също наблегна на процеса на обратимост, тоест връщане назад, ако в някои области има изоставане, каза посланикът. Той очаква процесът по изготвяне на тази методология, ако няма проблеми,  да приключи до януари. \r\n \r\n\"Не се страхуваме от специални условия и по-строги методологии, защото тази страна има ентусиазма и волята да напредва в процеса на европейска интеграция\", заяви вицепремиерът Буйар Османи. \r\n \r\nПредседателят на Националния съвет за европейска интеграция Никола Поповски смята, че това е временна ситуация и ще бъде особено важно страната да се адаптира към решението на ЕС относно разширяването след изготвяне на тази методология. \r\n \r\nВ дискусията депутатът Ивана Туфегчич каза, че Еманюел Макрон изпраща объркващи послания с изявленията си, но Тимоние отново подчерта, че целта на Франция не е разширяването да бъде самоцел, а да бъде от полза както за страните членки, така и за кандидатите. \r\n*** \r\n \r\n Министърът на външните работи на Гърция Никос Дендиас, който посети Македония, проведе отделни срещи с президента на страната Стево Пендаровски и премиера Зоран Заев, информира македонската редакция на  Радио „Свободна Европа“.    \r\nНа срещата с Пендаровски двамата политици обмениха мнения относно цялостните двустранни отношения, европейската и евроатлантическата перспектива на страната, както и ситуацията в региона, съобщиха от кабинета на президента. \r\n \r\nПендаровски подчерта, че Преспанското споразумение е стъпка, която демонстрира ангажимента за развитие на добросъседски отношения и сътрудничество. \r\n \r\nПремиерът Зоран Заев и гръцкият министър Никос Дендиас обсъдиха подкрепата, която страната ни получава от Гърция по пътя към евроатлантическата интеграция и развитието на инвестициите в търговските отношения. Дендиас заяви, че по искане на премиера Корякос Мицотакис през следващия период той ще засили лобистката си програма в европейските властови центрове, търсейки начин Северна Македония да започне преговорния процес с Европейския съюз възможно най-скоро.", "date": "2019.11.26", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/11/26/2723422/nimh-nay-mnogo-valezhi-sa-otcheteni-v-ahtopol-53-lkv-m.html", "text": "Най-много валежи са отчетени в  Ахтопол- 53 л/кв. м. Това съобщиха за  Агенция „Фокус“  от  Националния  институт по метеорология и хидрология (НИМХ) . Данните са към 17.00 часа са от синоптичната мрежа на НИМХ и от климатичните станции. В Елхово са отчетени 29 л/кв. м., в Пазарджик и Хасково - 22 л/кв. м., в Плевен 18  л/кв. м. \r\nЗа цялото денонощие от 7.30 ч. вчера до 7.30 ч. тази сутрин количествата валежи в Малко Търново са били 81 л/кв. м, в Асеновград 69 л/кв. м., в Смолян, Банско и Самоков – 28 л/кв. м., в Костенец - 34 л/кв. м.  \r\nБояна МАРКОВА", "date": "2019.11.26", "title": "НИМХ: Най-много валежи са отчетени в  Ахтопол- 53 л/кв. м."}
{"url": "http://www.focus-news.net/news/2019/11/26/2723425/predstoyashti-sabitiya-v-stranata-za-27-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 09.30 часа в зала „Сердика“ на хотел „Арена ди Сердика“, Заместник-министърът на труда и социалната политика Султанка Петрова ще открие информационен семинар за популяризиране на Националния Кодекс за корпоративно управление и за повишаване на информираността относно ползите от реализирането на добри практики в областта на корпоративната социална отговорност. \r\n \r\n*** \r\n \r\nОт 9.00 ч. в зала „Тържествена“ на Централния военен клуб в София ще проведе научна конференция с международно участие „100 години от Ньой“.  \r\n \r\n \r\n*** \r\n \r\nОт 10:00 часа в зала в Проджект Лаб, ще се проведе заключителна пресконференция на Министерство на правосъдието по проект: „Доразвитие и централизиране на порталите в органите на изпълнителната власт от Сектор „Правосъдие“ за достъп на гражданите и бизнеса до информация, е-услуги и е-правосъдие“. \r\n \r\n*** \r\n \r\nОт 10.30 часа на пл. „Славейков“, Мая Манолова отваря безплатна приемна за граждани. \r\n \r\n*** \r\n \r\nОт 10.30 часа в салона на Театър \"Българска армия\", ще се състои тържествена церемония по удостояването на проф. Патрис Павис в почетната степен Доктор хонорис кауза на НАТФИЗ. \r\n \r\n \r\n*** \r\n \r\nОт 11:00 часа в сградата на Национална компания „Железопътна инфраструктура“, генералният директор на Национална компания „Железопътна инфраструктура“ инж. Красимир Папукчийски ще подпише договора за модернизация на ЛОТ 1 на железопътен участък Елин Пелин-Костенец. \r\n \r\n \r\n*** \r\n \r\nОт 11.00 часа, на пл. „Княз Александър I“ /“Батенберг“/, КТ „Подкрепа“ ще проведе национален протестен митинг-шествие под надслов „Болните работници не са престъпници!“. \r\n \r\n \r\n*** \r\n \r\nОт 11:30 часа във фоайето на Народното събрание (пл. „Народно събрание“ № 2) ще бъдат открити четири информационни щанда, на които народните представители и гостите ще могат да се запознаят с постиженията и дейността на здравните медиатори.  \r\nСъбитието се провежда под патронажа на Комисията по здравеопазването към 44-то Народно събрание и е част от проекта „Инициатива за здраве и ваксинопрофилактика”. \r\n \r\n \r\n*** \r\n \r\nОт 11:30 часа на третия етаж на Музикалния театър, ще се проведе пресконференция на Музикалния театър и Балет „Арабеск” по повод началото на детския коледен блок „Зимни приказки в Музикалния театър”.   \r\n \r\n*** \r\n \r\nОт 14.00 часа в Софийски градски съд, 27 състав, ще гледа дело НОХД № 3520/2017 г. срещу Соня Колтуклиева. \r\n \r\n*** \r\n \r\nОт 19:00 часа във FOX Book Cafe, ще се състои премиерата на „Ещорил”. \r\n \r\n \r\n*** \r\n \r\nОт 18.30 часа в Американския център на Столична библиотека, ще бъде представена книгата „Прочете ли и гърба“ на Димитър Димитров. \r\n \r\n*** \r\n \r\nОт 18:30 часа в Литературен клуб „Перото“, ще бъде представена книгата „Писма до Лазар“ с автор Владислав Христов. \r\n \r\n*** \r\n \r\nОт 18:30 часа на сцената на театър „Азарян“ в НДК, ще бъде представен спектакълът „Чайка“ на Чехов. \r\n \r\n*** \r\n \r\nОт 20:30 часа в кино „Люмиер Лидл“, ще бъде представен българският филм „Котка в стената” на режисьорите Мина Милева и Весела Казакова. \r\n \r\n*** \r\n \r\n \r\nОт 16.00 часа в Посетителския информационен център ще се проведе официална среща за побратимяване между общините Банско и Ерзурум \r\n \r\n*** \r\n \r\nОт 11.00 часа в Регионален исторически музей – Благоевград ще се проведе музеен урок, посветен на 100-годишнина от подписването на Ньойския договор.  \r\n  \r\n \r\n*** \r\n   \r\n \r\nОт 9.00 часа в сградата на КЦ „Морско казино ще се проведе редовно заседание на Общински съвет – Бургас.  \r\n \r\n*** \r\n   \r\n \r\nОт 11.00 часа  в сградата на Областна администрация Бургас ще се проведе официалното награждаване на отличените в конкурса фотографии „Най-усмихнат клас на България 2019 г.“ \r\n \r\n \r\nОт 11.00 часа в зала „Варна“ на община Варна ще се проведе пресконференция, на която бъдат представени дейностите по проект „Прилагане на мерки за енергийна ефективност в административни сгради - сградата на ОД на МВР гр. Варна“ \r\n \r\n \r\nOт 18.00 ч. в АУЛАТА на Икономически университет – Варна ще бъде представен документалния филм „СТОИМЕН СТОИЛОВ – МОНУМЕНТАЛНО“, съфинансиран от Фонд „Култура“ на Община Варна. Той започва с кадри от творческия процес около раждането на монументалната керамична творба „Стена на символите“ в Икономически университет – Варна.  \r\n \r\n \r\nОт 19.00 часа от Червения площад във Варна ще тръгне факелно шествие организирано от ВМРО Варна, с участие на представители на НФСБ, по повод 100г. от подписването на Ньойския договор.  \r\n \r\n*** \r\n \r\nОт 16.00 часа в библиотека на НЧ „Надежда“ 1869  ще бъде представена книгата на Христо Добротинов - „В търсене на Холивудския прислужник”.  \r\n \r\n*** \r\n \r\nОт 17.00 часа в голяма зала на Общината ще се проведе представяне на инфраструктурен проект „Магистрала Дунав – Егея“ на „Лардж Инфрастръкчър Проджектс“ (Large Infrastructure Projects).   \r\n \r\n*** \r\n \r\nОт 17.30 часа в РБ „Петко Р. Славейков“  ще се проведе представяне на новия сайт на инициативата „Активна историческа карта“.   \r\n \r\n*** \r\n \r\nОт 19.00 часа на стадион „Ивайло“ започват масови тренировки на стадиона.  \r\n \r\n*** \r\n \r\nОт 17.30 часа в ХГ „Недялко Каранешев“ ще бъде открита фотографска изложба „Шарено бъдеще\", представя Михаела Трънкова.  \r\n \r\n \r\n*** \r\n \r\nОт 11.00 часа в сградата на Областната администрация, ще се състои награждаването на участниците в конкурса: „Най-усмихнат клас на България 2019 г.“. \r\n \r\n*** \r\n \r\nОт 16:30 часа в Дом-паметник „Йордан Йовков”, Регионалният исторически музей в Добрич и Добруджанският научен институт ще отбележат 100- годишнината от Ньойския диктат. \r\n \r\n*** \r\n \r\nОт 17.30 часа в регионалната библиотека „Дора Габе“, ще бъде представена книгата „Светлина от Изтока“ на Наталия Бояджиева. \r\n \r\n*** \r\n \r\nОт 10.00 часа в зала \"Струма\", ще се проведе заседание на Областен съвет за развитие. \r\n \r\n*** \r\n \r\nВ 09.00 часа в зала 2 на Окръжния съд ще се проведе заседание по делото срещу Милко А., обвинен че е давал незаконни заеми срещу висока лихва на свои съграждани.  \r\n \r\n*** \r\n \r\nВ 09.15 часа в зала 10 на Окръжния съд ще се проведе заседание по делото срещу Димитър Ш. и Ангел М., обвинени в притежание с цел разпространение на високорискови наркотични вещества.  \r\n \r\n*** \r\n \r\nВ 10.30 часа в зала 1 на Окръжния съд ще се проведе заседание по делото срещу Благой Н., обвинен, че при управление на товарен автомобил е нарушил правилата за движение и по непредпазливост е причинил смъртта на Н.Д. \r\n*** \r\n \r\nВ 13.30 часа в зала 10 на Окръжния съд ще се проведе заседание по делото срещу Симеон П. и Явор Ч., обвинени в притежание с цел разпространение на високорискови наркотични вещества.  \r\n \r\n*** \r\n \r\nОт 17.00 часа в Зала 1 на Общината, ще се проведе кръгла маса за обсъждане на Схема за преход към алтернативни форми за отопление на домакинствата по Интегрирания проект „Българските общини работят заедно за подобряване на качеството на атмосферния въздух”. \r\n \r\n*** \r\n \r\nОт 11.00 часа кметът на община Хасково Станислав Дечев ще представи изпълнена детска площадка, реализирана по одобрено проектно предложение \"Люлките\", в конкурсна програма \"Граждански инициативи 2019\" - гр. Хасково.", "date": "2019.11.26", "title": "Предстоящи събития в страната за 27 ноември (Агенция „Фокус“)"}
{"url": "http://www.focus-news.net/news/2019/11/26/2723426/mokri-i-hlazgavi-sa-patnite-nastilki-v-oblast-burgas.html", "text": "Мокри и хлъзгави са пътните настилки в област Бургас. Това съобщиха за  Радио \"Фокус\" - Бургас  от Областно пътно управление. Над Южното Черноморие вали слаб дъжд, на места - интензивен. Републиканските пътища на територията на областта са проходими, няма затворени пътни участъци.Призовават се водачите да се придвижват с повишено внимание и съобразена скорост по направленията в областната пътна мрежа.  \r\n \r\nТрафикът е интензивен на територията на областния център. Струпване на автомобили се наблюдава в района на пътен възел \"Юг\" и по някои участъци от бул. \"Тодор Александров\". Натоварено е движението по пътната отсечка Бургас - автомагистрала \"Тракия\", както и по пътя Бургас - кв. \"Сарафово\" в района на летището.  \r\n \r\nВ централната градска част автомобилният поток е затруднен в района на жп гара Бургас заради ремонта на водопровод по ул. \"Булаир\". Натоварено е движението и по някои участъци от улиците \"Иван Вазов\", \"Христо Ботев\", \"Цар Симеон\", \"Гладстон\" и \"Мария Луиза\".  \r\n \r\nМария ПОПЧЕВА", "date": "2019.11.26", "title": "Мокри и хлъзгави са пътните настилки в област Бургас"}
{"url": "http://www.focus-news.net/news/2019/11/26/2723421/rse-makedoniya-nikos-dendias-se-sreshtna-s-prezidenta-i-premiera-na-makedoniya.html", "text": "Министърът на външните работи на Гърция Никос Дендиас, който е на посещение в Македония, проведе отделни срещи с президента на страната Стево Пендаровски и премиера Зоран Заев, информира македонската редакция на  Радио „Свободна Европа“.    \r\nНа срещата с Пендаровски двамата политици обмениха мнения относно цялостните двустранни отношения, европейската и евроатлантическата перспектива на страната, както и ситуацията в региона, съобщиха от кабинета на президента. \r\n \r\nПендаровски подчерта, че Преспанското споразумение е стъпка, която демонстрира ангажимента за развитие на добросъседски отношения и сътрудничество. \r\n \r\nПремиерът Зоран Заев и гръцкият министър Никос Дендиас обсъдиха подкрепата, която страната ни получава от Гърция по пътя към евроатлантическата интеграция и развитието на инвестициите в търговските отношения. Дендиас заяви, че по искане на премиера Корякос Мицотакис през следващия период той ще засили лобистката си програма в европейските властови центрове, търсейки начин Северна Македония да започне преговорния процес с Европейския съюз възможно най-скоро. \r\n \r\n  Юлиян Марков", "date": "2019.11.26", "title": "РСЕ (Македония): Никос Дендиас се срещна с президента и премиера на Македония"}
{"url": "http://www.focus-news.net/news/2019/11/26/2723423/aktualna-patna-obstanovka.html", "text": "Информация за състоянието на републиканските пътища към 17.30 ч., предоставена на  Агенция \"Фокус\"", "date": "2019.11.26", "title": "Актуална пътна обстановка"}
{"url": "http://www.focus-news.net/news/2019/11/26/2723427/lyubomir-bonev-bsp-vodnite-resursi-na-yaz-studena-ne-sa-upravlyavani-pravilno.html", "text": "Водните ресурси на яз. Студена не са управлявани правилно. Това каза в предаването „Перничани – потомците на Кракра“ на Радио „Фокус“ народният представител от БСП Любомир Бонев. „Управителят на ВиК – град Перник и областният управител, като председател на водната асоциация, са „проспали“ процес, който е довел  до източването на яз. Студена. Водните количества подавани за промишлеността и питейно-битови нужди вървят в един постоянен тренд – няма как непрекъснато, всеки месец да даваш по 2, 200 млн. кубика с ясното знание и съзнание, че реално притокът намалява, тоест не можеш да очакваш при изтичане на 100 литра, условно го казвам, и вливане на 15 литра, язовирът да се напълни. Това е задача за 3-ти клас, която би следвало да може да реши всеки“, каза Любомир Бонев. По думите му  това източване няма как да бъде компенсирано, дори от валежите, за които се моли управителят на ВиК. „Надявам се, че мерките, които са взети в краткосрочен план, тоест дори тази болезнена мярка – водният режим, ще спомогне перничани да имат водоподаване поне за хигиенно-битовите нужди“, коментира народният представител.  \r\nСпоред Любомир Бонев предприетите краткосрочни мерки за решаване на проблема са адекватни.  „Отклоняването на владайския канал, рехабилитацията на пречиствателната станция на утаителите - това са добри, положителни мерки.  Най-вече трябва да има диалог между управителят на ВиК и кметът на община Перник“, подчерта Любомир Бонев.              \r\nРосица АНГЕЛОВА", "date": "2019.11.26", "title": "Любомир Бонев, БСП: Водните ресурси на яз. Студена не са управлявани правилно"}
{"url": "http://www.focus-news.net/news/2019/11/26/2723410/stopanska-akademiya-d-a-tsenov-zasvidetelstva-priznanieto-si-kam-korporativnoto-daritelstvo-v-balgariya.html", "text": "За 14-а поредна година Български дарителски форум (БДФ) отличи най-големите корпоративни дарители и най-успешните партньорства между компании и неправителствени организации в нашата страна, съобщиха от  пресцентъра на академията . Домакин на церемонията бе Румен Радев – Президент на Република България. Сред поканените да връчат награди на най-изявените корпоративни дарители през 2018 г. бе и доц. д-р Иван Марчевски – ректор на Стопанска академия „Димитър А. Ценов”. „Дарителството не означава да дадеш финансови средства, а да имаш осъзнат подход към проблемите на другите и към развитието на цялото общество”, заяви държавният глава при откриване на събитието. В рамките на церемонията Румен Радев връчи персоналната награда за значим принос за развитието на дарителството в България. Носители на приза станаха семейство Нели и Робърт Гипсън, които от 2004 г. отпускат стипендии на български студенти с материални затруднения. През последните 15 години 1200 студенти са получили финансова помощ на обща стойност над два милиона лева. Акцент на тазгодишната церемония бе устойчивостта на дарителството и в унисон с това отличията бяха връчени от представители на образователни, здравни и културни институции, създадени с дарения или обитаващи сгради, построени с дарителски средства. Като ръководител на институция, създадена чрез най-голямото индивидуално дарение за образование, това на Димитър Ценов, ректорът на Стопанската академия бе поканен да връчи наградата в категорията „Най-щедър дарител”. Своето поздравление към участниците доц. Марчевски започна с думите: „Едва ли има място в страната, където по-добре се осъзнава смисъла на дарителството от „Градът на дарителите” – Свищов и едва ли има друга институция в България, която по-ярко да олицетворява дългосрочните ползи от дарителството от Свищовското висше училище”. С респект към дарителството и апел да се дава още по-голяма гласност на дарителските жестове доц. Марчевски връчи наградата на победителя – „Трейс груп холдинг”. Компанията, която чрез корпоративната фондация „Трейс за хората”, е дарила 19,1% от печалбата си преди облагането с данък за подкрепа на множество каузи в сферата на културата, изкуството, историческото наследство, науката, образованието, спорта.Създаден през 2003 г., БДФ има мисията да съдейства за формирането на положително отношение на обществото към дарителството, да развива благотворителността в България, като работи за подобряване на средата за дарителство, да предоставя платформа за контакти между дарителите, за обмен и съгласуване на дарителски политики. В конкурса „Най-голям корпоративен дарител” се връчват награди в няколко категории – количествени (според инвестираните финансови и нефинансови ресурси, както и доброволен труд), качествени (според качествата на програмите на бизнеса в подкрепа на обществото) и за най-сполучливо партньорство между компания и гражданска организация.", "date": "2019.11.26", "title": "Стопанска академия „Д. А. Ценов” засвидетелства признанието си към корпоративното дарителство в България"}
{"url": "http://www.focus-news.net/news/2019/11/26/2723429/divi-svine-zarazeni-s-afrikanska-chuma-sa-ustanoveni-v-zemlishtata-na-selata-gaganitsa-i-borovtsi-obshtina-berkovitsa.html", "text": "Диви свине, заразени с африканска чума са установени в землищата на селата Гаганица и Боровци, община Берковица. Това съобщиха за  Радио „Фокус“ – Видин  от РДГ-Берковица. Директорът на РДГ – Берковица е издал заповед за  ограничаване  достъпа до горски територии в ловностопанските райони. Забранено е движението на хора и автомобили, в 3 км зона  от центъра на с. Боровци  и  центъра на  с. Гаганица.", "date": "2019.11.26", "title": "Диви свине, заразени с африканска чума са установени в землищата на селата Гаганица и Боровци, община Берковица"}
{"url": "http://www.focus-news.net/news/2019/11/26/2723430/aktsenti-v-sutreshniya-blok-dobro-utro-balgariya-po-radio-fokus-na-27-noemvri.html", "text": "След разрушителното земетресение в Албания- 14 загинали, десетки пострадали и все още безследно изчезнали. Логичният въпрос сега- имат ли родните служби готовност за адекватна реакция при сходна ситуация? Отговорите търсим от Явор Сливенски, директор на Дирекция „Мениджмънт на бедствията“ в БЧК. Президентът Румен Радев подписа указа за назначаването на новия главен прокурор Иван Гешев, с което и финализира процедурата. Защитавайки обаче първоначалните си мотиви за отказ, държавният глава обяви, че ще инициира дебат за конституционни промени в частта, засягаща дейността на прокуратурата и отношенията й с останалите институции. Доколко добра идея е посягането на основния държавен закон коментираме с Борислав Цеков, доктор по конституционно право. След изданието, написано с латински букви или така наречената „шльокавица“, отново се посегна на романа „Под игото“. Над 6000 думи и изрази в произведението са заменени с по-разбираеми такива, според издателите. Нуждае ли се езикът на стожери в българската литература от корекция? Питаме доц. д-р Ана Кочева от Института за български език при БАН. На 27 ноември 1919 година е подписан Ньойският мирен договор. В минутите след 9 часа Анна Лозанова от Радио „Фокус“-Видин разказва за опустошителния за България документ и земите, които са отнети по силата му от Видинския край.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.11.26", "title": "Акценти в сутрешния блок „Добро утро, България“ по Радио „Фокус“ на 27 ноември"}
{"url": "http://www.focus-news.net/news/2019/11/26/2723431/muzikalni-praznitsi-petko-staynov-v-kazanlak-tazi-godina-shte-preminat-pod-znaka-na-80-godishninata-ot-rozhdenieto-na-petya-pavlovich.html", "text": "С изложба посветена на 120-та годишнина от рождението на композитора Панчо Владигеров ще бъде поставено началото на Музикални празници „Петко Стайнов“, каза за Радио „Фокус“ Младен Станев, директор на Националния хоров фестивал, който се провежда в дните на празниците. Изложбата ще бъде открита на 28 ноември от 17.30 часа в залата на Информационния център на ул. „Искра“ 4. \r\n„Благодарение на усилията на Община Казанлък и Фондация „Петко Стайнов“, както и на повишения интерес на музикалната общност в страната, се увеличава участието на хорове и гости в Националния хоров фестивал“, каза Младен Станев. Тази година в него ще участват български хорови състави от Балчик, Силистра, Русе, Стара Загора и представителите на домакините – хоровете „Петко Стайнов“ и „Севтополис“, и смесени хорове от гръцкия град Димотика. \r\n \r\nФестивалът ще бъде открит на 30 ноември в 11 часа в Исторически музей „Искра”. Тази година музикалният форум е посветен на 80-годишнината от рождението на Петя Павлович, основател и дългогодишен диригент на смесен хор „Петко Стайнов” и на хорови формации в Казанлък и София. В първата концертна проява ще вземат участие два софийски хора и Смесен хор „Петко Стайнов“ – Казанлък. \r\nВ следобедните часове ще бъде открит семинар, на тема хоровите школи, създадени от Петя Павлович. \r\nВечерта, от 17 часа е вторият хоров концерт, а от 18.30 часа ще се състои церемония по връчване на наградата на Националния фестивал „Петко Стайнов”. Една от наградите е осигурена от Фондация „Петко Стайнов“. \r\nНа 1 декември, рождената дата на Маестро Стайнов от 11 часа пред паметника на композитора в двора на едноименната гимназия ще бъдат поднесени цветя. \r\n \r\nВ 12.30 часа в залата на ИМ „Искра“ ще се състои концерт на трио „Арденца“. \r\n„Мога да кажа, че вече е утвърдено мястото на Стайновите музикални празници в културния живот на Казанлък, хората очакват тези празници, обществеността ги посещава, обсъжда ги. Празниците вече са една утвърдена традиция в живота на града. В национален мащаб се опитваме да популяризираме празниците все повече, основно чрез гостуващите хорови колективи и на гостуването на елитни инструменталисти“, каза Младен Станев. \r\n \r\nАмбициите на организаторите на хоровия фестивал са да бъде засилено международното участие, като през 2020 година намеренията са да бъдат поканени повече чуждестранни хорове, на които ще бъде поставено условието, да могат да изпълняват произведение на Петко Стайнов. „По този начин ще имаме възможност да популяризираме изпълнението на неговата музика извън страната“, подчерта Младен Станев. \r\nСлавяна ГАЙДАРОВА", "date": "2019.11.26", "title": "Музикални празници „Петко Стайнов“ в Казанлък тази година ще преминат под знака на 80-годишнината от рождението на Петя Павлович"}
{"url": "http://www.focus-news.net/news/2019/11/26/2723432/natovaren-e-trafikat-po-pat-i-1-montana-vidin-v-posoka-za-gkpp-dunav-most-2.html", "text": "Натоварен е трафикът по път I-1  Монтана - Видин в посока за ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин. Пътуват предимно тежкотоварни автомобили в посока за ГКПП „Дунав мост 2“. На места по път I-1  Монтана – Видин тежкотоварните автомобили пътуват в колони. Най-много автомобили се движат в участъка Ружинци – Димово и обратно и между Видин и Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.26", "title": "Натоварен е трафикът по път I-1  Монтана - Видин в посока за ГКПП „Дунав мост 2“"}
{"url": "http://www.focus-news.net/news/2019/11/26/2723433/albanian-daily-news-zemetresenieto-v-albaniya-e-bilo-s-moshtnostta-na-38-atomni-bombi.html", "text": "Уебсайт, специализиран за вулкани „Вулкански открития“, обясни , че разрушителното земетресението, което разтърси Албания, се равнява на 60036 тона тротилов еквивалент или 3,8 бомби, пише албанският интернет портал  Albania Daily News . \r\n \r\nДосега се съобщава за 18 жертви и 600 ранени, големи материални щети – над  500 повредени къщи. Около 100 спасители от Франция пристигнаха в Албания, за да окажат помощ на местните екипите за търсене и спасяване, които вече присъстват в засегнатите райони. Решението за помощта е взето от френския президент Емануел Макрон, според  източник на портала. \r\n \r\nПрезидентът на Република Албания Илир Мета обяви 26 ноември 2019 г. за „Ден на траур“ и разпореди сваляне на половина на националният флаг  в памет на жертвите на земетресението. \r\nЗеметресението с магнитуд 6,4 се превърна в най-опустошителното от времето на  комунистическия режим. \r\n \r\n  Юлиян Марков", "date": "2019.11.26", "title": "Albanian Daily News: Земетресението в Албания е било с мощността на 3.8 атомни бомби"}
{"url": "http://www.focus-news.net/news/2019/11/26/2723437/shedyovri-na-haydn-i-mendelson-bartoldi-shte-zvuchat-v-izlozhbenite-zali.html", "text": "Класическа камерна музика от композиторите Йозеф Хайдн и Феликс Менделсон Бартолди ще звучи в Изложбени зали „Рафаел Михайлов“ във Велико Търново, съобщиха от  Общината . Концертът е част от коледната програма на Общината и ще се състои на 28 ноември от 18.00 ч. Входът е свободен. Музикалното събитие е посветено на 210 години от рождението на Феликс Менделсон Бартолди и 210 години от смъртта на Йозеф Хайдн.Произведенията ще бъдат изпълнени от трио в състав: Анна Фурнаджиева – цигулка, Август-Александър Павлов – виолончело и Тодор Петров – пиано. Те са сред най-известните съвременни български музиканти, концертиращи в цял свят. Творбите на Йозеф Хайдн и Феликс Менделсон Бартолди, които публиката във Велико Търново ще чуе, са специално подбрани за съзвучие между пиано, виолончело и цигулка.", "date": "2019.11.26", "title": "Шедьоври на Хайдн и Менделсон Бартолди ще звучат в Изложбените зали"}
{"url": "http://www.focus-news.net/news/2019/11/26/2723428/ria-novosti-v-sarbiya-otkriha-podzemna-plantatsiya-i-laboratoriya-s-chetiri-tona-marihuana.html", "text": "РИА Новости. \r\n \r\n„Съгласно заповедта на отдела за организирана престъпност в прокуратура МВР откри подземна лаборатория за производство на марихуана в земеделски земи в близост до град Стара Пазова (на 35 километра от Белград), където откриха 649,4 килограма от готовата дрога и 65,5 хиляди стъбла на наркотичното растение с обща маса 3,9 тона “, съобщиха от ведомството. \r\n \r\nПредставител на ръководството на земеделското предприятие, на чиято територия се намираха плантацията и лабораторията, и осем служители на компанията са били задържани, като заподозрени в незаконно производство на наркотици, а още едно лице се издирва.. \r\nПри претърсвания на заподозрените са открити също фалшиви документи, револвер и пистолет. \r\n \r\n  Юлиян Марков", "date": "2019.11.26", "title": "РИА Новости: В Сърбия откриха подземна плантация и лаборатория с четири тона марихуана"}
{"url": "http://www.focus-news.net/news/2019/11/26/2723434/vlosheni-biznes-otnosheniya-e-predpolagaemata-versiya-za-dvoynoto-ubiystvo-v-plovdiv.html", "text": "Влошени бизнес отношения е предполагаемата версия за двойното убийство в Пловдив днес, съобщи на мястото на инцидента  окръжният прокурор Румен Попов , предаде репортер на  Радио \"Фокус\" - Пловдив .Мотивите за убийството ще се изясняват тепърва. Директорът на ОДМВР П пловдив съобщи, че сигналът е получен около 16 часа днес за извършено двойно убийство в складова част на ул Борба 18. На място са изпратени служители на 3 РУ на полицията. На място е установен и задържан извършителят На 45 години, който е стрелял по жертвите - баща и син, на 5 1 и 32 години със законен пистолет Макаров. Все още на място се извършват процесуално-следствени действия.  \r\nЦветана", "date": "2019.11.26", "title": "Влошени бизнес отношения е предполагаемата версия за двойното убийство в Пловдив"}
{"url": "http://www.focus-news.net/news/2019/11/26/2723436/sport-aleksandar-donski-zagubi-na-dvoyki-s-brata-na-stefanos-tsitsipas.html", "text": "Тенис: Българинът Александър Донски и гъркът Петрос Циципас  - по-малкият брат на звездата на световния тенис Стефанос Циципас , пропуснаха два мачбола и отпаднаха в първия кръг на двойки на турнира по тенис на твърди кортове в Ираклион (Гърция) с награден фонд 15 хиляди долара от Алибек Качмазов (Русия) и Маркос Каловелонис (Гърция) с 6:3, 1:6, 9-11 след 66 минути игра.", "date": "2019.11.26", "title": "Спорт: Александър Донски загуби на двойки с брата на Стефанос Циципас"}
{"url": "http://www.focus-news.net/news/2019/11/26/2723440/obshtina-stara-zagora-predpriema-merki-za-vazstanovyavane-na-zhilishten-vhod-sled-intsident-s-boyler.html", "text": "Инцидент с бойлер, без пострадали, в общинско жилище в старозагорския квартал „Три чучура – север“ налага преместване на живущите от вход „А“ на блок №63. Това стана ясно тази вечер по време на среща на зам-кметовете на Стара Загора Йордан Николов и Красимира Чахова с част от живущите в пострадалата сграда, съобщиха от  Общината . „След инцидента бе сформирана комисия, която констатира нужда от извеждане на живущите от входа. Подготвени сме, за да бъдем максимално полезни на всички вас. Очакваме окончателното становище от конструктурите, за да разберем какви дейности ще бъдат предприети и какви ще бъдат сроковете за реконструкция“, каза Йордан Николов. Община Стара Загора стартира процедура по щателно обследване от експерти, които в кратък срок, да изготвят пълен доклад за състоянието на блока след взрива на електрическия уред. Екип от специалисти от София ще пристигнат на оглед в петък. „Носещата шайба е унищожена, а това сериозно компрометира секцията на блока. Необходимо е живущите да не бъдат в апартаментите докато тече ремонта. Тези, намиращи се  под и над злополучното жилище, съответно 1-ви и 3-ти етаж - са видимо сериозно засегнати, но за да бъде напълно безопасно е важно да се обследва цялият вход“, подчерта по време на срещата инж. Ангел Стоманярски, началник на отдел „Контрол по строителството“.От думите на зам.-кмета Красимира Чахова стана ясно, че Община Стара Загора има готовност да предостави свободни общински жилища на наемателите, които нямат при кого да отседнат докато траят ремонтите дейности, както и да предложи алтернатива за собствениците на апартаменти във входа. „Очакваме вашия списък с членове на домакинствата за всеки апартамент. За настанените в общински жилища към този момент ще бъдат намерени други такива, а на всички останали ще бъде помогнато с квартири от специализирани агенции“, допълни Чахова. Етажната собственост се събира на извънредно събрание, за да бъде направен подробен списък с имената и телефоните на живущите в 16-те апартамента. В кратки срокове те трябва да вземат важни документи и покъщнина. Достъпът до сградата ще бъде ограничен, като за тази цел ще има денонощна охрана, подчертаха от администрацията. В срещата участие взеха и представители на Камарата на инженерите, които също споделиха своето становище за преместване на живущите в секцията. Присъстваха още и Валери Иванов, началник на отдел „Опазване на обществения ред и управление при кризи“, както и Маргарита Ганева, ръководител на звено „Жилищен фонд“.", "date": "2019.11.26", "title": "Община Стара Загора предприема мерки за възстановяване на жилищен вход след инцидент с бойлер"}
{"url": "http://www.focus-news.net/news/2019/11/26/2723439/kmetat-na-sofiya-yordanka-fandakova-i-zam-kmetat-doncho-barbalov-shte-dadat-preskonferentsiya-na-27-noemvri.html", "text": "Утре, 27 ноември в 12.00 часа кметът на София Йорданка Фандъкова и зам.-кметът Дончо Барбалов ще представят предложения  за промени в Наредбата  за определяне на размера на местните данъци на  Столичен общински съвет. Това съобщиха от пресцентъра на  Столична община .  \r\nПресконференцията ще се състои в Зала 1  на Столична община, ул. „Московска“ 33.", "date": "2019.11.26", "title": "Кметът на София Йорданка Фандъкова и зам.-кметът Дончо Барбалов ще дадат пресконференция на 27 ноември"}
{"url": "http://www.focus-news.net/news/2019/11/26/2723441/ep-izbor-na-novata-evropeyska-komisiya.html", "text": "Европейският парламент ще гласува състава на Европейската комисия 2019 – 2024 г. с обикновено мнозинство чрез поименно гласуване в сряда от 13.00 ч. българско време, информира  Пресслужбата на ЕП   \r\nВ 10.00 ч. българско време новоизбраният председател на Европейската комисия Урсула фон дер Лайен ще представи пред Парламента своя екип от кандидати за комисари, чиито кандидатури вече бяха оценени от парламентарните комисии по време на изслушванията, и ще обсъди с евродепутатите новите цели на Комисията.  \r\nСлед дебата всяка политическа група ще проведе кратка среща, за да обсъди начина, по който ще гласува.  \r\nПреди гласуването на обяд лидерите на политическите групи ще направят изказвания (в ред, обратен на размера на групите).  \r\nВ 14.30 ч. българско време е предвидена пресконференция на председателя на ЕП Давид Сасоли и новоизбрания председател на Комисията Фон дер Лайен.  \r\nБързи факти  \r\nРезултати от предишни гласувания за утвърждаване на Комисията:  \r\n•         22.10.2014 г. Жан-Клод Юнкер 423 гласа „за“, 209 „против“ и 67 „въздържал се“  \r\n•         09.02.2010 г. Жозе Мануел Барозу 488 гласа „за“, 137 „против“ и 72 „въздържал се“ (общ брой евродепутати - 736)  \r\n•         18.11.2004 г. Жозе Мануел Барозу 478 гласа „за“, 84 „против“ и 98 „въздържал се“ (общ брой евродепутати - 732)  \r\n•         15.09.1999 г. Романо Проди 510 гласа „за“, 51 „против“ и 28 „въздържал се“ (общ брой евродепутати - 626)  \r\n•         18.01.1995 г. Жак Сантер 417 гласа „за“, 104 „против“ и 59 „въздържал се“ (общ брой евродепутати - 567)", "date": "2019.11.26", "title": "ЕП: Избор на новата Европейска комисия"}
{"url": "http://www.focus-news.net/news/2019/11/26/2723443/deputati-ot-obedineni-patrioti-pri-balgarite-v-tsaribrod-za-otbelyazvaneto-na-100-godishninata-ot-nyoyskiya-dogovor.html", "text": "Тази дата не бива да се забравя. Тя ни задължава да подкрепяме нашите сънародници зад граница, бяха категорични патриотите „Народни представители от ПГ на „Обединени патриоти“ сме тук, при българската общност в Цариброд, за да отбележим заедно 100-годишнината от срамния Ньойски договор, който откъсна от снагата на Родината български територии и ги присъедини към чужди държави, съобщиха от  пресцентъра на НФСБ . Но сме и тук, за да подкрепим нашите сънародници от Западните покрайнини“. Това заяви народният представител от НФСБ в групата на „Обединени  патриоти“ и зам.-председател на парламентарната група Борис Ячев днес. Заедно с него в Цариброд, Сърбия пристигнаха и депутатите Александър Сиди от ВМРО, Славчо Атанасов, Георги Колев и Росен Живков от НФСБ, Стоян Божинов от ВМРО, координаторът на НФСБ Венера Тодорова.Те разговаряха с нашите сънародници в Културна-информационния център и посетиха училището „Св. Св. Кирил и Методий“. Народните представители поднесоха заедно с председателя на Културно-информационния център Далибор Миланов и с генералния ни консул в Ниш Едвин Сугарев венци пред паметника на Васил Левски.„Превърнахме в традиция това не само да бъдем заедно с българите от Западните покрайнини на важни дати, но и да реализираме различни инициативи, които да допринасят за това самочувствието на българите от Западните покрайнини да не угасва“, каза още Борис Ячев. Той беше категоричен, че работата в посока на това да се развиват добросъседските отношения между България и Сърбия минава и ще продължи да минава през правата на българите от Западните покрайнини. \r\nГенералният ни консул в Ниш Едвин Сугарев също подчерта, че подписването на Ньойския договор е акт, който предизвиква истинска национална катастрофа и е крушение на мечтите на държавата да събере на една територия всички българи. „ Не можем да не отбележим тази дата. Това не означава, че имаме някакви териториални претенции към Сърбия, тъй като е ясно, че като членове на ЕС и НАТО не можем да предявяваме такива претенции. Но трябва местните българи да знаят каква е причината да живеят в Сърбия. Тази дата трябва да бъде помнена и да ни задължава да се грижим за тези хора тук“, подчерта Едвин Сугарев. „Пред паметника на иконата на българщината – Апостола на свободата Васил Левски, използвам думите на дядо Вазов – „Не се гаси туй що не гасне“ като говоря за българския дух и нашите сънародници тук“. Това заяви Славчо Атанасов минути, след като народните ни представители поднесоха венци и цветя пред паметника на Левски в Цариброд. Той беше категоричен, че за тези 100 години от подписването на несправедливия Ньойски договор държавата ни все още е длъжник към българите в Западните покрайнини. „Защото от 80 хиляди – днес те са вече едва 15 хиляди души“, посочи Славчо Атанасов. Той беше категоричен, че депутатите от „Обединени патриоти“ ще направят всичко възможно за подобряване на живота на българите в Западните покрайнини.Александър Сиди също подчерта, че българската държава трябва да бъде още по-активна в политиката си на подпомагане на българското национално малцинство в Сърбия. „Вярвам, че ние, народните представители от „Обединени патриоти“ ще можем да убедим българското общество, че трябва да имаме по-сериозно присъствие тук“, каза още Александър Сиди.", "date": "2019.11.26", "title": "Депутати от „Обединени патриоти“ при българите в Цариброд за отбелязването на 100-годишнината от Ньойския договор"}
{"url": "http://www.focus-news.net/news/2019/11/26/2723435/predstoyashti-mezhdunarodni-sabitiya-za-27-noemvri-agentsiya-fokus.html", "text": "*** \r\n  Европейският парламент ще гласува състава на Европейската комисия \r\n \r\n*** \r\n  Форум за сигурност в Близкия Изток \r\n \r\n*** \r\n  Среща на Организацията на Договора за колективна сигурност \r\n \r\n*** \r\n  Визита на Върховния комисар за бежанците към ООН Филипо Гранди \r\n \r\n*** \r\n  Възобновяване на процеса срещу местния директор на „Амнести Интернешънъл“ \r\n \r\n*** \r\n  Ангела Меркел ще представи бюджета за 2020 година в Бундестага", "date": "2019.11.26", "title": "Предстоящи международни събития за 27 ноември (Агенция \"Фокус\")"}
{"url": "http://www.focus-news.net/news/2019/11/26/2723438/vavezhda-se-organizatsiya-na-dvizhenieto-za-provezhdane-na-protesten-miting-v-stolitsata.html", "text": "Въвежда се организация на движението за провеждане на протестен митинг в столицата. Това съобщиха от пресцентъра на  Столична община.   \r\n \r\n От 08.00 до 18.00 часа на 26, 27, 28 и 29 ноември 2019 г. се забранява престоят и паркирането на пътни превозни средства, с изключение автобусите превозващи участниците в митинга, както следва:  \r\n-  на паркинга на северозападната дъга на пл. „Св. Александър Невски“ между ул. „Оборище“ и ул. „11-ти август“, зад църквата „Света София“;  \r\n- на ул. „Оборище“ между ул. „Г.С.Раковски“ и пл. „Св. Александър Невски“;  \r\n- на ул. „Оборище“ между бул. „Васил Левски“ и пл. „Св. Александър Невски“;  \r\n- на пл. „Кн. Александър I“.  \r\nОт 07.00 до 11.00 часа на 26 ноември 2019 г. се забранява влизането на пътни превозни средства по южното пътно платно на бул. „Цар Освободител“ между ул. „Г.С.Раковски“ и ул. „15-ти ноември“, посока Орлово мост.  \r\nОт 11.00 до 18.00 часа на 26, 27, 28 и 29 ноември 2019 г. се забранява влизането на пътни превозни средства, само при необходимост и по преценка на отдел „Пътна полиция“ при СДВР, както следва:  \r\n- по бул. „Цар Освободител“ между ул. „Г.С.Раковски“ и бул. „Васил Левски“;  \r\n- по ул. „15-ти ноември“.", "date": "2019.11.26", "title": "Въвежда се организация на движението за провеждане на протестен митинг  в столицата"}
{"url": "http://www.focus-news.net/news/2019/11/26/2723448/vse-oshte-sa-mokri-patnite-nastilki-v-sliven-i-oblastta.html", "text": "Все още са мокри пътните настилки в Сливен и областта. Движението по пътищата е натоварено, но без проблеми и задръствания, съобщиха от  Областно пътно управление – Сливен . \r\n \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\n \r\nВременно са въведени следните ограничения за движение на МПС : \r\n \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.", "date": "2019.11.26", "title": "Все още са  мокри пътните настилки в Сливен и областта"}
{"url": "http://www.focus-news.net/news/2019/11/26/2723444/po-proekti-na-uchenitsi-ot-hudozhestvenata-gimnaziya-shte-badat-izrabotvani-ukazatelni-tabeli-za-ulitsite-v-kazanlak.html", "text": "Два проекта на ученици от Художествената гимназия за изработване на табели за улиците в Казанлък ще бъдат представени пред ръководството на Община Казанлък, каза за  Радио „Фокус“  директорът на гимназията Петя Минекова. Тя поясни, че проектите са селектирани от специално жури, а идеята за тази инициатива е на Обществения посредник Гинка Щерева. „Двата проекта ще спорят за категоричното одобрение, а в случай, че бъдат избрани и двата, то те ще бъдат синхронизирани относно цвета и шрифта на табелите“, каза Минекова. Проектът цели унифициране на всички указателни табели в Казанлък, като той стартира на 26 март тази година, а в него участват ученици от три училища – Националното училище по пластични изкуства и дизайн „Акад. Дечко Узунов“, Средно училище „Екзарх Антим I“ и Хуманитарна гимназия „Св. Св. Кирил и Методий“. В проекта са обхванати 10 основни артерии в града, поради основния пътнико и туристически поток – 5 улици и 5 булеварда.Според изискванията табелите трябва да бъдат изписани както на български, така и на английски език, както и да включват кратък текст, който да е свързан с наименованието на улицата по отношение на историческо събитие, личност или историко-географския регион.На указателните табели ще присъства и гербът на община Казанлък, както и QR код, който ще отвежда към историческата информация в интернет страницата на Общината. „Бе взето решение табелите да бъдат от две части – единият носител да изобразява герба на Общината заедно с името на улицата на български и английски език, а вторият носител с историческите факти, също на български и английски език, който ще бъде поставян само на ключови места, да бъде изобразен заедно с QR кода“, поясни Петя Минекова. \r\nСлавяна ГАЙДАРОВА", "date": "2019.11.26", "title": "По проекти на ученици от Художествената гимназия ще бъдат изработвани указателни табели за улиците в Казанлъкхудожествена гимназия"}
{"url": "http://www.focus-news.net/news/2019/11/26/2723447/gd-granichna-politsiya-trafikat-e-silno-intenziven-na-izhod-za-tovarni-avtomobili-gkpp-kapitan-andreevo-i-gkpp-lesovo.html", "text": "Трафикът е силно интензивен на изход за товарни автомобили на границата с Турция на ГКПП „Капитан Андреево“ и „ГКПП Лесово“. Това съобщиха от  ГД „Гранична полиция“ . На границата с Румъния на ГКПП „Русе-Дунав мост“ и на „ГКПП Дунав мост-2“ трафикът е интензивен на изход за товарни автомобили. На границата с Република Гърция на ГКПП „Кулата“  трафикът е интензивен на изход за товарни автомобили. Поради извършване на ремонтни работи на ГКПП Кулата е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. На границата със Сърбия и Северна Македония трафикът е нормален на всички гранични контролно-пропускателни пунктове.", "date": "2019.11.26", "title": "ГД „Гранична полиция“: Трафикът е силно интензивен на изход за товарни автомобили ГКПП „Капитан Андреево“ и „ГКПП Лесово“"}
{"url": "http://www.focus-news.net/news/2019/11/26/2723420/evrodeputatat-petar-vitanov-merkite-za-iztlaskvane-na-iztochnoevropeyskite-prevozvachi-ot-pazara-nyama-kak-da-sa-osnova-za-pregovori.html", "text": "“Натоварените с огромни очаквания преговори по Пакет „Мобилност“ между Съвета, Европейския парламент и Комисията на този етап завършиха без резултат”, заяви ръководителят на Делегацията на българските социалисти в Европейския парламент Петър Витанов по повод преговорите, които продължиха и през нощта. Това съобщиха от пресцентъра на  БСП .  По думите му през последния един месец е имало огромен натиск, но въпреки него сделката се е провалила. “Връщането на превозното средство, както и други спорни моменти, които присъстват като част от тази сделка, поставиха преговарящите в невъзможност да постигнат споразумение. Очевидно е, че мерките, които целят да изтласкат източноевропейските превозвачи от пазара на товарни превози, не могат да бъдат добра основа за преговори”, обясни Витанов. Според него вчерашните среднощни разговори ясно са доказали, че всеки опит да бъдат силово налагани дискриминационни решения, без разумен подход и взаимен компромис, са обречени на неуспех. “Разбира се, това все още не може да ни успокоява, защото преговорите продължават, но времевият хоризонт остава неясен”, каза още Витанов.", "date": "2019.11.26", "title": "Евродепутатът Петър Витанов: Мерките за изтласкване на източноевропейските превозвачи от пазара няма как да са основа за преговори"}
{"url": "http://www.focus-news.net/news/2019/11/26/2723445/sport-mirel-radoy-e-naznachen-za-selektsioner-na-rumaniya.html", "text": "Футбол: Мирел Радой ще бъде селекционер на румънския национален отбор по футбол, обяви местната федерация. 38-годишният бивш защитник на Стяуа ще води отбора в плейофите за класиране на шампионата, в които Румъния започва срещу Исландия, а България - срещу Унгария. При победа България и Румъния ще се срещнат. \r\n \r\nАко преодолее плейофите, Румъния ще има два домакински мача на еврофиналите в група с Холандия, Украйна и четвърти отбор.", "date": "2019.11.26", "title": "Спорт: Мирел Радой е назначен за селекционер на Румъния"}
{"url": "http://www.focus-news.net/news/2019/11/26/2723442/afp-pri-vzriv-na-kola-bomba-v-siriya-sa-zaginali-17-dushi.html", "text": "При взрив на кола-бомба са загинали най-малко 17 души и са ранени още 20 души в контролирания от Турция регион в Северна Сирия във вторник, съобщи министерството на отбраната на Турция, цитирано от  AFP \r\n \r\nАтаката е извършена в селището Тeл Халаф западно от град Рас ал Айн, който сега е контролиран от турската военна част след офанзивата през октомври, съобщи Mинистерството в официалния си акаунт в социалната мрежа „Туитър“. Няколко превозни средства са изгорели при взрива на селски пазар, показват снимки от местопроизшествието. \r\n \r\nМинистерството обвини за атаката кюрдските Отряди за народна самоотбрана, за които Анкара обвинява, че са сирийски клон на забранената Кюрдска работническа партия (ПКК). \r\n\"Терористичната групировка  ПКК/ОНС продължава своите атентати с автомобили, насочени срещу цивилни. Убийците на деца този път взривиха кола-бомба в село Тел Халаф западно от Рас ал Айн, при което загинаха 17 души и бяха ранени повече от 20\", заяви Министерството на отбраната. \r\n \r\nБазираната във Великобритания Сирийска обсерватория за човешки права потвърди за атаката, но съобщи за по-малко загинали, казвайки, че 11 души, включително най-малко трима цивилни са загинали. \r\n \r\n  Юлиян Марков", "date": "2019.11.26", "title": "AFP: При взрив на кола-бомба в Сирия са загинали 17 души"}
{"url": "http://www.focus-news.net/news/2019/11/26/2723449/ne-se-dopuska-preminavane-na-tir-ove-nad-10-tona-po-patya-mezhdu-kramolin-i-veliko-tarnovo.html", "text": "Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 30 юни 2020-та. Времето в Габровска област е облачно. Настилките са предимно мокри и нормално проходими. Трафикът е интензивен, като по-натоварено е движението  по главните пътища в региона. Засилен е автомобилопотокът и в прохода Шипка, където все още е в сила забраната за товарни автомобили над 12 тона.  Нови въведени ограничения за изминалото денонощие няма. Не са регистрирани и тежки инциденти. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като на мястото е поставена необходимата сигнализация. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\n \r\nРени АТАНАСОВА", "date": "2019.11.26", "title": "Не се допуска преминаване на ТИР-ове над 10 тона по пътя между Крамолин и Велико Търново"}
{"url": "http://www.focus-news.net/news/2019/11/26/2723450/the-new-york-times-na-ski-v-balgariyai-iznenadvashtoto-izkushenie-na-balkanite.html", "text": "На ски в България? Изненадващото изкушение на Балканите, пише американският вестник  The New York Times . \r\n \r\nЕдно от специалните неща за долината на Черни Искър, в сянката на Рила планина в България, е популацията на щъркели, които се спускат върху нея всяка пролет. Те се забелязват лесно не само защото са огромни и необичайни, но и защото не полагат никакви усилия да замаскират гнездата си. В много от най-високите точки в малкото село Говедарци, както на църковната камбанария и върху уличните стълбове, щъркелите изграждат огромни домове, където отглеждат своите малки. \r\n \r\nСамо няколко часа със самолет от повечето градове в Европа, плюс около час по пътя на юг от столицата на София ви отвежда до това лесно пренебрежимо кътче на Европейския съюз, където щъркелите не са единствената атракция. \r\n \r\nВ тези селца, сгушени под най-високите върхове на Балканите, фермерите са по-склонни да се придвижват на импровизирани конски каруци, отколкото с колите, а дребното земеделие преобладава - по подразбиране биологично. \r\nОтидете в планината и ще достигнете Боровец, казва авторът,, един от най-добрите ски курорти в България, както и термални бани, горещи извори, а през лятото километри планинско колоездене, конна езда и пешеходни пътеки. Всички имоти наоколо се предлагат на необичайно ниски цени (както всичко останало в страната). Има живописни парчета земя с гледка за милиони долари, стари селски къщи, нуждаещи се от ремонт, както и апартаменти до ски лифтовете. \r\n \r\nНе бива да се забравя, че България има някои от най-бързите оптични интернет връзки в Европа. \r\n \r\nСамоков е основният град в този район. Разположен е в началото на дълга, висока равнина на север, където се простира пътят към София, преди да се спусне към столицата през борова гора и покрай поредица от язовири. \r\n \r\nБоровец и неговият ски курорт са на малко разстояние от Самоков. Река Искър тече тук от върховете на Рила и се влива в Дунав на няколкостотин мили на север. \r\nСлед това в статията се привеждат редица примери за изгодни сделки с недвижими имоти, закупени от чужденци, които определят природата в района като уникална, а местните хора като много добри. \r\nНакрая авторът на статията препоръчва на хората, които са я прочели да дойдат на място и да се убедят в думите му. \r\n \r\n  Юлиян Марков", "date": "2019.11.26", "title": "The New York Times: На ски в България? Изненадващото изкушение на Балканите"}
{"url": "http://www.focus-news.net/news/2019/11/26/2723453/nimh-utre-shte-preobladava-slanchevo-vreme.html", "text": "Утре, над по-голямата част от страната, ще преобладава слънчево време с временни увеличения на облачността. Над западната част от Дунавската равнина ще се задържи облачно и мъгливо. След пладне от запад ще започне ново заоблачаване, което през нощта срещу четвъртък ще обхване цялата страна. Максималните температури ще бъдат между 9° и 14°. \r\nТова съобщи за  Агенция „Фокус“  дежурният синоптик от  Националния институт по метеорология и хидрология (НИМХ) Красимир Стоев .   \r\nНад Черноморието ще преобладава слънчево време. В сутрешните часове на отделни места видимостта ще бъде намалена. Постепенно вятърът ще се ориентира от югоизток, но ще е слаб. Максимални температури на въздуха: 10°-12°. Температурата на мроската вода е 15°. Вълнението на морето ще бъде 2-3 бала. \r\nНад планините ще преобладава слънчево време с временни увеличения на облачността. След пладне от запад ще започне ново увеличение на облачността. Ще духа до умерен вятър от запад-югозапад, с тенденция на усилване. Максимална температура на височина 1200 метра около 8°, на 2000 метра - около 1°. \r\nВ четвъртък вятърът от югозапад ще се усили, особено в източната половина от страната. Температурите ще се повишат и на места в централната част на Дунавската равнина и в югоизточните райони максималните ще достигат 15°-18°, в останалата част от страната ще са между 10° и 15°; преобладаващите минимални ще са между 2° и 7°. След временно разкъсване и намаление на облачността, по-късно през деня тя отново ще се увеличи и към вечерта в северозападните райони ще превали дъжд. През нощта срещу петък и в петък на много места от северозапад на югоизток ще превали дъжд, в южните райони придружен с гръмотевици. Впоследствие облачността бързо ще се разкъсва и намалява. Вятърът ще се обърне от запад-северозапад и по-късно ще започне понижение на температурите. В събота ще има променлива облачност, на отделни места в южните райони все още ще превалява. Все още ще духа умерен северозападен вятър и застудяването ще продължи.", "date": "2019.11.26", "title": "НИМХ: Утре ще преобладава слънчево време"}
{"url": "http://www.focus-news.net/news/2019/11/26/2723451/vitseprezidentat-iliyana-yotova-beshe-gost-na-konferentsiyata-30-godini-zhenskiyat-prochit-na-prehoda-i-prehodite-obzor.html", "text": "Вицепрезидентът Илияна Йотова  беше гост на конференцията „30 години. Женският прочит на Прехода и преходите…“, която се проведе в Литературен клуб „Перото” в НДК. На нея тя заяви, че е обнадеждаващата, новина е, че 30 години след т.нар. преход хората не се задоволяват с плакатната демокрация, а искат качество и очертаните на книга критерии за демокрация да бъдат реално изпълнени. По думите ѝ ако се намерят механизмите за по-активно гражданско участие, за по-голям граждански контрол върху процесите в държавата, България ще се развива в по-добра посока. Форумът, организиран от списание „Жената днес“ и Женски форум за идеи, е част от поредица дискусии „Жени. Технологии. Време“.  \r\nЙотова е категорична, че позиции от типа „няма демокрация“ не приема. По думите ѝ те са по-скоро израз на отчаяние, показващо, че не сме успели да постигнем онова общество, към което сме се стремели. Вицепрезидентът е на мнение, че демокрацията е слаба заради слабостта на държавата да се справи с неравенствата и липсата на справедливост.  \r\nТя определи като несъстоятелен основния въпрос, който вълнува обществото – Свършил ли е преходът. Според нея по-важен от него е въпросът, че България е на дъното на всички европейски класации и по всички показатели е на нивото на развиващите се държави. Йотова отбеляза, че демокрацията не се случва задължително с падането на тоталитарните режими, за нея трябва да се работи постоянно.  \r\nВицепрезидентът изтъкна факта, че най-често употребяваната дума в изборните нощи бе демокрация, но заедно с нея е вървяло и негативно определение – липсваща, недостатъчна. Тя добави, че 30 години след т.нар. преход чувстваме дефицит на демокрация.  \r\nВъв втората част на изказването си вицепрезидентът акцентира върху темата за равенството между половете през изминалите години. Йотова цитира данни на Европейската комисия, според които промените в правата на жените от началото на хилядолетието са се случвали със „скоростта на охлюв“, както ги определя и самата европейска институция.  \r\nНа конференцията присъстваше и социологът Първан Симеонов, който представи данни от скорошно социологическо проучване. То сочи, че двата пола са еднакво неудовлетворение от развитието на действията от Прехода в България през изминалите 30 г. \r\nПо думите му този Преход, който е свършил, продължава да има своето огромно значение, както и преходите, които всяка една жена прави. Той определи животът в днешно време като такъв , в който нищо не е ясно кога се случва. Симеонов допълни, че за жената сякаш „пресата на живота“ е по-силна и от нея се очакват повече неща – да бъде успешна в работата, да изглежда добре, да се грижи за себе си и т.н.  \r\nЗорница КОСТАДИНОВА", "date": "2019.11.26", "title": "Вицепрезидентът Илияна Йотова  беше гост на конференцията „30 години. Женският прочит на Прехода и преходите…“ (ОБЗОР)"}
{"url": "http://www.focus-news.net/news/2019/11/26/2723455/neli-kutskova-sadiya-ideyata-za-diskusiya-za-otchetnostta-na-glavniya-prokuror-e-nalozhitelna.html", "text": "Идеята на президента Румен Радев да организира дискусия по въпроса за ролята и мястото на прокуратурата и отчетността на главния прокурор е крайно наложителна. Тя се води отдавна, но в тесни професионални среди и от време на време в медиите. Това каза за обзорното предаване „Това е България“ по Радио „Фокус“ съдията от Софийския апелативен съд Нели Куцкова.  \r\n \r\n„Убедена съм, че се налагат промени в законодателството и в Закона за съдебната власт по отношение на прокуратурата. Без да се налага Велико народно събрание, могат да се извършат такива промени. Тоест идеята на президента Радев е изключително добра“, обясни тя. \r\n \r\nСъдия Куцкова каза още, че идеята на президента Радев е дори закъсняла. По думите ѝ в никакъв случай не е мит всевластието и безконтролността на главния прокурор, а е действащо законодателство. Нели Куцкова обясни, че сега само от него си зависи дали ще злоупотребява с огромната си власт, затова е наложително изготвянето на правна рамка това да не се случва.  \r\nЦоня СЪБЧЕВА", "date": "2019.11.26", "title": "Нели Куцкова, съдия: Идеята за дискусия за отчетността на главния прокурор е наложителна"}
{"url": "http://www.focus-news.net/news/2019/11/26/2723454/vladimir-karolev-ikonomist-energetika-i-sigurnost-sa-bili-diskutiranite-klyuchovi-temi-na-sreshtata-tramp-borisov.html", "text": "Разговорите между президентът на САЩ Доналд Тръмп и българския премиер Бойко Борисов във Вашингтон са били свързани най-вече с енергетиката и сигурността. Това каза за обзорното предаване „Това е България“ на Радио „Фокус“ икономистът Владимир Каролев. По думите му подобни срещи на американския държавен глава са преди всичко геополитически.  \r\n \r\n„В близко бъдеще в енергетиката и във военното дело една инвестиция ще плащаме. Има нови проекти, които ще се правят в областта на въоръжаването. Убеден съм, че американците ще се опитата да спечелят такива проекти. Тези срещи са преди всичко геополитически и точно интересите на САЩ са България да отвори пазара си за всички горива“, обясни икономистът.  \r\n \r\nВладимир Каролев коментира още, че американските интереси у нас и на Балканите са свързани най-вече със сигурността и енергетиката, защото към този момент на хоризонта не се вижда друг такъв. Икономистът каза също, че очаква рано или късно у нас да се появи инвеститор, който да отвори автомобилен завод у нас, защото по думите му интерес към нашата страна в тази посока има от автомобилни компании от целия свят и той не би се изненадал, ако сред тях са и американски. \r\n \r\nЦоня СЪБЧЕВА", "date": "2019.11.26", "title": "Владимир Каролев, икономист: Енергетика и сигурност са били дискутираните ключови теми на срещата Тръмп-Борисов"}
{"url": "http://www.focus-news.net/news/2019/11/26/2723457/petiyat-mezhdunaroden-festival-na-kitarata-v-pleven-zapochna-s-diskusiya-parformans-izkustvoto-koeto-ni-sabira.html", "text": "Петият международен фестивал на китарата в Плевен започна с дискусия пърформанс \"Изкуството,което ни събира”, предаде кореспондент на  Радио „Фокус“  . Събитието се осъществява с подкрепата на областна администрация Плевен с участието на изпълнители и художествения директор на фестивала Николай Михайлов. \"В програмата има вечер, посветена изцяло на българската музика на 29 ноември от 19.00 часа в салона на читалище \"Съгласие\".  Това събитие представлява шанс и платформа за българските композитори да се представят техни произведения, да се покаже нашата българска магия”, посочи Николай Михайлов. Той подчерта, че фестивалът на китарата вече пет години се е превърнал във вълнуващ  музикален празник за душата. \r\nВиолета КРЪСТЕВА", "date": "2019.11.26", "title": "Петият международен фестивал на китарата в Плевен започна с дискусия пърформанс ,,Изкуството, което ни събира”"}
{"url": "http://www.focus-news.net/news/2019/11/26/2723446/prezidentat-rumen-radev-podpisa-ukaza-za-naznachavane-na-ivan-geshev-za-glaven-prokuror-obzor.html", "text": "Президентът Румен Радев  подписа указа за назначаване на Иван Гешев за главен прокурор. В началото на месеца Радев върна предложението на Висшия съдебен съвет /ВСС/ за главен прокурор като подчерта, че начинът на провеждане този избор трябва да създава доверие в обществото, а не да поражда съмнения. При повторното гласуване във ВСС и при липсата на повече кандидати Иван Гешев беше повторно избран.    \r\nРадев отбеляза, че няма как обаче да се вслушам в призивите за нарушаване на Конституцията, защото върховенството на закона е фундаментът на демокрацията. По думите му България ще просперира, когато започнем да уважаваме и спазваме законите, затова няма да допусна точно президентът да наруши Конституцията, чието спазване винаги съм отстоявал. \r\nПрезидентът изрази своите очаквания за справедливост, в чиято основа е независимата и ефективна прокуратура, отнасяща се еднакво към всички, нарушили закона – без оглед на социално положение, политическа принадлежност и участие във властта. Той допълни, че българите очакват развръзка за корупцията по високите етажи на властта, за скритите офшорни сметки, фирми и имоти зад граница на политици и магистрати, за „Апартаментгейт“, за Българската агенция за безопасност на храните и мобилните инсинератори, за безобразното качество на ремонти и инфраструктурни проекти и грабежа на КТБ. Радев уточни, че изясняването на всички виновни лица и възмездието са истинският тест за новия главния прокурор. Според него от това зависи дали главният прокурор ще сбъдне надеждите на българите за законност и справедливост.   \r\nРадев допълни, че въпросът е в цялостния модел на българската прокуратура, в нейното устройство и функции, в мястото й в съдебната система и връзките с други институции. По думите му това е трудна тема, непокътната от 30 години, но нейната обществена значимост е особено актуална днес. Той отбеляза, че започва широк обществен дебат за промени в Конституцията и ще поканя академичната общност, парламентарно представените партии, институции, професионални сдружения и граждански организации. Радев посочи, че от ефективността на реформите в съдебната система зависи дали ще постигнем справедливост, пречупване на корупцията, качествено държавно управление и просперираща обществена среда.  \r\n  Новоизбраният главен прокурор Иван Гешев  коментира пред журналисти, че е с ясното разбиране, че прокуратурата трябва да бъде доста по-активна и по-активно да отговори на очакванията на българските граждани за справедливост. Той отбеляза, че държавният глава го е уведомил за намерението си по темата за обществен дебат за промени в Конституцията.  \r\nГешев добави, че според него прокуратурата е част и трябва да остане като част от съдебната власт и това е мнението на цялата магистратска общност, която представлява. Новоизбраният главен прокурор подчерта, че ще направи всичко възможно да оправдае тези очакванията на обществото. И уточни още, че има конкретни приоритети, които ще коментира, когато стъпи в длъжност като главен прокурор.  \r\nИван Гешев коментира и протестите на гражданите за и против неговата позиция на главен прокурор. Гешев уточни, че всеки български гражданин има право да протестира и да изразява мнението си, както смята за правилно. По думите му хората, които трябва да се притесняват са тези, които нарушават закона, независимо от йерархичния кръг. Той посочи, че критерият, който трябва да спазва  цялата прокуратура и български прокурори, следователи и съдебни служители е дали някой нарушава закона и да следват процедури, които са уредени в закона. \r\nИван Гешев отбеляза, че прокуратурата не е пощенска кутия и място за политическа реклама. Според него сигналите на политиците трябва да бъдат подавани в компетентни прокуратури. По думите му тези сигнали са с ясно изразени политически цели. Гешев обясни, че единственото, което може да направи главният прокурор е да препрати сигнала в конкретната прокуратура. Според Гешев безгрешни хора и институции няма. Той допълни, че институцията има своите проблемни , които се старае да реши.  \r\nГешев добави, че борбата с престъпността, с която е компетентна българската прокуратура зависи от правоохранителни органи, които са много, прокуратура и съд. По думите му не може една система да работи и да е виновна само една част от тази система, всички тази система трябва да си вършат работата и да си я вършат качествено, в рамките а своята функционална компетентност. Новоизбраният главен прокурор отхвърли твърденията, че прокуратурата не работи и  посочи, че резултатите и са не лоши в сравнение с други европейските страни.  \r\nВиолета СИМЕОНОВА", "date": "2019.11.26", "title": "Президентът Румен Радев подписа указа за назначаване на Иван Гешев за главен прокурор (ОБЗОР)"}
{"url": "http://www.focus-news.net/news/2019/11/26/2723458/sport-galatasaray-vodi-na-bryuzh-s-10-na-poluvremeto-v-mach-ot-shampionskata-liga.html", "text": "Футбол: Галатасарай води на Брюж с 1:0 на полувремето в мач от груповата фаза на Шампионската лига с гол на Бююк в 11-ата минута. \r\nВ другия мач Байер Леверкузен води като гост на полувремето на Локомотив Москва с автогол на Жемелетдинов, също в 11-ата минута \r\nОт 22:00 се играят срещите: \r\nАталанта – Динамо Загреб  \r\nМанчестър Сити – Шахтьор Донецк \r\nРеал Мадрид – Пари Сен Жермен \r\nТотнъм – Олимпиакос \r\nЦървена свезда – Байерн Мюнхен \r\nЮвентус – Атлетико Мадрид", "date": "2019.11.26", "title": "Спорт: Галатасарай води на Брюж с 1:0 на полувремето в мач от Шампионската лига"}
{"url": "http://www.focus-news.net/news/2019/11/26/2723460/prof-aleksandar-marinov-politolog-vinagi-chakame-neshto-da-se-sluchi-izvan-balgariya-a-ne-pravim-taka-che-to-da-stane-u-nas.html", "text": "Българите все чакаме нещо да се случи извън страната ни, а не искаме да направим така, че то да се случи в България. Това каза за обзорното предаване „Това е България“ на Радио „Фокус“ политологът проф. Александър Маринов в отговор на въпрос за общото между посещението на премиера Борисов в САЩ и подписания указ за главен прокурор.  Според проф. Маринов именно това ни пречи, защото липсва самочувствие, а има безразличие, апатия и неверие.  \r\n \r\n„Ние очакваме едно посещение във Вашингтон да промени нещо. Ние чакаме нещо да се случи и някой да направи нещо по въпроса за главния прокурор, а всъщност важният въпрос е какво да се направи за българската съдебна система. Едно общество, което не се захване да си оправи само проблемите, да вземе в ръце съдбата си, може само да се надява, да недоволства, но това нищо не променя“, добави политологът. \r\n \r\nПроф. Маринов каза, че това е пропиляна и неадекватна надежда, а увереността в собствените сили е кръвта на демократичното общество. По думите му у нас цари озлобление, че някой ни е виновен, а не е така. \r\nЦоня СЪБЧЕВА", "date": "2019.11.26", "title": "Проф. Александър Маринов, политолог: Винаги чакаме нещо да се случи извън България, а не правим така, че то да стане у нас"}
{"url": "http://www.focus-news.net/news/2019/11/26/2723456/hurriyet-daily-news-oon-prizova-za-restart-na-pregovorite-za-kipar.html", "text": "Генералният секретар на ООН Антонио Гутериш призова за възобновяване на преговорите между кипърските турци и кипърските гърци в опит да се преодолее спорът между двете общности, пише турското англоезично издание  Hurriyet Daily News \r\n \r\nГутериш излезе с изявление, в което призовава за \"преговори при първа възможна възможност\" след вечеря с лидера на кипърските турци Мустафа Акънджъ и лидера на кипърските гърци Никос Анастасиадис в Берлин. \r\nГенералният секретар на ООН нарече \"фокусиран и откровен\" разговора \"за постигане на цялостно уреждане на кипърския проблем\" в първата тристранна среща между тримата държавници, след като мирните преговори под ръководството на ООН в Швейцария се разпаднаха преди две години. \r\n \r\n„И двамата лидери приветстваха моята ангажираност и потвърдиха за своето желание и решимост да постигнат споразумение, основано на двузонална бикомунална федерация с политическо равенство, както е посочено в съответните резолюции на Съвета за сигурност“, се казва в изявлението на Гутериш. \r\nРъководителят на Световната организация очерта \"възможността да се свика неформална среща на петте страни плюс ООН на подходящ етап\", споменавайки преговорите между кипърските лидери и страните-гаранти  - Турция, Гърция и Обединеното кралство. \r\n \r\n„Лидерът на кипърските турци и лидерът на кипърските гърци, мотивирани от чувство за неотложност, се съгласиха, че постигането на цялостно и трайно разрешаване на проблема в Кипър в предвидим хоризонт е от изключително значение за бъдещото благополучие на двете общности и че статуквото е неустойчиво “, каза Гутериш. \r\n \r\nЛидерът на кипърските турци Мустафа Акънджъ приветства споразумението за възобновяване на преговорите за уреждане на Кипърския въпрос. \r\nВ изказване пред репортери в Берлин, Акънджъ заяви, че е имал положителна тристранна среща с Гутериш и Анастасиадис. \r\n„Считам, че днешната среща беше положителна стъпка напред. Успяхме да върнем влака на релсите”, каза той. \r\nАкънджъ подчерта значението на ангажимента на Гутериш да увеличи усилията си и да улесни началото на преговорите при първа възможност. \r\n„Вече не говорим за отворен процес“, каза Акънджъ, като добави, че разговорите ще бъдат поетапни, смислени и ориентирани към резултатите и насочени към постигане на стратегическо споразумение. \r\nТой също така изрази надежда, че през 2020 г. ще бъде свикана петстранна конференция в Кипър, включваща страните-гаранти: Турция, Гърция и Великобритания и ще проправи път за постигане на споразумение. \r\n \r\nСлед срещата президентът на Кипър Никос Анастасиадис говори за „креативни консултации” през целия ден от името на преговарящите и специалния пратеник на ООН Джейн Хол Лют, която доведе, до елементите, включени в съвместното изявление със съгласието на Гутериш и двамата лидери, издадено от ООН. \r\n\"Въпреки известните затруднения резултатът от днешната среща се счита за първа положителна стъпка в усилията за възобновяване на диалога\", каза Анастасиадис, според информации, публикувани в кипърските гръцки медии. \r\nТой каза, че е важно, че генералният секретар на ООН е изразил решимостта си да продължи, в сътрудничество с двамата лидери и страните-гаранти, като положи усилия за неформална петстранна среща. \r\n„Среща, чиято задача би била споразумението относно техническите параметри, което ще позволи повторение на целенасочен и творчески диалог, който ще ни доведе до жизнеспособно и функционално решение“, добави той. \r\n \r\nНеформалната среща между Гутериш, Анастасиадис и Аканджъ е първата тристранна среща между тримата лидери, след като преговорите, ръководени от ООН, се провалиха преди две години в Швейцария. \r\nПроблемът с Кипър остава нерешен от десетилетия въпреки поредицата усилия на Организацията на обединените нации, като последното напрежение, възникнало  в Източното Средиземноморие допълнително усложнява проблема. \r\n \r\n  Юлиян Марков", "date": "2019.11.26", "title": "Hurriyet Daily News: ООН призова за рестарт на преговорите за Кипър"}
{"url": "http://www.focus-news.net/news/2019/11/26/2723462/dvoyno-ubiystvo-v-plovdiv-obzor.html", "text": "Двойно убийство беляза вторника  в Пловдив. Около 16.00 ч. е получен сигнал за извършеното убийство. Престъплението е станало в стопанска постройка на ул. „Борба“ в Пловдив, където  са застреляни двама мъже – баща и син. Единият на 52 години, другият на 32. Нападателят е заловен след като е застрелял жертвите. Става въпрос за 45-годишен мъж. По-късно е открито и оръжието, с което е извършено престъплението. Оръжието е законен пистолет Макаров. Досъдебното производство се наблюдава от Окръжна прокуратура-Пловдив. \r\nВлошени бизнес отношения е предполагаемата версия за двойното убийство в Пловдив. Информацията изнесе окръжният прокурор Румен Попов. Мотивите за убийството ще се изясняват тепърва. На място се извършват процесуално-следствени действия.", "date": "2019.11.26", "title": "Двойно убийство в Пловдив (ОБЗОР)"}
{"url": "http://www.focus-news.net/news/2019/11/26/2723463/studenti-spetsialnost-pravo-se-zapoznaha-s-rabotata-na-okrazhen-sad-varna.html", "text": "Студенти I-ви курс, специалност „Право“ бяха на посещение в Окръжен съд – Варна. Това съобщиха от  пресцентъра на съда . Те бяха посрещнати от съдия Юлия Бажлекова от Гражданско отделение на съда и присъстваха на няколко съдебни заседания, които тя председателстваше или в които беше част от съдебния състав. От всички граждански дела, които студентите имаха възможност да наблюдават, най- силно бяха впечатлени от делото за упражняване на родителски права, което Окръжен съд – Варна гледа като въззивна инстанция.  След съдебните заседания студентите се срещнаха със съдебния администратор на институцията Анелия Бъчварова, която запозна младите хора с работата на общата и специализирана администрация. Тя постави акцент върху екипността в работата на магистратите и съдебните служители. „Във Варненски окръжен съд е създадена такава организация, че всеки деловодител и секретар работи с определен брой съдии и този екип е заедно до крайния съдебен акт“ – подчерта Анелия Бъчварова.  Студентите имаха възможност да посетят деловодствата на Гражданско отделение и да се запознаят непосредствено с организацията на работа в тази колегия. Съдебният администратор изрази готовност за провеждане на съвместни инициативи за практическо обучение на бъдещите юристи.", "date": "2019.11.26", "title": "Студенти специалност „Право“ се запознаха с работата на Окръжен съд – Варна"}
{"url": "http://www.focus-news.net/news/2019/11/26/2723465/poradi-svlichane-na-zemna-masa-varhu-patnoto-platno-vremenno-se-ogranichava-dvizhenieto-po-pat-krichim-mihalkovo-pri-km-101.html", "text": "Временно се ограничава движението по път III-866 Кричим – Михалково при км 101 поради свличане на земна маса върху пътното платно. Това съобщиха от пресцентъра на  Агенция \"Пътна инфраструктура\"(АПИ) .  \r\nДвижението се осъществява по обходен маршрут: Пловдив – Асеновград – Смолян – Девин и обратно.", "date": "2019.11.26", "title": "Поради свличане на земна маса върху пътното платно временно се ограничава движението по път Кричим – Михалково при км 101"}
{"url": "http://www.focus-news.net/news/2019/11/26/2723468/sport-galatasaray-i-bryuzh-zavarshiha-naravno-11-v-mach-ot-shampionskata-liga.html", "text": "Футбол: Отборите на Галатасарай и Брюж завършиха наравно 1:1 в мач от груповата фаза на Шампионската лига с гол на Бююк за домакините в 11-ата минута и на Диата за гостите в добавеното време. \r\nВ другия мач Байер Леверкузен победи като гост Локомотив Москва след автогол на Жемелетдинов в 11-ата минута и гол на Бендер в 54-ата минута. \r\nОт 22:00 часа играят : \r\nАталанта – Динамо Загреб  \r\nМанчестър Сити – Шахтьор Донецк \r\nРеал Мадрид – Пари Сен Жермен \r\nТотнъм – Олимпиакос \r\nЦървена свезда – Байерн Мюнхен \r\nЮвентус – Атлетико Мадрид", "date": "2019.11.26", "title": "Спорт: Галатасарай и Брюж завършиха наравно 1:1 в мач от Шампионската лига"}
{"url": "http://www.focus-news.net/news/2019/11/26/2723469/d-r-sotir-ivanov-im-petrich-razvitieto-i-prilaganeto-na-savremenni-tehnologii-e-neshto-koeto-e-mnogo-vazhno-za-muzeite.html", "text": "Развитието и прилагането на съвременни технологии е нещо, което е много важно за музеите. Това каза за  Радио „Фокус“ - Пирин  д-р Сотир Иванов, директор на Исторически музей – Петрич. Той обясни, че в тази връзка смята, че така наречената обогатена виртуална реалност би намерила приложение в много от техните обекти.  \r\n \r\n„Защото извършването на реставрации и възстановяването на определени сгради отнема време, но също така изисква огромни средства. Планувам още следващата година, със средствата, с които разполагаме, да закупим техника, с която да създаден някакъв вид виртуална действителност“, каза още д-р Иванов. Той добави, че това са само част от предизвикателствата пред музея, но те ги карат да разработват по-различни стратегии.  \r\n„Целта ни е да удовлетворим повече потребности  на туристите. За нас това е важно, защото една част от хората вече са редовни наши посетители и те искрено се интересуват, вълнуват и съпреживяват всяко едно откритие, всяка една нова стъпка в разкриване на нашето минало“,  подчерта д-р Иванов.  \r\nЛивия НИНОВА", "date": "2019.11.26", "title": "Д-р Сотир Иванов, ИМ – Петрич: Развитието и прилагането на съвременни технологии е нещо, което е много важно за музеите"}
{"url": "http://www.focus-news.net/news/2019/11/26/2723470/vzglyad-ukrayna-zaplashi-s-krazhba-na-gaz-ako-gazprom-ne-prieme-usloviyata-y.html", "text": "\"Нафтогаз\" каза какво би направила с руския газ, ако транзитът му в Европа от новата година продължи без договор. Отговорът е много подобен на заплаха за кражба на гориво. Но има и положителни промени в този отговор: ако по-рано Киев наричаше това контрабанда на газ, сега то се нарича „газ на неизвестен собственик“. Какво означават тези изявления на \"Нафтогаз\" и какви заплахи представляват за \"Газпром\" и за газовия транзит в Европа, коментира руският вестник  „Взгляд“ \r\n \r\nПри липса на транзитен договор, Украйна възнамерява да изпомпва руски газ, предназначен за европейците, в своите хранилища от новата година. Важно уточнение: без договор суровините ще се считат за принадлежащи на неопределен собственик и ще останат в украински подземни резервоари за времето, докато се уредят документите. Това написа във „Фейсбук“ изпълнителният директор на \"Нафтогаз\" Юрий Витренко. \r\n \r\nМнозина възприеха това като заплаха и изнудване на Русия и Европа от негова страна. Ако Русия не подпише договора до 1 януари 2020 г., тогава Украйна на практика ще открадне руския газ. В крайна сметка европейците никога няма да го получат, а имущество на „Газпром“ ще престане да бъде собственост на „Газпром“. \r\n \r\n„Всъщност Украйна заплашва да спре транзита на руски газ до европейските потребители, ако преговорите не бъдат приключени преди 1 януари 2020 г. И вероятността тристранните преговори за газ да не приключат до този момент съществува ”, заяви заместник-ръководителя на Фонда за енергийна сигурност Алексей Гривач. \r\n \r\nГривач не изключва, че ръководството на \"Нафтогаз\" специално иска да прекъсне газовите преговори, за да организира енергийна криза в Европа. Дори ще му е от полза. Всъщност подписването на ново споразумение съгласно европейските правила означава, че те ще вземат газовата тръба от \"Нафтогаз\" и ще я прехвърлят на друга компания. Тогава монополистът ще загуби значителни приходи от транзита на газ. И ръстът на цените на газа в случай на криза ще окаже полезен за украинците, тъй като все пак ще позволи те да продават скъпо и внесен и произведен газ в Украйна на обикновените украинци. \r\n \r\nДругият вариант е, че „Нафтогаз“ не слуша собствения си президент и правителство или дори Европа, а САЩ, които се нуждаят от газова криза и прекъсване на доставките на газ за Европа, като никой друг. Европа трябва да се справи със заплахите на „Нафтогаз“, като напомни на украинските ръководители за транзитните задължения, които те трябва да изпълняват дори без транзитно споразумение съгласно Договора за енергийна харта (ДЕХ). \r\n \r\nОт друга страна, ако това е заплаха, тогава е доста глупаво, каза Игор Юшков, водещ експерт от Националния фонд за енергийна сигурност. „Газпром просто няма да доставя газ след 31 декември в украинската система, ако няма транзитен договор. Следователно, „Нафтогаз“ просто няма какво да изпомпа в своите резервоари“, казва той. \r\n \r\nИзявлението на Витренко всъщност може да се разглежда по два начина. От една страна, това наистина може да бъде заплаха: „Нафтогаз“ никога не е пренебрегвал подобни методи. От друга страна, това може да е вариант за излизане от кризисна ситуация, в случай че няма достатъчно време за подписване на нов договор. \r\n \r\nТова е опит да се намери възможност да не се спира транзитът, въпреки липсата на договор. \"Как да го тълкуваме не е напълно ясно, имаме нужда от обяснения от украинската страна\", казва Юшков. \r\n \r\n„Ако се има предвид вторият вариант, тогава се очертава конструктивна схема. Ако на 26 декември, както обещава украинската страна, отделна компания ще бъде отделена от „Нафтогаз“, която ще стане собственик на газотранспортната система, то от този момент ще започне процесът на подписване на ново споразумение за транзит. В този случай може да не са достатъчни пет дни преди новата година за подписване на нов договор. А през 2020 г. ще са необходими допълнителни няколко дни, за да се попълнят всички документи и да се подпише годишно споразумение за транзит. И за тези няколко дни е необходима някаква преходна схема: как да продължи транзита на газ, когато официално все още няма търговски договор “, предлага Игор Юшков. \r\n \r\nАко „Нафтогаз“ предлага решение на този проблем, тогава това не е заплаха, а предложение. И вторият вариант е напълно възможен в светлината на последните събития. Първо, тези дни \"Нафтогаз\" за първи път от много години насам конструктивно отговори на официалното предложение на „Газпром“ за газов договор. Риториката на украинската компания се промени драстично: от мантрата, че няма да има транзит от новата година до готовността „да работи добросъвестно“ за сключване на нов договор. Позицията на \"Нафтогаз\" значително се доближи до това, което предлага \"Газпром\". Това беше първата стъпка към подписване на нов годишен договор. \r\n \r\n  Юлиян Марков", "date": "2019.11.26", "title": "„Взгляд“: Украйна заплаши с кражба на газ, ако „Газпром“ не приеме условията й"}
{"url": "http://www.focus-news.net/news/2019/11/26/2723459/nova-tv-makedoniya-nay-malko-20-sa-zaginalite-pri-zemetresenieto-v-albaniya-i-pochti-600-sa-raneni.html", "text": "Най-малко 20 са загиналите при земетресението в Албания от тази сутрин и почти 600 са ранени, съобщават албанските медии, цитирани от македонският телевизионен канал  “Нова ТВ“ \r\n \r\nЗеметресението с магнитуд 6,4 по скалата на Рихтер и с епицентър между Дуръс и Тирана на дълбочина десет километра е ударило в ранните часове на деня. След силното земетресение са последвали още няколко афтършока. Спасителните операции продължават. \r\n \r\nАлбанският премиер Еди Рама и лидерът на опозиционната Демократическа партия Лулзим Баша посетиха районите на  Дуръс и Тумана, които са най-засегнати от земетресението. Баша призова незабавно Рама да обяви извънредно положение. \r\n \r\nПридружен от вицепремиера Ериона Браче и вътрешния министър Сандрер Леша, Рама се срещна с местни жители, чиито къщи бяха разрушени при мощното земетресение. \r\n \r\n\"Днес, повече от всякога, ние стоим със семействата на тези, които са загубили своите близки при това природно бедствие\", каза Рама. \r\n \r\nПремиерът изрази най-дълбоките си съболезнования, като увери всички, чийто членовете на семейството все още са в капан под развалините, че властите правят всичко необходимо, за да спасят всеки човек. \r\n \r\nТой каза, че досега от развалините са спасени 41 души. \r\n \r\n  Юлиян Марков", "date": "2019.11.26", "title": "„Нова ТВ“ (Македония): Най-малко 20 са загиналите при земетресението в Албания и почти 600 са ранени"}
{"url": "http://www.focus-news.net/news/2019/11/26/2723464/a1-on-makedoniya-hotel-na-sedem-etazha-v-duras-se-srina-v-rezultat-na-zemetresenieto.html", "text": "Хотел на седем етажа в Дуръс се срина в резултат на земетресението, информира македонското електронно издание  A1 On . \r\n \r\nНай-малко 20 души загинаха, а над 600 бяха ранени, след като две силни земетресения удариха Албания. В град Дуръс, който пострада най-сериозно няколко сгради бяха напълно разрушени, а сред тях и седеметажният хотел „Вила Палма“. \r\nСпоред албанските медии от руините на хотела са извадени две тела. На снимките се вижда, че хотелът е разрушен до основи, а отломки от сградата са затрупали и колите на прилежащия паркинг.  Съобщава се за спасени турски граждани от руините на хотела. \r\n \r\n  Юлиян Марков", "date": "2019.11.26", "title": "A1 On (Македония): Хотел на седем етажа в Дуръс се срина в резултат на земетресението"}
{"url": "http://www.focus-news.net/news/2019/11/26/2723452/albanian-daily-news-italiya-izprati-spasiteli-v-albaniya.html", "text": "Президентът на Италия Серджо Матарела разговаря по телефона с президента на Република Албания Илир Мета, за да изрази солидарност и съболезнования на семействата на жертвите на земетресението, което разлюля Албания, пише албанският интернет портал  Albanian Daily News . \r\n \r\nВ тази връзка президентът Матарела информира албанския си колега за изпращането на спасители и хуманитарни средства от Италия за справяне с последствията от земетресението. \r\n \r\nМатарела изрази готовността на италианските власти да допринесат за преодоляването на този драматичен момент за Албания. В края на разговора президентът на Албания благодари на италианския си колега за специалното внимание, солидарност и незабавен отговор, като също изрази благодарност за съдействието и подкрепата от Италия. \r\n \r\n  Юлиян Марков", "date": "2019.11.26", "title": "Albanian Daily News: Италия изпрати спасители в Албания"}
{"url": "http://www.focus-news.net/news/2019/11/26/2723472/vazstanoveno-e-dvizhenieto-po-pat-iii-866-krichim-mihalkovo.html", "text": "Възстановено е движението по път III-866 Кричим – Михалково. Това съобщиха от пресцентъра на Агенция \"Пътна инфраструктура\"", "date": "2019.11.26", "title": "Възстановено е движението по път III-866 Кричим – Михалково"}
{"url": "http://www.focus-news.net/news/2019/11/26/2723471/tass-mayk-pompeo-e-obezpokoen-ot-namerenieto-na-turtsiya-da-zapochne-izpitaniya-na-sistemata-s-400-sas-samoleti-f-16.html", "text": "Решението на Турция да започне изпитания на радарните станции на ракетните  системи С-400, придобити от Русия с помощта на американските изтребители F-16, предизвиква безпокойство в САЩ, заяви държавният секретар на САЩ Майк Помпео, цитиран от  TACC . \r\n \r\n„На първия ви въпрос за Турция и С-400 ... Да, това е проблем \", каза ръководителят на Държавния департамент. Той беше помолен да коментира дали Вашингтон е загрижен от факта, че Анкара започна да тества радарите на С-400, използвайки самолети F-16. В същото време Помпео потвърди, че САЩ и Турция продължават да водят диалог, опитвайки се да намерят изход от ситуацията, която се разви, след като Анкара закупи системите С-400 от Москва. \"Надяваме се ... Все още преговаряме с турците, все още се опитваме да разрешим ситуацията\", каза дипломатът. \r\n \r\nТой отказа да отговори на въпроса дали новата стъпка на Турция има някакво особено значение по отношение на евентуалното прилагане на санкциите на Вашингтон срещу Анкара. \"Не искам да изпреварвам онова, което президентът на САЩ Доналд Тръмп може или не може да направи. Изяснихме съвсем ясно на турското правителство, че искаме то да се откаже от пълното оперативно използване на оръжейната система С-400\", каза Помпео. \r\n \r\nПо-рано CNN Turk, позовавайки се на военни източници, заяви, че турските военни ще започнат в понеделник двудневен тест на радара на С-400. Според канала тестовете ще се проведат близо до Анкара. За целта във въздуха ще бъдат издигнати различни самолети, включително изтребители F-16. Турските експерти искат да проверят установяването на комуникация между системите за противовъздушна отбрана и самолетите. \r\n \r\n  Юлиян Марков", "date": "2019.11.26", "title": "ТАСС: Майк Помпео е обезпокоен от намерението на Турция да започне изпитания на системата С-400 със самолети F-16"}
{"url": "http://www.focus-news.net/news/2019/11/26/2723461/makfaks-makedoniya-v-kosovo-v-sryada-e-obyaven-den-za-natsionalen-traur-zaradi-zemetresenieto-v-albaniya.html", "text": "Президентът на Косово Хашим Тачи обяви 27 ноември, сряда, за ден на траур в страната за жертвите на земетресението, което засегна Албания, предава македонската агенция  „Макфакс“ . \r\n \r\n\"В знак на държавната и гражданска чест, 27 ноември 2019 г. е обявен за ден на траур в Република Косово след земетресението в Албания, което остави десетки мъртви и много ранени\", се казва в съобщение от кабинета на Тачи. \r\n \r\nДържавният флаг на Косово ще бъде свален наполовина на всички държавни учреждения. \r\n \r\n  Юлиян Марков", "date": "2019.11.26", "title": "„Макфакс“ (Македония): В Косово в сряда е обявен ден за национален траур заради земетресението в Албания"}
{"url": "http://www.focus-news.net/news/2019/11/26/2723476/afp-dve-raketi-sa-izstrelyani-ot-gaza-kam-izrael.html", "text": "От Ивицата Газа са изстреляли две ракети по Израел, една от които е била прихваната от противоракетната система „Железен купол“, съобщиха от Израелската армия, предава  AFP \r\n \r\nСирените в израелския град Сдерот, близо до границата с палестинския анклав, са били задействани. \r\n \r\n\"От територията на Ивицата Газа в посока към израелската територия са били засечени две ракети\", се казва в изявление на Израелската армия и се добавя, че една от ракетите е прихваната. Не се привежда информация какво е станало с другата ракета. \r\n \r\nПоследният ракетен обстрел идва след кратка размяна на удари между Израел и управляваната от „Хамас“ територия, приключила преди малко по-малко от две седмици. \r\n \r\n  Юлиян Марков", "date": "2019.11.26", "title": "AFP: Две ракети са изстреляни от Газа към Израел"}
{"url": "http://www.focus-news.net/news/2019/11/26/2723474/kathimerini-nikos-dendias-pristigna-v-duras.html", "text": "Министърът на външните работи Никос Дендиас пристигна в Дуръс, Албания, за да покаже подкрепата на Гърция след земетресението с магнитуд 6,4 по скалата на Рихтер, което отне живота на над 20 души, информира електронното издание на гръцкия вестник  Kathimerini . \r\n \r\nЗаедно с албанския премиер Еди Рама Дендиас наблюдава работата на спасителните екипи да извадят хората под развалините на срутена сграда, след което и двамата политици посетиха пострадали оцелели на стадиона в Дуръс, който е превърнат във временен медицински пункт. \r\n \r\nСпоред дипломатически източници албанският премиер е изразил своята благодарност за незабавното реагиране на Гърция в отговор на изпращането на два спасителни екипа на Специалното звено за бедствия (EMAK,  което замина от Атина с военен самолет С130 самолет и още 15 членове на EMAK, които отпътуваха от Янина, Северна Гърция с превозни средства и специална техника. \r\n\"Тук съм в Дуръс ... с два екипа на EMAK, за да помогнем на нашите приятели от албанския народ, доколкото можем\", заяви Дендиас пред репортери в Дуръс, в присъствието на Рама. \r\n \r\n\"Ние също преживяхме това\", добави той, \"и стоим до албанския народ и неговото правителство, за да предложим всякаква помощ, която можем\". \r\n \r\nДендиас, който отлетя за Албания от Скопие, където се срещна със своя колега в Северна Македония, Никола Димитров, след това ще пътува до Тирана, където се очаква да се срещне с президента Илир Мета и архиепископа на Албания Анастасиос. \r\n \r\n  Юлиян Марков", "date": "2019.11.26", "title": "Kathimerini: Никос Дендиас пристигна в Дуръс"}
{"url": "http://www.focus-news.net/news/2019/11/26/2723475/the-times-of-isarel-hilyadi-poddrazhnitsi-na-netanyahu-protestiraha-sreshtu-prokurorite.html", "text": "Няколко хиляди привърженици на премиера Бенямин Нетаняху се събраха в Тел Авив във вторник в подкрепа на твърденията на сваления премиер, че прокурорите, които го обвиняват за подкуп, се опитват да го свалят с „преврат“, пише израелското англоезично издание  The Times of Israel . \r\n \r\n„Пазейки страната, спираме преврата“, е главният лозунг на митинга, който се проведе на Музейния площад в Тел Авив. \r\nНа митинга протеститращите  носеха израелски знамена и държаха плакати с искането на Нетаняху да „разследва разследващите“.  „Разследвайте държавния прокурор Шай Нитзан!“, „Прокурорът Лиат Бен-Ари в затвора“, „Спрете преследването , “И„ Ченгета - или престъпници? “ \r\n \r\n \r\nНетаняху, за когото се носеше слух, че обсъжда дали да говори пред митинга, не се появи. Организаторите избраха едно от по-малките места в града заради опасения, че митингът ще има малко участници.  Първоначално организаторите бяха казали, че очакват най-малко 10 000 души за участие. Медиите оценяват броя на присъстващите  на 5000. \r\nОсобено забележими в отсъствието им бяха депутатите от „Ликуд“ и министрите на кабинетите, много от които през последните дни мълчаха, отказвайки да подкрепят Нетаняху или да го критикуват. \r\n \r\nСлед като стана ясно, че по-голямата част от избраното ръководство на „Ликуд“ или се колебае, или непреклонно се противопоставя на участието в митинга, който твърди, че се провежда „преврат“ срещу Нетаняху, партията излезе с изявление във вторник вечерта, че политиците не са поканени на събитието. \r\n \r\nГлавният  прокурор Авичай Манделблит изготви обвинителни актове срещу Нетаняху по три дела за корупция миналия четвъртък. Час по-късно премиерът проведе пресконференция, на която обвини прокурорите, че се опитват да го отстранят от властта, използвайки фалшиви обвинения в корупция при „опит за преврат“. \r\n \r\n  Юлиян Марков", "date": "2019.11.26", "title": "The Times of Isarel: Хиляди поддръжници  на Нетаняху протестираха срещу прокурорите"}
{"url": "http://www.focus-news.net/news/2019/11/26/2723473/sport-zavarshiha-parvite-poluvremena-na-shestte-macha-ot-shampionskata-liga.html", "text": "Футбол: Завършиха първите полувремена на шестте мача от Шампионската лига: \r\nАталанта – Динамо Загреб  1:0 \r\nМанчестър Сити – Шахтьор Донецк  0:0 \r\nРеал Мадрид – Пари Сен Жермен  1:0 \r\nТотнъм – Олимпиакос  1:2 \r\nЦървена свезда – Байерн Мюнхен  0:1 \r\nЮвентус – Атлетико Мадрид  1:0 \r\nПо-рано се изиграха два мача от Шампионската лига \r\nГалатасарай – Брюж  1:1 \r\nЛокомотив Москва – Байер Леверкузен  0:2", "date": "2019.11.26", "title": "Спорт: Завършиха първите полувремена на шестте мача от Шампионската лига"}
{"url": "http://www.focus-news.net/news/2019/11/26/2723466/rse-makedoniya-raste-broyat-na-zaginalite-v-albaniya-makedoniya-izprati-spasiteli.html", "text": "Екип от 41 души, координиран от Дирекцията за защита и спасяване (ДЗС), е изпратен в Албания за участие в спасителни акции след мощното земетресение, което удари страната сутринта, съобщиха от Дирекцията, цитирани от македонската редакция на  Радио „Свободна Европа“ \r\n \r\nСпоред последните сведения най-малко 20 души („Алсат М“ съобщава за 21) са загинали и повече от 600 са ранени при няколкото земетресения, които засегнаха Албания във вторник, като последният е докладван в 14:05 часа место време (15:05 бългагсрко време) с епицентър в Адриатическо море на дълбочина 10 км. \r\n \r\nТридесет и пет спасители от македонския екип са членове на Републиканските сили за защита и спасяване, специализиран в спасяването от руини, двама са водачи с кучета от МВР за търсене на затрупани и четирима са от Червения кръст. \r\n \r\nВ допълнение към екипа на ДЗС бяха изпратени и 11 автомобила със специализирана спасителна и разчистваща техника. \r\n \r\nДиректорът на ДЗС Аднан Джаферовски заяви, че е поддържал връзка с всички съответни институции през целия ден и изказа съболезнованията си за жертвите на земетресението в Албания. \r\n \r\n  Юлиян Марков", "date": "2019.11.26", "title": "РСЕ (Македония): Расте броят на загиналите в Албания, Македония изпрати спасители"}
{"url": "http://www.focus-news.net/news/2019/11/26/2723467/pravitelstvoto-otpuska-speshna-finansova-pomosht-ot-200-000-leva-na-republika-albaniya-obzor.html", "text": "Министерството на външните работи на Република България ще отпусне спешна хуманитарна финансова помощ от 200 000 лева на Република Албания за преодоляване на щетите от опустошителното земетресение. Средствата са в рамките на бюджета, определен за помощ за развитие, и ще бъдат одобрени на утрешното заседание на Министерския съвет.  \r\n \r\nВицепремиерът и министър на външните работи Екатерина Захариева проведе телефонен разговор с и.д. министър на външните работи на Република Гент Цакай, който от името на премиера Еди Рама и от свое име изказа своите най-искрени благодарности към премиера Бойко Борисов и към българския народ за изразените съболезнования и готовността за помощ. \r\n \r\nЦакай информира министър Захариева за организацията и хода на спасителните операции. По разпореждане на министър Захариева в посолството ни в Тирана е сформиран кризисен щаб, дипломатите ни са в непрекъсната координация с останалите мисии на ЕС в страната, както и с колегите от албанското Министерство на външните работи.  \r\n \r\nБроят на жертвите на земетресението в Албания достигна до 14 души, а пострадалите са над 600, някои от които – тежко, съобщава електронното издание на гръцкия вестник Kathimerini. Продължават усилията на спасителите за откриване на оцелели под развалините. Екипите използват багери, за да освободят хванатите под капана на срутилите се жилищни сгради след земетресението.  \r\n \r\nЗеметресението удари страната в ранните часове на деня с магнитуд от 6,4 по скалата на Рихтер. \r\nТо беше усетено в южната част на Балканите и бе последвано от множество вторични трусове. Близо до столицата на Босна и Херцеговина Сараево също бе регистриран трус с магнитуд от 5,4 по скалата на Рихтер. Там няма обаче съобщения за жертви или пострадали, а само за малки материални щети. \r\n \r\nНашите сънародници може да се свързват денонощно с посолството ни в Тирана на телефони +355 4 22 33 155 и +355 4 22 32 906, както и в ситуационния център на МВнР на телефон 948 2404. \r\n \r\nЗорница КОСТАДИНОВА", "date": "2019.11.26", "title": "Правителството отпуска спешна финансова помощ от 200 000 лева на Република Албания (ОБЗОР)"}
