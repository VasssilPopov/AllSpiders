{"url": "http://www.focus-news.net/news/2018/01/09/2475311/faz-navodneniyata-v-germaniya-otcheteno-e-postepenno-spadane-na-vodite-na-reyn-i-mozel-v-hod-e-podgotovka-za-vazobnovyavane-na-koraboplavaneto.html", "text": "След  като ситуацията с наводненията в южната и западната част на Германия се влоши рязко през почивните дни, във вторник бе отчетено постепенно спадане на нивата на реките Рейн и Мозел, съобщава националният ежедневник Die Frankfurter Allgemeine Zeitung.\r\nВ нощта срещу вторник нивата на река Рейн при Дюселдорф достигнаха до критичните 8,38 метра, след което започна постепенното им понижаване. В Кьолн нивата на водата падат с един до два сантиметра на час. Към настоящия момент е вдигната единствено забраната за корабоплаване по Горен Рейн, в ход е подготовката за възобновяване на плаването и в другите участъци на една от най-важните за речния транспорт в Европа реки. Корабите ще вдигнат котви и от пристанищата на река Мозел. \r\nСилните превалявания, които донесе бурята „Бурглинд“ миналата седмица, предизвикаха наводнения в редица райони в южната и западната част на страната, където реките излязоха от коритата си. Това наложи издаването на забрана за корабоплаване по редица реки, сред които Дунав, Мозел, Рейн, Саар и Некар. Повишеното ниво на водите практически направи невъзможно преминаването на плавателни съдове под мостовете на реките, което доведе след себе си до сериозни щети за бизнеса. Тереза Герова", "date": "2018.01.09", "title": "FAZ: Наводненията в Германия – отчетено е постепенно спадане на водите на Рейн и Мозел, в ход е подготовка за възобновяване на корабоплаването"}
{"url": "http://www.focus-news.net/news/2018/01/09/2475280/vidin-1-kilometar-e-opashkata-ot-tezhkotovarni-avtomobili-na-granichen-punkt-dunav-most-2.html", "text": "1 километър е опашката от тежкотоварни автомобили на граничен пункт „Дунав мост 2“, каза за Радио „Фокус“ – Видин дежурният служител на пункта. Той посочи, че няма чакащи леки и лекотоварни автомобили. За влизане в страната на пункта изчакват около 20 тежкотоварни автомобила. На другите два гранични пункта в областта – „Връшка чука“ и „Брегово“, трафикът е с нормална интензивност, като се преминава спокойно и от двете страни на границата.\r\nАнна ЛОЗАНОВА", "date": "2018.01.09", "title": "Видин: 1 километър е опашката от тежкотоварни автомобили на граничен пункт „Дунав мост 2“"}
{"url": "http://www.focus-news.net/news/2018/01/09/2475281/aktsenti-v-sutreshniya-blok-dobro-utro-balgariya-na-radio-fokus-na-10-yanuari.html", "text": "Откриха новопостроената пътна връзка от бул. „Брюксел“ до Летище София. Колко е важен този обект за столицата? Къде предстоят нови ремонти в София през новата година? Повече ще ни каже заместник-кметът по направление „Транспорт и транспортни комуникации“ в Столична община Евгени Крусев. \r\nВодещата тема в предаването ще коментираме в минутите след 08.00 часа с депутата от Парламентарната група на \"БСП за България\" и член на Комисията по отбрана в Народното събрание Славчо Велков: След проведеното заседание на Консултативния съвет за национална сигурност при президента Румен Радев, можем ли да определим каква ще е ролята на България за общата политика по време на европредседателството? Действа ли Европа обединена по отношение на сигурността и отбраната? \r\nПланинската спасителна служба (ПСС) към Българския Червен кръст (БЧК) ще проведе среща-разговор на тема „Безопасност в зимната планина“.  Какви ще са акцентите в дискусията? Каква беше изминалата година за ПСС? По тези въприси ще разговаряме с Емил Нешев, директор на Планинската спасителна служба към Българския Червен кръст. \r\nВ минутите след 09.00 часа ще се отправим към Варна. Колегата от Радио „Фокус“ – Варна Марияна Валентинова ще ни разкаже за лунни затъмнения и други интересни явления, които ще могат да бъдат наблюдавани през 2018 г. \r\nТези и още теми - в „Добро утро, България“ по Радио „Фокус“ от 06.00 до 10.00 часа на 10 януари, с водещ  Деница Узунова.", "date": "2018.01.09", "title": "Акценти в сутрешния блок „Добро утро, България“ на Радио „Фокус“ на 10 януари"}
{"url": "http://www.focus-news.net/news/2018/01/09/2475282/the-new-york-times-neochakvan-obayatelen-hod-ot-kim-chen-un.html", "text": "Севернокорейският лидер Ким Чен-ун прекара 2017 г. плашейки света с ядрените си оръжия и балистични ракети. Но сега изглежда, че новата година му е донесла повод за проявяването на неочаквано обаяние – Зимните олимпийски игри, отбелязва американското издание The New York Times. \r\nВъв вторник стана ясно, че Северна Корея ще участва в Олимпиадата, която ще се проведе следващия месец в южнокорейския град Пьончан. Освен това изглежда, че двете Кореи ще проведат редица разговори помежду си, целящи да намалят напрежението на полуострова. \r\nНо доста малко хора смятат, че Ким Чен-ун е мотивиран в решенията си само от олимпийския дух, пише още вестникът. Един от водещите южнокорейски анализатори Паик Ха-сун заяви, че целта на севернокорейския лидер е „да обезвреди заплахите на американския президент Доналд Тръмп, който заплашва с военна интервенция и накара международната общност да намали икономическия натиск“. Според Паик Ха-сун, Пьончан представлява невероятна възможност за тази цел. \r\nПо време на новогодишното си обръщение, Ким Чен-ун заяви, че САЩ вече не могат да започнат война на Корейския полуострова заради атомните оръжия на Пхенян. Лидерът обаче предупреди хората си да не забравят икономическите санкции, които все още действат. Ким Чен-ун подаде маслиновото клонче към Южна Корея с призив „братската държава“ да скъса връзките си с Вашингтон. Неговите думи за полагане на общи усилия за намаляване на напрежението със сигурност ще трогнат сърцата на много южнокорейци, отбелязва американското издание.\r\nМалко след това бе възстановена горещата линия между Северна и Южна Корея, а ако обещанието за по-чести преговори се изпълни, то това наистина ще подкопае намеците и основанията на Доналд Тръмп за започване на война. \r\nСпоред други анализатори, сред които и професорът занимаващ се със Северна Корея Ко Ю-хан, Северна Корея е избрала пътя на диалога защото икономическите санкции наистина дават желания резултат. А ако иска да раздели Южна и Северна Корея, то няма по-добър начин от спорта, пише изданието. Много хора си спомнят как на Олимпиадата през 2000 година атлетите на двете държави пратиха единна делегация на церемонията по откриването, а през юни 2017 г. сегашният президент на Южна Корея Мун Дже-ин заяви, че „иска да види същата слава отново“.  : Цанко Цолов", "date": "2018.01.09", "title": "The New York Times: Неочакван обаятелен ход от Ким Чен-ун"}
{"url": "http://www.focus-news.net/news/2018/01/09/2475283/vratsa-563-leva-sabra-daritelska-kampaniya-na-bchk.html", "text": "563 лева събра дарителска кампания на БЧК – Враца. Кампанията е организирана в полза на деца в неравностойно положение, посещаващи редовно училище. Това съобщиха за Радио „Фокус“ – Видин от БЧК-Враца. В рамките на инициативата през последния месец на миналата година кутия за дарения е била поставена в магазин на търговска верига. Събраната сума ще бъде вложена във финансирана на програма „Топъл обяд“. В област Враца програмата се осъществява в Професионална гимназия по механизация на селското стопанство-Мездра, като от 1 декември 2017 година 60 ученици от социално слаби семейства получават топла храна всеки учебен ден.\r\nАнна ЛОЗАНОВА", "date": "2018.01.09", "title": "Враца: 563 лева събра дарителска кампания на БЧК"}
{"url": "http://www.focus-news.net/news/2018/01/09/2475284/gen-konstantin-popov-komisiya-po-otbrana-v-ns-ukrepvane-na-satrudnichestvoto-mezhdu-es-i-nato-shte-bade-fokus-na-predstoyashtata-interparlamentarna-asambleya-v-balgariya-prez-fevruari.html", "text": "Укрепване на сътрудничеството между Европейския съюз (ЕС) и НАТО ще бъде фокус на предстоящата интерпарламентарна асамблея, която България ще домакинства през февруари. Това коментира във вечерния блок „Това е България“ на Радио „Фокус“ ген. Константин Попов, депутат от Парламентарната група на ПП ГЕРБ и председател на Комисията по отбрана в Народното събрание. Той подчерта, че европейската отбрана няма да измести НАТО в задълженията на организацията като отбранителен съюз, а ще допълва и ще развива тези сфери, които липсват. Ген. Попов каза още, че правителството е намерило необходимия баланс – да успее да наложи и българските, едновременно с европейските приоритети. \r\n„Ние ще домакинстваме интерпарламентарната конференция по въпросите за общата външна политика и политиката за сигурност и отбрана на 16 и 17 февруари. Там ще се обсъждат много сериозни проблеми – въпросите ще са свързани и с киберсигурност, и с изпълнение на глобалната стратегия, и с Европейския фонд за отбрана, и с постоянното стратегическо сътрудничество. Трябва да свържем тези въпроси с българските приоритети, които ще поставим и по които ще търсим консенсус, като се надяваме да излезем с една обща декларация. А що се отнася до нашите приоритети, те са четири: подпомагане на инициативата на глобалната стратегия на ЕС в областта на отбраната, подкрепа на развитието на военните способности, темата за сигурността на Западните Балкани и на четвърто място – задълбочаване сътрудничеството ЕС – НАТО“, уточни ген. Константин Попов. \r\nТой допълни, че Българското председателство на Съвета на ЕС се случва в много важен момент и ролята на страната ни ще е на посредник, търсещ решения, когато има затруднения. Председателят на парламентарната Комисия по отбрана посочи като най-важна задача на България като посредник между страните-членки на Европейския съюз за създаването на необходимият диалог, за да се изпълнят тези инициативи, произтичащи от глобалната стратегия на ЕС.", "date": "2018.01.09", "title": "Ген. Константин Попов, Комисия по отбрана в НС: Укрепване на сътрудничеството между ЕС и НАТО ще бъде фокус на предстоящата интерпарламентарна асамблея в България през февруари"}
{"url": "http://www.focus-news.net/news/2018/01/09/2475285/daily-sabah-turtsiya-prizova-poslanitsite-na-rusiya-i-iran-v-stranata-zaradi-situatsiyata-v-siriya.html", "text": "Късно във вторник, Турция призова посланиците на Русия и Иран в страната заради нарушенията в договорената между трите държави зона за деескалация на напрежението в Сирия, пише вестник Daily Sabah. Атаки срещу т.нар. умерена опозиция от страна на силите на сирийския режим в провинция Идлиб нарушават усилията да се намери политическо решение на кризата. Такова е мнението на Турция, изразено от външния министър Мевлют Чавушоглу. \r\n„Режимът използва като извинение групировката ан-Нусра за да напада умерената опозиция“, заяви първият дипломат на Анкара. „Това наранява процеса за намиране на политическо решение на кризата“, допълни Чавушоглу.\r\nНеговият коментар е направен само ден след като сили на сирийския режим установиха контрол над 14 населени места по време на настъплението си в северната част на страната. Правителствените войски целят да установят контрол върху пътя, който свързва Дамаск със северния град Алепо, като за тази цел е нужно да се неутрализира държаната от противници на режима въздушна база в Идлиб, разкрива турското издание. \r\nВестникът припомня, че части от Идлиб са включени в т.нар. зони за деескалация на напрежението, в които Турция, Русия и Иран целят да спрат всякакви възможни военни действия, които биха могли да избухнат. Освен това в части от провинцията има разположение турски военни контингенти, които според официалната позиция на Анкара са на мястото за да следят дали се изпълняват условията за деескалация. Агенция \"Фокус\" припомня: Сирийското правителство и президента Башар Асад няколко пъти зявиха, че не желаят на територията на държавата да има разположени турски военни. : Цанко Цолов", "date": "2018.01.09", "title": "Daily Sabah: Турция призова посланиците на Русия и Иран в страната заради ситуацията в Сирия"}
{"url": "http://www.focus-news.net/news/2018/01/09/2475286/ksns-reshi-da-bade-izgotven-plan-za-razvitie-na-vaorazhenite-sili-do-2030-g-obzor.html", "text": "В контекста на Общата политика за сигурност и отбрана на ЕС българското председателство е голяма отговорност, но и възможност за България. Това заяви президентът Румен Радев след заседанието на Консултативния съвета за национална сигурност (КСНС), който обсъди ролята на България за развитието на Общата политика за сигурност и отбрана на ЕС в контекста на българското председателство.  Участниците в КСНС заседаваха почти 4 часа и се обединиха около тезата, че като държава-членка на ЕС, която пое ротационното председателство, България има важна роля и носи своята отговорност в изграждането и развитието на Общата политика за сигурност и отбрана, която дава нов импулс на интеграционните процеси в ЕС. Членовете на Консултативния съвет постигнаха единство и в позицията си, че в качеството си на ротационен председател, българската страна трябва да излезе с ясни предложения, които да: способстват за запазване на създадената динамика при осъществяване на заложените в Глобалната стратегия на ЕС приоритети и цели в областта на сигурността и отбраната; засилят отбранителното сътрудничество между държавите-членки; способстват за пълноценната интеграция на Въоръжените сили на държавите-членки в процесите на изграждане на Обща европейска отбрана; способстват за пълноценната интеграция на отбранителната индустрия, науката и малките и средните предприятия на държавите-членки в общите европейски отбранителни проекти и фондове. Като много важно президентът Радев посочи това въоръжените ни сили, отбранителната индустрия, малките и средните предприятия и науката пълноценно да се интегрират в процесите на изграждане на обща европейска отбрана. „От съществена важност е в качеството си на председател на Съвета на ЕС да покажем, че можем да изпълняваме ефективно тази роля, но затова трябва да покажем, че планираме нашата отбранителна политика по европейски образец - всеобхватно и дългосрочно“, каза още държавният глава. Той приветства правителството за приетия наскоро национален план за повишаване на разходите за отбрана на 2 % от БВП до 2024 г., като определи този план като важна основа, на която оттук нататък да градим отбранителните ни способности. В същото време участниците стигнаха до консенсус, определен от президента като много важен - че този план остава открит и трябва своевременно да бъде прегледан и надграждан, така че България да преследва развитието на адекватни отбранителни способности на средата за сигурност. Според държавния глава тази всеобхватност и дългосрочност за планиране на нашата отбранителна политика изискват съответно програма за развитие на отбранителните способности на въоръжените сили с един хоризонт от поне 10 години. Той припомни, че съответните план и програмата досега са с хоризонт до 2020 година. По думите му се нуждаем от такава програма, която да обхване финансите на отбранителната политика и след 2024 година. Да гарантира и да реши проблемите относно неокомплектоваността, мотивацията, подготовката, професионалното развитие и персоналното оборудване на българските военнослужещи, а също така да гарантира ефективен процес по придобиване на нова бойна и обслужваща техника и нейната експлоатация, по поддържането на старата, а също и по привличане на програми за индустриално сътрудничество.\r\nСред конкретните предложения, които КСНС отправя към изпълнителната власт, са: до 30 юни 2018 г. България да финализира преговорния процес по регламента за изграждане на Европейска програма за промишлено развитие в областта на отбраната; до 15 март 2018 г. да се разработи Пътна карта за подготовка на Програма 2030 за развитие на отбранителните способности на Въоръжените сили, а до 31 март 2018г. - актуализиран план за участие в проекти на Постоянното структурирано сътрудничество и Европейския фонд за отбрана; до същата дата трябва да бъде разработен и Каталог на българската отбранителна индустрия, научни звена и областите, в които България има потенциал да участва в проекти на Постоянното структурирано сътрудничество, Европейския фонд за отбрана и по линия на Европейската агенция за отбрана. Сред препоръките са и актуализиране на Стратегията за изследване и технологии в сигурността и отбраната 2015 г., в съответствие с Националната стратегия за развитие на научните изследвания в България 2017-2030, както и извършване на преглед и при необходимост актуализиране на Националния план за повишаване на разходите за отбрана на 2 процента от брутния вътрешен продукт до 2024 година. По отношение на европейската перспектива и сигурността на страните от Западните Балкани предложението е до 1 юли 2018 г. да разработи Пътна карта с проекти и инициативи в областите на сигурността и отбраната, която да подпомогне Европейската перспектива и укрепването на сигурността на страните от Западните Балкани. Според държавния глава всички тези амбициозни цели могат да бъдат постигнати само с отговорни действия и много ефективна координация между съответните институции. „Това е пътят, заедно, с консолидирани усилия, да имаме успех“, посочи президентът Радев и пожела успех на Българското председателство на Съвета на ЕС.\r\nИзвън КСНС, участниците са обсъдили и \"тревожното натрупване на тежки криминални престъпления напоследък\". В тази връзка президентът увери, че МВР полага всички усилия за разкриването им. „Обединихме се около позицията, че е необходима още по-добра координация между институциите и усъвършенстване на модела за борба с престъпността така, че да бъде гарантирана сигурността на българските граждани“, каза Румен Радев.  \r\nЛюба АЛЕКСИЕВА", "date": "2018.01.09", "title": "КСНС реши да бъде изготвен План за развитие на Въоръжените сили до 2030 г. (ОБЗОР)"}
{"url": "http://www.focus-news.net/news/2018/01/09/2475287/sport-bernadet-shild-finishira-s-nay-dobro-vreme-na-parviya-mansh-na-slaloma-vav-flahau.html", "text": "Бернадет Шилд даде най-добро време на първия манш от слалома, провеждащ се в австрийския курорт Флахау. Шилд завърши с 55 секунди и 61 стотни, което ѝ осигури малко над половин секунда аванс пред американката Микаела Шифрин, която завърши втора с 55 секунди и 98 стотни. С трето време от 56 секунди и 35 стотни финишира шведката Фрида Хансдотер.", "date": "2018.01.09", "title": "Спорт: Бернадет Шилд финишира с най-добро време на първия манш на слалома във Флахау"}
{"url": "http://www.focus-news.net/news/2018/01/09/2475288/ivanka-chakalska-kmet-na-selo-krupnik-kukerskata-grupa-na-seloto-e-edna-ot-nay-nagrazhdavanite-vav-festivala-simitliya-drevnata-zemya-na-kukerite.html", "text": "Кукерската група на село Крупник е една от най-многобройните и награждавани формации, участващи във фестивала „Симитлия – древната земя на кукерите“. Това каза за Радио „Фокус“ – Пирин Иванка Чакалска, кмет на село Крупник. Тя отбеляза, че тази година бабугерите от населеното място ще дефилират последни от местните групи. \r\n„По отношение на това дали съм доволна от жребия, то ще да кажа, че съм доволна. Нашата група ще се представи 8-ма, тоест - последна. Искам да отбележа, че кукерската ни група се е утвърдила като една от най-многобройните и награждавани групи, взимащи участие в традиционния фестивал на кукерските и маскарадните игри „Симитлия – древната земя на кукерите“. Това значи, че публиката и тази година ще ни чака да се представим подобаващо“, каза още Чакалска. Тя припомни, че на XIV издание на фестивала групата от Крупник е била отличена с множество награди. \r\n„Миналата година бяхме отличени с най-престижната награда - за цялостно представяне на групата, освен това получихме първо място за най-добре представен сурвакарски обичай, в който участие взех и аз. Представихме обичая „Васильовден“ или посрещане на бабугери в Крупник. Имахме награда и за най-хубав костюм. Мога да кажа, че при всички наши участия, не само в Симитли, винаги нашата група се е завръщала с подобаващи награди. Винаги - с първите места“, добави Чакалска. Тя уточни, че и за тази година също очаква едно достойно представяне, изразявайки надежда, че отново групата на селото ще заслужи първите места.\r\nЛивия НИНОВА", "date": "2018.01.09", "title": "Иванка Чакалска, кмет на село Крупник: Кукерската група на селото е една от най-награждаваните във фестивала „Симитлия – древната земя на кукерите“"}
{"url": "http://www.focus-news.net/news/2018/01/09/2475289/dvoyno-nad-dopustimite-sa-finite-prahovi-chastitsi-vav-vazduha-v-sofiya-obshtinata-obsazhda-novi-merki-obzor.html", "text": "По данни на Изпълнителната агенция по околна среда всеки ден от последната седмица има двойно увеличение на допустимите норми фини прахови частици във въздуха в София. Кметът Йорданка Фандъкова посочи, че това се дължи до голяма степен на климатичните условия, но и на отопляването с твърдо битово гориво. Тя обясни, че мерките, обсъждани в Столичния общински съвет, ще позволят в дни с чувствителни превишения на нормите в София, градският транспорт да бъде безплатен. Йорданка Фандъкова изтъкна, че кампанията на Столичния инспекторат за събиране на гуми във всички райони продължава. Проверки се правят и от полицията. \r\nОбщинският съветник от ГЕРБ и председател на Постоянната комисия по опазване на околната среда Лорита Радева заяви, че мерките, свързани със замърсяването на въздуха ще бъдат обсъдени в комисията на 16 януари. СОС предвижда, както действия, свързани с намаляване на движението на транспорта в централна градска част, така и контрол на газовете от автомобилите. Мерките ще бъдат одобрени на базата на данните от системата за ранно предупреждение за замърсяване на въздуха. Програмата на общината включва и законодателни инициативи за изработване на стандарти за качеството на горивата за битово отопление. Очаква се ефектът от тази мярка да се усети още през следващия отоплителен сезон. Предлага се и въвеждането на високи изисквания по отношение на качеството на енергийните помощи за енергийно бедните, не само в София, а и в цяла България.\r\nБиляна ИВАНОВА", "date": "2018.01.09", "title": "Двойно над допустимите са фините прахови частици във въздуха в София  - общината обсъжда нови мерки (ОБЗОР)"}
{"url": "http://www.focus-news.net/news/2018/01/09/2475290/reuters-germaniya-predupredi-iran-da-ne-shpionira-firmi-i-litsa-svarzani-s-izrael.html", "text": "Германия е предупредила Иран да не следи и шпионира лица и фирми, за които се знае, че са свързани с Израел и намиращи се на територията на федералната република, съобщава Reuters. Предупреждението е дадено в разговор с иранския посланик, проведен на 22 декември, но за който е разкрито едва на 9 януари.  \r\n„Шпионирането на физически и юридически лица, имащи тясна връзка с Израел на германска земя, е недопустимо нарушение на германските закони“, заявиха от външното министерство в Берлин във вторник. Според съобщението, на иранския посланик в страната е заявено, че „такива действия няма да бъдат толерирани и са напълно неприемливи“.Агенция „Фокус“ припомня\r\nПрез март в Германия бе арестуван пакистански гражданин, който бе обвинен в шпионаж на свързани с Израел лица на германска територия. Разговорът между представители на външното министерство и иранския посланик е станал малко след като Конституционният съд е отхвърлил жалбата срещу присъдата на задържания Мустафа Хайдар Саид Накфи. : Цанко Цолов", "date": "2018.01.09", "title": "Reuters: Германия предупреди Иран да не шпионира фирми и лица, свързани с Израел"}
{"url": "http://www.focus-news.net/news/2018/01/09/2475291/evrokomisaryat-karmenu-vela-za-kazusa-s-np-pirin-nyamame-osnovanie-za-deystviya-sreshtu-balgariya-zashtoto-nyama-narushavane-na-evropeyskoto-zakonodatelstvo.html", "text": "В момента нямаме основание да предприемаме каквито и да било действия срещу България, защото няма нарушаване на европейското законодателство“. Това каза в интервю за БНТ еврокомисарят за околната среда, морските въпроси и риболова Кармену Вела, който коментира казуса с промяната в Плана за управление на НП „Пирин“ е евентуалният строеж на втори лифт в „Ски зона“ Банско. „Да започна с това, че планината Пирин е един много важен регион. Тя е уникална. Част от Натура 2000 и ако не се лъжа е в листата на ЮНЕСКО. Тя също така е и местообитание за важни животински видове. Когато става дума за мерки за запазване на околната среда и планове за управление на регионите в Натура 2000, властите трябва да са взели всички мерки, в съответствие с европейското законодателство. Ние следим какво става във всички региони в Европа, които са част от Натура 2000 и ще следим и какво ще се предприеме в Пирин“, заяви комисар Вела. Той допълни, че всички държави-членки на ЕС трябва да полагат и повече усилия за справянето с проблема със замърсяването на въздуха.", "date": "2018.01.09", "title": "Еврокомисарят Кармену Вела за казуса с НП „Пирин“: Нямаме основание за действия срещу България, защото няма нарушаване на европейското законодателство"}
{"url": "http://www.focus-news.net/news/2018/01/09/2475292/afp-24-tsivilni-sa-zaginali-v-siriyskata-provintsiya-iztochna-guta-vav-vtornik.html", "text": "Десет деца са сред 24-та загинали цивилни, убити по време на въздушни удари и артилерийски обстрел във вторник в сирийската провинция Източна Гута, съобщава AFP, като се позовава на данни от базираната в Лондон Сирийска обсерватория за човешки права. Към момента не е ясно дали атаките са били извършени от руски самолети или авиация на правителствените военни сили. : Цанко Цолов", "date": "2018.01.09", "title": "AFP: 24 цивилни са загинали в сирийската провинция Източна Гута във вторник"}
{"url": "http://www.focus-news.net/news/2018/01/09/2475293/kmetat-na-kazanlak-galina-stoyanova-mnogo-e-hubavo-kogato-balgarite-imame-obshti-kauzi-te-sa-mnogo-no-nay-vazhnata-e-balgariya-i-neynata-svoboda.html", "text": "Радвам се, че толкова много дойдохте тази вечер и можем да застанем като едно – граждани, кметове като господин Стефан Дамянов, общински съветници от различни политически сили, представители на Национално движение „Русофили“ от Раднево, Стара Загора, Гурково, София. Това каза кметът на Казанлък Галина Стоянова при откриването на изложба с репродукции на картини от известни руски художници, пресъздаващи моменти от Руско-турската война, предаде кореспондент на Радио „Фокус“. Стоянова посочи, че това само по себе си е знак, че има надежда за свободна България. „Защото свободна България след 140 години има какво да препрочете от своята история. И ако на някой му идва в тежест да чете пожълтелите страници, нека да прочете тази изложба. Тя е изключително силна и емоционална. Аз лично не съм виждала заедно всички тези картини. Когато ги гледам, си мисля за тогавашните руски художници, които са рисували тук, на място. Какво са мислили, какво са усещали, се вижда от техните картини. Защо трябва да разсъждаваме и да изваждаме невъзможните неща? Може би единственото, което трябва да направим, е да сме благодарни. Българският народ винаги е бил признателен и благодарен и това трябва да ни обединява. Много е хубаво, когато българите имаме общи каузи и ето, изложбата е една малка кауза. Каузите са много, но най-важната е България и нейната свобода.“, коментира кметът на Казанлък.\r\nИзложбата, открита тази вечер в Художествената галерия в Казанлък, е посветена на 140 години от освобождението на града от турско робство. Експозицията съдържа 38 репродукции, 18 от които ще влязат във фонда на Музея на фотографията и съвременните визуални изкуства в Казанлък. Тя представя репродукции на картини, пресъздаващи боевете при Шейново и Шипка в края на Руско-турската освободителна война. „Това е битка, след която няма повече сражения, няма турска армия, която да се противопоставя на руската, и впоследствие се подписва Санстефанския мирен договор. Битката е била толкова жестока, че руското командване забранява на Българското опълчение да участва по-нататък в сражението, защото в зверствата си турците са прекалили“, каза при откриването на изложбата председателят на Национално движение „Русофили“ Николай Малинов.  \r\nТази изложба има вече своя интересна история. За първи път тя бе показана в Българския парламент за Деня на освобождението на София - 4 януари, част от нея ще бъде представена в Хасково на 19 януари, на 10 февруари ще гостува в Бургас, през месец март ще посети Москва, където ще бъде открита в Руския парламент. Интерес към експозицията е проявен и от други руски градове.\r\nСлавяна ГАЙДАРОВА", "date": "2018.01.09", "title": "Кметът на Казанлък Галина Стоянова: Много е хубаво, когато българите имаме общи каузи, те са много, но най-важната е България и нейната свобода"}
{"url": "http://www.focus-news.net/news/2018/01/09/2475294/tass-spored-balgarskiya-ministar-na-otbranata-e-malko-veroyatno-rusiya-da-vleze-vav-vaorazhen-konflikt-s-nato-ili-sasht.html", "text": "Българският вицепремиер и министър на отбраната Красимир Каракачанов заяви, че е малко вероятно да избухне въоръжен конфликт между Русия и НАТО или между Русия и САЩ, съобщава ТАСС, като се позовава на интервю на Каракачанов дадено за Българската национална телевизия. \r\n„Като военен министър не вярвам във възможността за военен конфликт между НАТО и Русия или САЩ и Русия. Освен това в Брюксел, Вашингтон и Москва има хора с близки ценностни системи, те могат да преговарят и отстранят спорните въпроси, докато с терористичните организаии като „Ислямска държава“ не може да има преговори“, заяви Каракачанов в отговор на въпрос засягащ военните заплахи, с които България може да се сблъска в близко бъдеще. : Цанко Цолов", "date": "2018.01.09", "title": "ТАСС: Според българския министър на отбраната е малко вероятно Русия да влезе във въоръжен конфликт с НАТО или САЩ"}
{"url": "http://www.focus-news.net/news/2018/01/09/2474943/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Френският президент Еманюел Макрон започна своята тридневна визита в Китай в понеделник със смело съобщение – „Европа се върна“, пише американското издание Washington Post. \r\n„Дойдох тук с цел да покажа на Китай моята решителност за въвеждане на европейско-китайските отношения в 21 век“, заяви Макрон. \r\nДори на чужда територията, 40-годишният президент изглежда бе успял да донесе със себе си съпровождащата го филмова атмосфера, отбелязва изданието. В понеделник Макрон държа продължила над един час реч в град Сиан, бившата столица на китайската династия Тан. Освен това президентът подари на своя китайски колега Си Дзинпин кон от рядка порода, наречен Везувий. Но наличието или отсъствието на подаръци в случая не е толкова важно, колкото въпросът относно бъдещото развитие на отношенията между двете държави, които, както пише вестникът, ще зависят от три ключови аспекта. Балансирани търговски връзки\r\nФренският президент търси сътрудничество по някои мащабни инициативи, които биха разширили търговските връзки между Европа и Китай, като това включва инфраструктурни проекти от типа на Новия път на коприната, известен още като „Един пояс, един път“. Но в същото време, по подобие на САЩ, Европейският съюз иска по-честни търговски връзки с Китай. Китайските закони въвеждат редица ограничения срещу чуждестранни инвестиции, докато инвеститорите от Китай се ползват с доста по-голяма свобода в Европа. \r\n„Искам ние да определим правила за балансирани взаимоотношения, при които няма да има губещ“, разкри Макрон. Проблемът е, че Китай най-вероятно няма да разглежда като печалба забавянето или ограничаването на инвестициите си в Европа, пише изданието. Връзките между Европа и САЩ\r\nИнициативата на Макрон за промени в търговските отношения е подкрепяна и от САЩ, които също целят подобна промяна на връзките си в Китай. Но това не може да скрие факта, че Макрон търси по-тесни връзки с Китай във времето в което САЩ и ЕС не поддържат същото добро ниво на общуване, каквото то е било в миналото. И докато френският президент обеща да прави поне по едно посещение в Китай годишно, то изданието отбелязва, че Макрон все още не е имал визита във Вашингтон. Европейският съюз в момента е най-големият търговски партньор на Европа, пише вестникът. Кой е лидерът на Европа?\r\n„Европа се върна“ не са точно думи, които някой би приписал на френския президент, като се има предвид, че в надпреварата за мястото участваха доста евроскептици. По това време германският канцлер Ангела Меркел изглеждаше не само лидер на Европа но и според някои тя бе и лидер на целия Западен свят. Но след като нейната партия претърпя голям спад в популярността на изборите през септември а в страната вече четвърти месец продължават преговорите за формиране на управляваща коалиция, нейното влияние отслабва. Макрон се стреми да постави себе си и Франция във вакуума оставен от Меркел, като главният представител на Европа на световната сцена.\r\nМакрон има няколко успеха на свое име в международните отношения. Той се намеси и доведе до успешен край кризата около ливанския премиер Саад Харири а през декември се противопостави на решението на президента Доналд Тръмп да признае Ерусалим за израелска столица. Париж също така бе и домакин на голяма среща, посветена на климатичните промени.\r\n*** Турция смята да удължи извънредното положение в страната с още три месеца, това е съобщил в понеделник вицепремиерът и говорител на правителството Бекир Боздаг, пише вестник Daily Sabah. \r\nБоздаг е направил изявлението си по време на пресконференция. Според него, правителството ще поиска от Парламента да гласува ново, шесто по ред удължаване на извънредното положение, въведено първоначално след опита за преврат в Турция от месец юли 2016 г. Според Конституцията на Турция, извънредно положение може да бъде обявено за период от максимум шест месеца. За да се гласува удължението налице трябва да са сериозни знаци за широкоразпространено насилие, което може да попречи на демократичните процеси в страната или са регистрирани сериозни нарушения на основните права и свободи на гражданите.\r\n*** Американският вицепрезидент Майк Пенс ще посети Египет, Йордания и Израел в периода от 20 до 23 януари, след като първоначалната дата за визитата му бе отложена, пише The Jerusalem Post. Пенс, който е виден поддръжник на решението на американския президент да обяви Ерусалим за израелска столица, ще посети Египет на 20 януари, Йордания на 21 и Израел в периода 22-23 януари. Очаква се също така вицепрезидентът да посети Западната стена на Ерусалим (известна още като Стена на Плача – бел. прев.) и държи реч пред израелския парламент.  \r\n„По настояване на президента Доналд Тръмп, вицепрезидентът ще посети Близкия изток за да потвърди нашия ангажимент да работим със съюзниците на САЩ в района с цел да се победи екстремизма, който заплашва бъдещите поколения“, това заяви говорителката на Пенс Алиса Фара, като добави още, че вицепрезидентът ще обсъди с президента на Египет Абдел Фатах ас Сиси, кралят на Йордания Абдула втори и премиера на Израел Бенямин Нетаняху „начини за общи действия в борбата срещу тероризма“ и „подобряването на националната сигурност“. \r\nПътуването на Пенс бе насрочено за средата на декември, но вицепрезидентът го отложи за да присъства на гласуването на новата данъчна реформа в САЩ, която е определяна като една от най-големите победи на Тръмп към момента.", "date": "2018.01.09", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/01/09/2474944/predstoyashti-sabitiya-v-stranata-za-9-yanuari-agentsiya-fokus.html", "text": "***\r\nОт 10.30 часа на „Дондуков“ 2 ще се проведе заседание на Консултативния съвет за национална сигурност на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“.\r\n***\r\nОт 09.30 часа министърът на транспорта, информационните технологии и съобщенията Ивайло Московски и кметът на Столична община Йорданка Фандъкова ще открият новопостроената пътна връзка от бул. „Брюксел“ до летище София. Откриването ще се състои в началото на новопостроения мост в посока на движение от Терминал 2 на летище София към бул. „Цариградско шосе“.\r\n***\r\nОт 11.00 часа министърът на здравеопазването Кирил Ананиев ще открие изцяло реновираната Послеродова клиника на „Майчин дом” (етаж 7).\r\n***\r\nОт 09.30 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за приготовление за убийство по чл.115 и чл.116 НК.\r\n***\r\nОт 10.00 часа 7-и състав на Специализирания наказателен съд ще заседава по делото срещу Иван И., Христо Г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа 9-и състав на на Специализирания наказателен съд ще заседава по делото срещу Илиян О., Емил М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 13-и състав на Специализирания наказателен съд ще заседава по делото срещу Пламен И., Явор А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за организиране и ръководене на организирана престъпна група. \r\n***\r\nОт 11.00 часа в Националния пресклуб на БТА Сдружение „Алианс за защита от насилие, основано на пола”, Фондация ПУЛС - Перник, Фондация „Български център за джендър изследвания”, Националната мрежа за децата и други ще дадат пресконференция на тема\r\n„Да подкрепим знанието и човечността с подкрепа за ратификацията на Истанбулската конвенция за превенция и борба с насилието над жени и домашното насилие“.\r\n***\r\nОт 12.00 часа ръководствата на младежките организации на АБВ, ДПС, БСП, ПП “Движение 21”, ВМРО и Движение „Гергьовден“ ще проведат среща с президента на футболния съюз и член на ИБ на УЕФА Борислав Михайлов. Представителите на младежките политически формации ще подпишат Харта за борба срещу насилието, агресията и езика на омразата. Събитието ще се състои в Национална Футболна База „Бояна” на ул. „Витошко лале” №18.\r\n***\r\nОт 12.00 часа в ИнфоЦентър София – Европейска столица на спорта (срещу Румънското посолство) ще се проведе пресконференция по повод годишната програма от активности за 2018 г.\r\n***\r\nОт 13.30 часа 10-и състав на Специализирания наказателен съд ще заседава по делото срещу Георги К., Илко П. и др., на които са повдигнати обвинения за организиране и ръководене на организирана престъпна група.\r\n***\r\nОт 12.30 часа народният представител от ГЕРБ-Перник д-р Александър Александров организира приемен ден за жителите на Брезник и населените места в общината. Приемната ще се проведе в читалище „Просвещение 1870“-гр. Брезник.\r\n***\r\nОт 13.30 часа в Школата по керамика в СУ „Иван Вазов” ще се проведе пресконференция по повод новата инициатива на гимназията.\r\n***\r\nОт 18.00 часа в зала „Георги Баев“ в Културен център „Морско казино“ ще бъде открита изложба, посветена на 100-годишнината от смъртта на създателя на международния език есперанто Людвик Заменхоф.\r\n*** \r\nОт 14.30 часа в Дневен център за деца и младежи с умствена изостаналост „Свети Йоан Златоуст“ ще се проведе пресконференция, на която ще бъде представен отчет на кампанията „Варненската Коледа“.\r\n***\r\nОт 18.00 часа в Клуб 7 ще бъде представена книгата „Пътят на сърцето“ с автор Мадлен Алгафари.\r\n***\r\nОт  09.00 часа, в 10 зала Окръжният съд в Пловдив ще гледа делото срещу Николай Н. и Бренченс Й. Николай Н. е обвинен в това, че през периода от месец януари 2012 г. до 5.05.2012 г. в съучастие с неустановени лица и с холандския гражданин Бренченс Й. , като извършител, без надлежно разрешително с цел разпространение, в гр. Буенос Айрес, Република Аржентина, придобил високорисково наркотично вещество – кокаин, с общо нетно тегло на веществото 59 956 грама на обща стойност 2 727 645 лева.\r\n***\r\nОт 09.00 часа, в зала 5 Окръжният съд в Пловдив ще гледа делото срещу подсъдимата Величка Д., служител на ДСК,  използвала платежни инструменти – банкова карта, издадена от „Банка ДСК“ ЕАД на името на Г. П., и банкова карта, издадена от „Банка ДСК“ на името на съпругата му И. П., без съгласието на титулярите на съответните банкови карти, като е изтеглила парични суми от АТМ устройства, като общо изтеглените пари са на сума 14 280  лева /от които 12 280 лева собственост на Г. П. и 2000 лева собственост на съпругата му И.П./ и деянието не съставлява по-тежко престъпление.\r\n***\r\nОт 09.15 часа, в зала 3 на Районен съд – Пловдив, ще се проведе заседание по делото срещу Николай Н., който е обвинен за това, че е присвоил чужди пари в размер на 10 190 лв., собственост на казино. \r\n***\r\nОт 10.00 часа в Регионалния пресклуб на БТА ще се проведе заключителна пресконференция за реализираните дейности и инициативи на двата Младежки информационно консултантски центрове.\r\n***\r\nОт 10.00 часа, в 10 зала, Окръжният съд в Пловдив ще гледа дело срещу подсъдимия Аляйдин Х. обвинен в това, че на 8.09.2015 г. на главен път I-6, км 239+670 от републиканската пътна мрежа в землището на с. Кърнаре, обл. Пловдив при управление на моторно превозно средство е нарушил правилата за движение и по непредпазливост е причинил смъртта на две лица, както и е причинил телесни повреди на две лица.\r\n***\r\nОт 16.00 часа общинският съветник от  ГЕРБ Иван Вичков ще приема граждани в офиса на партията в район „Тракия”в блок 91. \r\n***\r\nОт 19.00 часа в клуб Петното на Роршах ще се проведе разговор с Николай Терзийски за дебютния му  роман „Отлъчване”. Събитието е първото от литературния формат за срещи със съвременни български автори - Литературен салон Spirt and Spirit.\r\n***\r\nОт 11.00 часа в Регионалния пресклуб на БТА ще се проведе пресконференция на Община Чирпан и Фондация \"Яворов\".\r\n***\r\nОт 12.00 часа, в зала 2 на Община Стара Загора, ще бъдат подписани, договорите за изграждане на Системата за управление на градския транспорт (СУГТ) и въвеждането на Автоматизирана система за таксуване (АТС) в автобусите и тролейбусите на вътрешния оператор „Тролейбусни и автобусни превози” ЕООД. \r\n***\r\nОт 10.00 часа в базата на общинското предприятие „Чистота“ ще бъде даден брифинг.", "date": "2018.01.09", "title": "Предстоящи събития в страната за 9 януари (Агенция „Фокус”)"}
{"url": "http://www.focus-news.net/news/2018/01/09/2474945/razstrelyaha-pokazno-biznesmen-v-sofiya-obzor.html", "text": "Бизнесменът Петър Христов бe убит в понеделник сутринта в София. 49-годишният мъж е прострелян на улица „Ралевица“ в кв. „Манастирски ливади“. Откаран е в тежко състояние във Военномедицинска академия и въпреки оказаната лекарска помощ, е починал 30 минути по-късно. Подробностите по случая бяха съобщени на брифинг от директора на СДВР старши комисар Ивайло Иванов и главен комисар Христо Терзийски – директор на ГД „Национална полиция. \r\nСпоред разследващите на този етап не може да се каже какво е оръжието, както и мястото, от което е стреляно. МВР не дадоха информация и дали има очевидци. Липсват данни към Петър Христов да са отправяни заплахи, а той се е движел без охрана и с фирмен автомобил, управляван от шофьор. \r\nНа брифинга стана ясно, че основните версии, по които криминалистите работят, са свързани с бизнеса на Петър Христов, но не се изключват и такива, свързани с личния му живот. В отговор на въпрос проверява ли се версия, че Петър Христов е съдействал на МВР и Прокуратурата за разкриване на криминално престъпление, директорът на СДВР Ивайло Иванов посочи: „Ако получим такива данни, ще проверим и тази версия“.\r\nПетър Христов е роден на 17 ноември 1968 г. в Силистра, но израства в село Самоводене, Велико Търново, където завършва основното си образование. През 1983 г. е приет в експериментална паралелка в Средно сержантско военно училище „Георги Измирлиев” – Горна Оряховица. Завършва висшето военно училище във Велико Търново през 1991 г. През 2000 г. се дипломира и като магистър по финанси в Свищовската стопанска академия. \r\nПетър Христов е председател на борда на директорите на \"Пропъртис Мениджмънт Груп\", която е собственик на млечната компания \"Лактима\" ЕАД ,която е приемник на бившето предприятие \"Млечна промишленост\". Холдингът обединява дружества от хранително-вкусовата промишленост, инфраструктурата, строителството, туризма, финансови и консултантски компании и пр. Участва още в редица проекти, сред които е и изграждането на модерно депо за отпадъци във Велико Търново. Христов притежаваше \"Захарни заводи\" в Горна Оряховица. \r\nНосител е на две награди като финансов благодетел в района, Член е на Съвета на настоятелите на Великотърновския университет. Дълго време Христов отделяше средства за лечението на Мануела Горсова, която пострада тежко при катастрофата, предизвикана от Максим Стависки през 2007 г. \r\nПетър Христов е човекът, от когото тръгва делото \"Наглите“ - той свързва служителите на МВР с представител на престъпния свят, готов за първи път да разкаже за групата за отвличания.\r\nИмето на Христов е свързано с делото срещу шефа на ТЗ БОП във Велико Търново Орлин Тодоров, по време на което става ясно, че от МВР към Петър Христов има теч на информация по текущи досъдебни производства. Тодоров е осъден условно за неправомерно изнасяне на информация от СРС - включително към Петър Христов, разследването срещу него се превърна в повод за повдигане на обвинения и срещу бившия вицепремиер и министър на вътрешните работи Цветан Цветанов, по-известно като делото за трите „Не!!!“, по което Петър Христов е свидетел. По това дело Цветанов беше оправдан.", "date": "2018.01.09", "title": "Разстреляха показно бизнесмен в София (ОБЗОР)"}
{"url": "http://www.focus-news.net/news/2018/01/09/2474946/gyunter-yotinger-byudzhetat-na-es-shte-se-lishi-ot-13-miliarda-evro-godishno-zaradi-brekzit.html", "text": "Решението на Великобритания да напусне Европейския съюз (Брекзит) проби дупка от 13 милиарда евро годишно в бюджета на Съюза за следващия седемгодишен период от 2021 до 2027 година. Това заяви  европейският комисар по въпросите на бюджета и човешките ресурси Гюнтер Йотингер по време на конференция по темата, проведена в понеделник в Брюксел, предава ТАСС.\r\n„За съжаление, един от чистите донори (страна, която внася повече средства в бюджета на ЕС, отколкото получава от него) Великобритания реши да ни напусне. Заради това ние губим по 13 милиарда евро годишно“, заяви Йотнингер.\r\n„Дупката в бюджета идва от увеличаването на количеството на задачите, за които трябва да се отделя европейско финансиране, включително борбата с тероризма, външната и вътрешната сигурност, защитата на външните ни граници и провеждането на мащабни изследователски програми, които да увеличат конкурентоспособността ни през цифровия век“, разясни еврокомисарят.\r\nЙотингер подчерта, че Еврокомисията трябва да набави недостигащите средства чрез „мерки за оживяване на икономиката и повишаване на ефективността на изразходването на средства по европейските програми“. „Всяко вложено евро трябва да носи добавена стойност“, подчерта европейският политик.\r\nЕврокомисарят призова страните-членки на ЕС, европейският бизнес и международните организации да внесат предложенията си по формирането на бъдещия седемгодишен бюджетен план до края на май 2018 година. Той разкри, че Европейската комисия ще предложи промени в системата за формирането му, целящи да се съкрати срока на действие на бюджета, от седем на пет години.\r\n„Трябва да преминем към по-демократичен принцип на формиране на европейския бюджет, заменяйки седемгодишния период с петгодишен. Предлагаме следващият седемгодишен бюджетен план да стане преходен период към новата система на формиране на бюджета“, заяви Йотингер.\r\nТой се мотивира с това, че пет години е и срокът, за който се избира Европейската комисия и Европейския парламент и това ще позволи приемането и изпълняването на бюджета от едни и същи политици, което „ще повиши демократичната отчетност и отговорност по бюджетните въпроси“.\r\nПревод и редакция:", "date": "2018.01.09", "title": "Гюнтер Йотингер: Бюджетът на ЕС ще се лиши от 13 милиарда евро годишно заради Брекзит"}
{"url": "http://www.focus-news.net/news/2018/01/09/2474947/radio-svobodna-evropamakedoniya-amerikanskite-vlasti-ne-izdadoha-viza-na-kosovskiya-premier.html", "text": "Говорителят на полковник от Националната гвардия на американския щат Айова Грег Хапгуд, заяви в понеделник пред  „Радио Свободна Европа“, че командирът на гвардията, генерал-майор Тим Ор, е поканил премиера на Косово Рамуш Харадинай да посети страната на 11 януари, но посещението е отменено. \"Много е жалко, че не можа да получи виза, за да дойде и да се присъедини към нас \", заяви Югод. \"Обяснението беше, че това няма да се случи в този момент и не получихме много допълнителна информация\", добави той. Говорителят добави още, че събитието в събитието ще се  включи  вицепремиерът на Косово Бехджет Паколи, предава македонската редакция на „Радио Свободна Европа“.\r\nМестните медии в Прищина съобщиха на 7 януари, че американското посолство е отхвърлило молбата за виза на Харадинай. В тази връзка, косовският премиер написа съобщение във „Фейсбук“, че \"все още чака визата\". Това се случва, след като лидерите на тази балканска страна се опитаха да премахнат новосъздадения съд за военни престъпления.\r\nПревод и редакция:", "date": "2018.01.09", "title": "„Радио Свободна Европа“(Македония): Американските власти не издадоха виза на косовския премиер"}
{"url": "http://www.focus-news.net/news/2018/01/09/2474948/the-telegraph-haotichnite-promeni-v-kabineta-na-tereza-mey-dvama-ot-novoposochenite-ministri-otkazaha-da-poemat-postovete-si.html", "text": "Надеждите на премиера на Великобритания Тереза Мей, че ще успее да наложи авторитета си в Консервативното правителство на страната, чрез кадрови промени в кабинета си се оказаха напразни, тъй като двама от новопосочените министри отказаха да заемат новите си постове, пише британското консервативно издание The Telegraph, в материал за поредната вътрешна криза в управляващата в Обединеното кралство Консервативна партия.\r\nДжереми Хънт, министър на здравеопазването, не прие предложението на премиера, да поеме поста министър на бизнеса, осуетявайки плановете на Мей за разместване и на други министри.\r\nМалко по-късно, Джъстин Грийнинг, която бе помолена да поеме министерството на труда и социалната политика, прекара  два часа и половина на Даунинг стрийт, в разговор с Тереза Мей, като отхвърли предложението й, а накрая дори обяви, че излиза от правителството считано от този момент.\r\nНеумението на британския премиер да наложи волята си над собствените си министри стана повод за открити подигравки от някои консервативни депутати, определили събитията като „смущаващи“.\r\nОт „Даунинг стрийт“ анонсираха кадровите размествания като новогодишно освежаване на правителството, но вместо това, опитите на Мей да генерира моментум бяха провалени, като тя дори не успя да вкара в кабинета нова жена или представител на малцинствата.\r\nБританският премиер дори не успя уволни и един министър, като вместо това разчиташе на доброволни оставки, за да освободи място за разместванията, още повече, че позицията на нито един от основните министри не беше сменена.\r\nОперацията по осъществяването на кадровите рокади започна в 11:30 сутринта, британско време, а седем часа по-късно стана известно първото ново лице в Кабинета.\r\nСедемнадесет министри запазиха старите си постове, включително финансовият министър Филип Хамънд, външният – Борис Джонсън, министърът за Брекзит – Борис Джонсън, вътрешният министър Амбър Руд, търговският – Лиъм Фокс и на околната среда – Майкъл Гоув.\r\nТрима министри си подадоха оставките и се преместиха в други департаменти, а други четирима бяха повишени.\r\nЕдин от министрите заяви пред Телеграф, че „това разместване е изключително странно и издава слабостта на премиера“.\r\nПозицията на Тереза Мей бе отслабена след разочароващото представяне на Консервативната партия на предсрочните парламентарни избори във Великобритания, поискани от самата нея. „Торите“ загубиха мнозинството си и в момента управляват в коалиция със северноирландската „Демократическа юнионистка партия“. От изданието определят като „фиаско“ и представянето й на партийната конференция на Консервативната партия миналия октомври.\r\nСред най-облагодетелстваните от днешния ден е Дейвид Лидингтън, който става фактически заместник на Тереза Мей, след като бе повишен от министър на правосъдието до министър на канцеларията на кабинета, поемайки повечето от задълженията на напусналия миналия месец заради секс-скандал Деймиън Грийн.\r\nТонът за деня, който се оказа доста хаотичен за Даунинг стрийт, бе даден, когато от Консервативната партия грешно обявиха в социалната мрежа „Туитър“, че Крис Гейлинг, министър на транспорта, е получил председателския пост на „Торите“.\r\nСъобщението, за което се разбра, че е в следствие от дочута грешна информация по телевизията, беше изтрито светкавично, преди Брандън Люис, който се събуди като министър по имиграцията, да бъде обявен за нов председател на консервативната партия. Той заменя на поста сър Патрик Маклоглин, който си подаде оставката, след като бе обвинен за провалите на парламентарните избори и партийната конференция.\r\nПлановете на британския премиер бяха сериозно разстроени, когато министърът на здравеопазването Джереми Хънт отказа да замени Грег Кларк на поста министър на бизнеса и настоя да продължи да изпълнява настоящата си роля в кабинета.\r\nТереза Мей вярваше, че след близо шест години начело на здравеопазването, Хънт ще иска промяна и беше недоволна от напредъка на ведомството в интегрирането на социалните грижи. \r\nДжереми Хънт, обаче, отказа предложения му пост и защити желанието си да продължи да изпълнява настоящите си задължения в „разгорещен“ едночасов разговор с премиера на Даунинг стрийт. Той не само успя да убеди министър-председателя да го остави, но излезе от срещата с нова титла – Министър на здравеопазването и социалните грижи и по-влиятелен от всякога.\r\nДеймиън Хиндс, един сравнително неизвестен партиен деец, стана изненадата на деня, когато бе издигнат до позицията министър на здравеопазването.\r\nДжеймс Броукъншайър, министър за Северна Ирландия, неочаквано си подаде оставката и обяви, че ще се подложи на сложна операция на белия дроб, принуждавайки Тереза Мей да търси заместник. Тя даде работата на верния си съюзник Карън Брадли, която бе преместена от Департамента за култура, медии и спорт. \r\nСаид Джавид запази поста си на държавен секретар за общините и местните правителства.\r\n Британският премиер осъществи кадрови размествания и в екипа си в Консервативната партия, заменяйки 60-годишният председател Патрик Маклоглин с 46-годишният министър по имиграцията Брандън Люис.\r\nВ опита да промени имиджа на „Торите“, Тереза Мей заложи на по-млад и различен екип от новоизбрани депутати.\r\nСред тях са родената в Нигерия Кеми Баденох, която стана вицепредседател на Консервативната партия по кадровата политика, което означава, че тя ще има решаваща дума при съставянето на партийната листа за парламентарните избори през 2022 година.\r\nРезервистът от армията Джеймс Клевърли, на 48 години, чиято майка е родом от Сиера Леоне, става заместник-председател на Консервативната партия.\r\nДве жени-депутати получиха правото да присъстват на срещите на кабинета, без да са негови пълноправни членове. Каролин Ноукс заменя Брендън Люис в министерството по имиграцията, а Клеър Пери става министър по климатичните промени и енергиен министър.\r\nОт Даунинг стрийт обещаха, че премиерът Тереза Мей ще използва разместванията от понеделник, за да издигне жени и представители на малцинствата в партийната йерархия, което би направило правителството „да започне да изглежда като страната, на която служи“.\r\nПревод и редакция:", "date": "2018.01.09", "title": "The Telegraph: Хаотичните промени в кабинета на Тереза Мей: Двама от новопосочените министри отказаха да поемат постовете си"}
{"url": "http://www.focus-news.net/news/2018/01/09/2474949/morning-star-gafovete-okolo-kadrovite-razmestvaniya-v-britanskata-konservativna-partiya-predizvikaha-prismeh.html", "text": "Кадровите промени в правителството на Великобритания започнаха в понеделник със серия от недоразумения и спънки, които върнаха спомените от хаотичната изборна кампания на премиера на страната Тереза Мей, пише лявото британско издание Morning Star, в пиперлив материал за разместванията в правителството и апарата на  управляващата в Лондон Консервативна партия.\r\nТранспортният министър Крис Гейлинг беше обявен по погрешка за председател на „Торите“ по официалния „Туитър“ акаунт на консерваторите, което бързо бе подето от телевизиите, които разпространиха новината преди съобщението да бъде изтрито, а работата върната на Брандън Люис.\r\nНазначаването на Люис за министър без портфейл бе обявено двадесет минути по-късно с още един сбъркан „туийт“. От „Даунинг стрийт“ бяха направили грешка в изписването на думата „портфейл“.\r\nСлед това пък, официалната уеб страница на Консервативната партия стана недостъпна за потребители заради проблеми със сървъра.\r\nОт изданието припомнят, че силното присъствие на Лейбъристите в интернет пространството е помогнало много за изненадващо добрия им резултат на последните парламентарни избори в страната през 2017 година, което е накарало премиера Тереза Мей и екипа й да стигнат до извода, че „трябва спешно да подобрят“ дигиталния си отдел.\r\nВ понеделник, опозиционните депутати бяха щастливи да се подиграят на „Торите“ и Мей за техните медийни премеждия, обръщайки предизборното послание на премиера „силни и стабилни“ срещу нея.\r\nБившият министър от Лейбъристката партия Пат Макфейдън заяви: „Сцената се срути на партийната им конференция, сайтът им не работи, а те провалиха основните размествания в кабинета си“.\r\nДепутатът от „Вигите“ Питър Кайл пък добави, че „колелата са спрели да се въртят още преди да е запалил мотора“. „Следващият епизод от „силното и стабилно“ управление на Тереза Мей започва, както завърши всеки от изминалите: с унижение и слабост“.\r\nПревод и редакция:", "date": "2018.01.09", "title": "Morning Star: Гафовете около кадровите размествания в британската Консервативна партия предизвикаха присмех"}
{"url": "http://www.focus-news.net/news/2018/01/09/2474950/the-daily-express-ogromen-pozhar-se-razrazi-v-sklad-za-kartini-v-london-na-myastoto-na-intsidenta-sa-izprateni-15-pozharni-koli-i-90-pozharnikarya.html", "text": "Огромен пожар избухна в склад за картини на улица Ватерло в Северен Лондон, пише британското издание The Daily Express.\r\nЗа потушаването на огнената стихия са мобилизирани 15 пожарни коли и 90 пожарникаря, а местните власти предупредиха гражданите да избягват района.\r\nПламъците осветяват небето над Стейпълс корнър, намиращ се в Северен Лондон, в близост до Брент Крос. \r\nОбитателите на околните сгради бяха помолени да не отварят прозорците и вратите си, докато огнеборците се опитват да потушат огнената стихия. Ползвател на социалните мрежи написа: „Току що минах край най-големия огън, който съм виждал през живота си. Изглежда, че се е запалил някой склад, или нещо с подобни размери, в близост до околовръстния път до стадион Уембли“.\r\nОчевидци съобщиха, че са чули експлозии.\r\nВсе още няма информация за жертви или пострадали в резултат от инцидента.\r\nПревод и редакция:", "date": "2018.01.09", "title": "The Daily Express: Огромен пожар се разрази в склад за картини в Лондон, на мястото на инцидента са изпратени 15 пожарни коли и 90 пожарникаря"}
{"url": "http://www.focus-news.net/news/2018/01/09/2474951/london-evening-standard-kadrovite-razmestvaniya-v-britanskoto-pravitelstvo-koy-beshe-naznachen-v-upravlyavashtiya-ekip-na-tereza-mey.html", "text": "Министър-председателят на Великобритания Тереза Мей не посегна на големите имена в правителството си, в хода на кадровите промени в британския кабинет в понеделник, предизвикани от оставката на бившата дясна ръка на британския премиер Деймиън Грийн, пише в основния материал на лондонския ежедневник London Evening Standard за последните размествания в британския кабинет.\r\nНезависимо от това, че основните фигури запазиха постовете си, бяха осъществени доста промени. Най-значимата от тях беше оставката на министъра на образованието Джъстин Грийнинг. \r\nПо-рано през деня, британците станаха свидетели на пореден фарс, с участието на „Торите“, когато на официалната страница на правителството в „Туитър“ беше публикувано грешно съобщение, че Крис Гейлинг ще е новият председател на Консервативната партия, докато в действителност, на този пост е назначен Брендън Люис.Промените:\r\nБрендън Люис е назначен за председател на Консервативната партия и ще носи отговорен за решаването на текущите партийни въпроси и за предизборните кампании. Той замени Патрик Маклоглин. Преди промените, Люис беше министър по въпросите на имиграцията.\r\nДейвид Лидингтън е назначен за министър на администрацията на правителството и ще отговаря за комуникацията между различните му звена и текущи административни въпроси. Той замени на този пост Деймиън Грийн, който беше принуден да подаде оставка през декември, но не поема всичките функции на Първи секретар на държавата, които имаше предшественикът му, който се смяташе за дясна ръка и фактически заместник на Тереза Мей.\r\nДо понеделник, Лидингтън беше министър на правосъдието.\r\nМинистърът за Брекзит Дейвид Дейвис, външният министър Борис Джонсън, финансовият министър Филип Хамънд и вътрешният министър Амбър Рууд запазиха министерските си кресла. Това важи също за министъра на бизнеса Грег Кларк, търговският министър Лиам Фокс и министърът на отбраната Гавин Уилямсън.\r\nАндреа Лийдсъм остава на поста си начело на Камарата на представителите (долната камара на британския парламент), а Майкъл Гоув ще продължи да изпълнява длъжността министър на околната среда.\r\nБившият министър на труда и социалната политика Дейвид Гаук е назначен за министър на правосъдието.\r\nКарън Брадли е назначен за министър за Северна Ирландия, заменяйки Джеймс Броукъншайр, който се оттегли заради здравословни проблеми. Преди промените, Брадли беше министър на културата, медиите, спорта.\r\nРолята на Саид Джавид беше разширена, като към неговия ресор – общините и местните правителства – беше добавено и домоустройството.\r\nМинистърът на здравеопазването Джереми Хънт стана министър на здравеопазването и социалните грижи.\r\nМинистърът на образованието Джъстин Грийнинг се оттегли от правителството и беше заменена от Деймиън Хиндс, преместен от позицията си на министър по заетостта.\r\nЕстер Маквей е назначена за министър на труда и пенсиите.\r\nМатю Ханкок получи министерството на дигиталното развитие, културата, медиите и спорта.\r\nАндреа Лийсъм запази ключовата си позиция на Лорд-председател на Камарата на лордовете и лидер на Камарата на представителите .\r\nКаролин Ноукс получи министерството по имиграционните въпроси.\r\nПревод и редакция:", "date": "2018.01.09", "title": "London Evening Standard: Кадровите размествания в британското правителство: Кой беше назначен в управляващия екип на Тереза Мей"}
{"url": "http://www.focus-news.net/news/2018/01/09/2474953/independent-opitat-na-tereza-mey-da-obnovi-pravitelstvoto-si-beshe-osueten-ot-ministri-otkazali-da-se-razdelyat-s-postovete-si.html", "text": "Опитът на министър-председателя на Великобритания Тереза Мей да обнови кадрите в кабинети беше осуетен в понеделник, след като ключови министри отказаха да се разделят с постовете си, а един от тях дори напусна правителството, пише британското ляво-либерално издание The Independent, в материал за разместванията на министри в британското правителство.\r\nПремиерът имаше желание да запази Джъстин Грийнинг в екипа си, но не успя да я убеди бившия министър на образованието да не напуска правителството, след като Грийнинг отказа предложеното й повишение.\r\nЕдин от влиятелните депутати от Консервативната партия отбеляза, че „ако кадровите размествания са направени с цел да се демонстрира, че Тереза Мей има достатъчен авторитет и сила в собствената си партия и правителство, то те демонстрираха точно обратното“.\r\n Превод и редакция:", "date": "2018.01.09", "title": "Independent: Опитът на Тереза Мей да обнови правителството си беше осуетен от министри, отказали да се разделят с постовете си"}
{"url": "http://www.focus-news.net/news/2018/01/09/2474954/kadrovite-razmestvaniya-v-pravitelstvo-na-tereza-mey-prez-pogleda-na-nyakoi-ot-osnovnite-britanski-izdaniya-agentsiya-fokus.html", "text": "Надеждите на премиера на Великобритания Тереза Мей, че ще успее да наложи авторитета си в Консервативното правителство на страната, чрез кадрови промени в кабинета си се оказаха напразни, тъй като двама от новопосочените министри отказаха да заемат новите си постове, пише британското консервативно издание The Telegraph, в материал за поредната вътрешна криза в управляващата в Обединеното кралство Консервативна партия.\r\nДжереми Хънт, министър на здравеопазването, не прие предложението на премиера, да поеме поста министър на бизнеса, осуетявайки плановете на Мей за разместване и на други министри.\r\nМалко по-късно, Джъстин Грийнинг, която бе помолена да поеме министерството на труда и социалната политика, прекара  два часа и половина на Даунинг стрийт, в разговор с Тереза Мей, като отхвърли предложението й, а накрая дори обяви, че излиза от правителството считано от този момент.\r\nНеумението на британския премиер да наложи волята си над собствените си министри стана повод за открити подигравки от някои консервативни депутати, определили събитията като „смущаващи“.\r\nОт „Даунинг стрийт“ анонсираха кадровите размествания като новогодишно освежаване на правителството, но вместо това, опитите на Мей да генерира моментум бяха провалени, като тя дори не успя да вкара в кабинета нова жена или представител на малцинствата.\r\nБританският премиер дори не успя уволни и един министър, като вместо това разчиташе на доброволни оставки, за да освободи място за разместванията, още повече, че позицията на нито един от основните министри не беше сменена.\r\nОперацията по осъществяването на кадровите рокади започна в 11:30 сутринта, британско време, а седем часа по-късно стана известно първото ново лице в Кабинета.\r\nСедемнадесет министри запазиха старите си постове, включително финансовият министър Филип Хамънд, външният – Борис Джонсън, министърът за Брекзит – Борис Джонсън, вътрешният министър Амбър Руд, търговският – Лиъм Фокс и на околната среда – Майкъл Гоув.\r\nТрима министри си подадоха оставките и се преместиха в други департаменти, а други четирима бяха повишени.\r\nЕдин от министрите заяви пред Телеграф, че „това разместване е изключително странно и издава слабостта на премиера“.\r\nПозицията на Тереза Мей бе отслабена след разочароващото представяне на Консервативната партия на предсрочните парламентарни избори във Великобритания, поискани от самата нея. „Торите“ загубиха мнозинството си и в момента управляват в коалиция със северноирландската „Демократическа юнионистка партия“. От изданието определят като „фиаско“ и представянето й на партийната конференция на Консервативната партия миналия октомври.\r\nСред най-облагодетелстваните от днешния ден е Дейвид Лидингтън, който става фактически заместник на Тереза Мей, след като бе повишен от министър на правосъдието до министър на канцеларията на кабинета, поемайки повечето от задълженията на напусналия миналия месец заради секс-скандал Деймиън Грийн.\r\nТонът за деня, който се оказа доста хаотичен за Даунинг стрийт, бе даден, когато от Консервативната партия грешно обявиха в социалната мрежа „Туитър“, че Крис Гейлинг, министър на транспорта, е получил председателския пост на „Торите“.\r\nСъобщението, за което се разбра, че е в следствие от дочута грешна информация по телевизията, беше изтрито светкавично, преди Брандън Люис, който се събуди като министър по имиграцията, да бъде обявен за нов председател на консервативната партия. Той заменя на поста сър Патрик Маклоглин, който си подаде оставката, след като бе обвинен за провалите на парламентарните избори и партийната конференция.\r\nПлановете на британския премиер бяха сериозно разстроени, когато министърът на здравеопазването Джереми Хънт отказа да замени Грег Кларк на поста министър на бизнеса и настоя да продължи да изпълнява настоящата си роля в кабинета.\r\nТереза Мей вярваше, че след близо шест години начело на здравеопазването, Хънт ще иска промяна и беше недоволна от напредъка на ведомството в интегрирането на социалните грижи. \r\nДжереми Хънт, обаче, отказа предложения му пост и защити желанието си да продължи да изпълнява настоящите си задължения в „разгорещен“ едночасов разговор с премиера на Даунинг стрийт. Той не само успя да убеди министър-председателя да го остави, но излезе от срещата с нова титла – Министър на здравеопазването и социалните грижи и по-влиятелен от всякога.\r\nДеймиън Хиндс, един сравнително неизвестен партиен деец, стана изненадата на деня, когато бе издигнат до позицията министър на здравеопазването.\r\nДжеймс Броукъншайър, министър за Северна Ирландия, неочаквано си подаде оставката и обяви, че ще се подложи на сложна операция на белия дроб, принуждавайки Тереза Мей да търси заместник. Тя даде работата на верния си съюзник Карън Брадли, която бе преместена от Департамента за култура, медии и спорт. \r\nСаид Джавид запази поста си на държавен секретар за общините и местните правителства.\r\n Британският премиер осъществи кадрови размествания и в екипа си в Консервативната партия, заменяйки 60-годишният председател Патрик Маклоглин с 46-годишният министър по имиграцията Брандън Люис.\r\nВ опита да промени имиджа на „Торите“, Тереза Мей заложи на по-млад и различен екип от новоизбрани депутати.\r\nСред тях са родената в Нигерия Кеми Баденох, която стана вицепредседател на Консервативната партия по кадровата политика, което означава, че тя ще има решаваща дума при съставянето на партийната листа за парламентарните избори през 2022 година.\r\nРезервистът от армията Джеймс Клевърли, на 48 години, чиято майка е родом от Сиера Леоне, става заместник-председател на Консервативната партия.\r\nДве жени-депутати получиха правото да присъстват на срещите на кабинета, без да са негови пълноправни членове. Каролин Ноукс заменя Брендън Люис в министерството по имиграцията, а Клеър Пери става министър по климатичните промени и енергиен министър.\r\nОт Даунинг стрийт обещаха, че премиерът Тереза Мей ще използва разместванията от понеделник, за да издигне жени и представители на малцинствата в партийната йерархия, което би направило правителството „да започне да изглежда като страната, на която служи“.\r\n***\r\n Кадровите промени в правителството на Великобритания започнаха в понеделник със серия от недоразумения и спънки, които върнаха спомените от хаотичната изборна кампания на премиера на страната Тереза Мей, пише лявото британско издание Morning Star, в пиперлив материал за разместванията в правителството и апарата на  управляващата в Лондон Консервативна партия.\r\nТранспортният министър Крис Гейлинг беше обявен по погрешка за председател на „Торите“ по официалния „Туитър“ акаунт на консерваторите, което бързо бе подето от телевизиите, които разпространиха новината преди съобщението да бъде изтрито, а работата върната на Брандън Люис.\r\nНазначаването на Люис за министър без портфейл бе обявено двадесет минути по-късно с още един сбъркан „туийт“. От „Даунинг стрийт“ бяха направили грешка в изписването на думата „портфейл“.\r\nСлед това пък, официалната уеб страница на Консервативната партия стана недостъпна за потребители заради проблеми със сървъра.\r\nОт изданието припомнят, че силното присъствие на Лейбъристите в интернет пространството е помогнало много за изненадващо добрия им резултат на последните парламентарни избори в страната през 2017 година, което е накарало премиера Тереза Мей и екипа й да стигнат до извода, че „трябва спешно да подобрят“ дигиталния си отдел.\r\nВ понеделник, опозиционните депутати бяха щастливи да се подиграят на „Торите“ и Мей за техните медийни премеждия, обръщайки предизборното послание на премиера „силни и стабилни“ срещу нея.\r\nБившият министър от Лейбъристката партия Пат Макфейдън заяви: „Сцената се срути на партийната им конференция, сайтът им не работи, а те провалиха основните размествания в кабинета си“.\r\nДепутатът от „Вигите“ Питър Кайл пък добави, че „колелата са спрели да се въртят още преди да е запалил мотора“. „Следващият епизод от „силното и стабилно“ управление на Тереза Мей започва, както завърши всеки от изминалите: с унижение и слабост“.\r\n***Министър-председателят на Великобритания Тереза Мей не посегна на големите имена в правителството си, в хода на кадровите промени в британския кабинет в понеделник, предизвикани от оставката на бившата дясна ръка на британския премиер Деймиън Грийн, пише в основния материал на лондонския ежедневник London Evening Standard за последните размествания в британския кабинет.\r\nНезависимо от това, че основните фигури запазиха постовете си, бяха осъществени доста промени. Най-значимата от тях беше оставката на министъра на образованието Джъстин Грийнинг. \r\nПо-рано през деня, британците станаха свидетели на пореден фарс, с участието на „Торите“, когато на официалната страница на правителството в „Туитър“ беше публикувано грешно съобщение, че Крис Гейлинг ще е новият председател на Консервативната партия, докато в действителност, на този пост е назначен Брендън Люис.Промените:\r\nБрендън Люис е назначен за председател на Консервативната партия и ще носи отговорен за решаването на текущите партийни въпроси и за предизборните кампании. Той замени Патрик Маклоглин. Преди промените, Люис беше министър по въпросите на имиграцията.\r\nДейвид Лидингтън е назначен за министър на администрацията на правителството и ще отговаря за комуникацията между различните му звена и текущи административни въпроси. Той замени на този пост Деймиън Грийн, който беше принуден да подаде оставка през декември, но не поема всичките функции на Първи секретар на държавата, които имаше предшественикът му, който се смяташе за дясна ръка и фактически заместник на Тереза Мей.\r\nДо понеделник, Лидингтън беше министър на правосъдието.\r\nМинистърът за Брекзит Дейвид Дейвис, външният министър Борис Джонсън, финансовият министър Филип Хамънд и вътрешният министър Амбър Рууд запазиха министерските си кресла. Това важи също за министъра на бизнеса Грег Кларк, търговският министър Лиам Фокс и министърът на отбраната Гавин Уилямсън.\r\nАндреа Лийдсъм остава на поста си начело на Камарата на представителите (долната камара на британския парламент), а Майкъл Гоув ще продължи да изпълнява длъжността министър на околната среда.\r\nБившият министър на труда и социалната политика Дейвид Гаук е назначен за министър на правосъдието.\r\nКарън Брадли е назначен за министър за Северна Ирландия, заменяйки Джеймс Броукъншайр, който се оттегли заради здравословни проблеми. Преди промените, Брадли беше министър на културата, медиите, спорта.\r\nРолята на Саид Джавид беше разширена, като към неговия ресор – общините и местните правителства – беше добавено и домоустройството.\r\nМинистърът на здравеопазването Джереми Хънт стана министър на здравеопазването и социалните грижи.\r\nМинистърът на образованието Джъстин Грийнинг се оттегли от правителството и беше заменена от Деймиън Хиндс, преместен от позицията си на министър по заетостта.\r\nЕстер Маквей е назначена за министър на труда и пенсиите.\r\nМатю Ханкок получи министерството на дигиталното развитие, културата, медиите и спорта.\r\nАндреа Лийсъм запази ключовата си позиция на Лорд-председател на Камарата на лордовете и лидер на Камарата на представителите .\r\nКаролин Ноукс получи министерството по имиграционните въпроси.\r\n***Опитът на министър-председателя на Великобритания Тереза Мей да обнови кадрите в кабинети беше осуетен в понеделник, след като ключови министри отказаха да се разделят с постовете си, а един от тях дори напусна правителството, пише британското ляво-либерално издание The Independent, в материал за разместванията на министри в британското правителство.\r\nПремиерът имаше желание да запази Джъстин Грийнинг в екипа си, но не успя да я убеди бившия министър на образованието да не напуска правителството, след като Грийнинг отказа предложеното й повишение.\r\nЕдин от влиятелните депутати от Консервативната партия отбеляза, че „ако кадровите размествания са направени с цел да се демонстрира, че Тереза Мей има достатъчен авторитет и сила в собствената си партия и правителство, то те демонстрираха точно обратното“.", "date": "2018.01.09", "title": "Кадровите размествания в правителство на Тереза Мей през погледа на някои от основните британски издания ( Агенция „Фокус“ )"}
{"url": "http://www.focus-news.net/news/2018/01/09/2474955/tass-zapochnaha-pregovorite-mezhdu-yuzhna-i-severna-koreya.html", "text": "Първият кръг от разговорите за нормализиране на отношенията между Северна и Южна Корея започна във вторник сутринта в граничното селище Пханмунджом, съобщиха от министерството на обединението на Южна Корея, предава ТАСС.\r\nСпоред съобщението на южнокорейското ведомство, главната тема на първите от декември 2015 година междукорейски разговори ще бъдат практическите мерки за подобряване на отношенията между Сеул и Пхенян, в частност възможното участие на севернокорейски спортисти на зимните Олимпийски игри в Пьончан.\r\nВ състава на делегациите на двете страни влизат по пет души. Делегацията на Южна Корея се оглавява от министъра на обединението Чо Мьон Гьон, а на Северна Корея – от председателя на Комитета за мирното обединение на Корея Ри Сон Гвон.\r\nВ новогодишното си обръщение, лидерът на Северна Корея Ким Чен-ун заяви, че властите на страната имат готовност да изпратят спортисти на Олимпийските игри в южнокорейския град Пьончан. В отговор на това, президентът на Южна Корея Мун Дже-ин поръча на своето правителство да се готви за започване на преговори с Пхенян и за възможно участие на севернокорейски спортисти на предстоящата Олимпиада.\r\nВ обръщението си към нацията на Нова година, Ким заяви, че се е разпоредил за създаването на всички необходими условия за подобряване на отношенията с Южна Корея. „Държавният глава ясно определи, че нашата страна трябва да се придържа решително към политика, която би позволила да се направи пробив в делото на обединението“, се отбелязва в материал на севернокорейската агенция ЦТАК. „Не си струва да се рови в миналото и да си припомняме за спецификата на взаимоотношенията ни със Сеул. Вместо това, трябва да подобрим отношенията между Севера и Юга“.\r\nКакто отбелязват от ЦТАК, дошло е времето за обединяване на усилията на корейския народ с цел да се прекрати ескалацията на напрежението на Корейския полуостров. „Става дума не само за нормализация на междукорейските отношения, но и за примирение на нацията и доброволното й обединение“, предава севернокорейската агенция.\r\n Превод и редакция:", "date": "2018.01.09", "title": "ТАСС: Започнаха преговорите между Южна и Северна Корея"}
{"url": "http://www.focus-news.net/news/2018/01/09/2474956/ombudsmanat-maya-manolova-izvoyuva-pensii-za-169-minyori-obzor.html", "text": "Омбудсманът Мая Манолова извоюва пенсии за 169 миньори, които не могат да се пенсионират след вдигане на възрастта за пенсиониране, тъй като са работили във вече закрити рудници. По инициатива на омбудсмана Мая Манолова днес в Министерски съвет се проведе среща на 20 миньори от Бобов дол с министър-председателя Бойко Борисов, финансовия министър Владислав Горанов, социалния министър Бисер Петков и управителя на НОИ Ивайло Иванов по повод проблема, който подземните работници имат с ранното си пенсиониране. До миналата година това бе възможно, при положение, че са налице три предпоставки – да се закрие (ликвидира) рудникът или да се намали обемът на работа; миньорът да има 90 точки и поне 10 години подземен стаж, като в досегашния текст се е предполагало, че той ще се пенсионира в момента, в който навърши 45 години и 6 месеца. Това обясни на брифинг след срещата омбудсманът Мая Манолова. По думите ѝ с промяната, която се е направила внезапно в парламента в края на миналата година обаче тази социална привилегия им е била отнета абсолютно несправедливо. Манолова поясни, че това са били заварени случаи, които не са уредени в закона, но благодарение на премиера Бойко Борисов и на финансовия министър Владислав Горанов се е дало възможност да се търси решение в подзаконови методически указания за прилагането на закона. Според нея така поне проблемът на тези 169 подземни работници, които са заварено положение от миналата година, ще бъде решен.\r\nМая Манолова подчерта, че ще инициира законодателни промени за ранното пенсиониране на миньорите, които ще бъдат съкратени през тази и през следващите години, така че да се върне старото положение и те да имат право на социалната привилегия. По-късно през деня от пресофиса на омбудсмана уточниха, че законопроектът е бил внесен в Народното събрание.\r\nОт своя страна миньорите благодариха специално на министър-председателя Бойко Борисов, на правителството и на омбудсмана за решаването на техния проблем. Те напомниха още, че благодарение на това правителство се вдигат и размерите на пенсиите. \r\nМинистърът на финансите Владислав Горанов посочи, че разбирането на правителството е, че миньорите трябва да запазят правата си такива, каквито са. \r\nФинансовият министър уточни, че с Мая Манолова ще продължат да анализират дали преструктурирането на рудодобива трябва да се решава като тема през социалното осигуряване, но това е дебат за близките седмици. „Става въпрос за 169 души, но всеки български гражданин, който има осигурителни права, е важен. Виждате, че понякога с 20 души се защитават далеч по-маловажни каузи. В случая тези 169 български граждани са достатъчно голяма група хора, за да стигнат до вниманието на правителството и на премиера, разбира се със звучното участие на омбудсмана на Р България“, коментира още Владислав Горанов. \r\nЛюба АЛЕКСИЕВА", "date": "2018.01.09", "title": "Омбудсманът Мая Манолова извоюва пенсии за 169 миньори (ОБЗОР)"}
{"url": "http://www.focus-news.net/news/2018/01/09/2474957/balgariya-komentari-v-svetovnite-medii-agentsiya-fokus.html", "text": "Полицията на Филипини арестува български гражданин, използвал клонирани банкови карти, за да източва банкомати в провинция Пампанга, предава GMA News.\r\nСъгласно разпространената информация, Ивайло Сашов Гълъбов е разполагал с няколко дубликата на банкови карти, чрез които е успял да открадне повече от 60 хил. песос (малко над 1950 лева), преди да бъде арестуван в Сан Фернандо.\r\nГълъбов, който е обвинен в нарушаване на Закона за регулиране на устройствата за достъп и Закона за предотвратяване на киберпрестъпността, отказа да коментира обвиненията срещу него.\r\n*** След двуседмична почивка депутатите в македонския парламент „откриват“ годината с обсъждането на двете най-деликатни теми - Закона за употребата на езиците и ратификацията на Договора за добросъседство, приятелство и сътрудничество с България, отбелязва телевизия „Алфа“.\r\nЗаконът за употребата на езиците ще влезе с дневния ред на заседанията на 9 януари. Все още обаче не е ясно дали депутатите от ВМРО-ДПМНЕ ще влязат в сградата на Събранието. Партията, водена от Християн Мицковски, блокира парламента, след  като Наказателният съд взе решение да продължи срока на задържане на заподозрените за насилието в парламента от 27 април, сред които има и депутати от ВМРО-ДПМНЕ. Депутатите се върнаха в сградата на Събранието само за новогодишната реч на президента Георги Иванов. По-рано председателят на парламента в Скопие Талат Джафери заяви, че очаква на 9 януари законодателният орган да възобнови работа в пълен състав. \r\nЩо се отнася до Договора за добросъседство, приятелство и сътрудничество между Македония и България, ратифицирането му изглежда сигурно. Той ще влезе в дневния ред на парламента следващия понеделник, 15 януари.\r\n*** Собственикът на една от най-големите компании за млечни продукти в България бе застрелян и убит посред бял ден в понеделник в столицата на страната, съобщава Reuters, като се позовава на свои източници. 49-годишният Петър Христов е бил убит докато се е качвал в колата си в квартал Манастирски ливади. \r\nХристов е влиятелен бизнесмен с интереси в сферите на строителството, недвижимите имоти и туризма. Той е бил откаран в болница, където е починал от раните си малко по-късно. \r\nОт полицията са потвърдили инцидента, макар и да не разкриха официално самоличността на убития. Към момента се води разследване.\r\nПреди три седмици данъчен служител бе застрелян в центъра на българската столица, припомня агенцията.  \r\n*** Авиокомпания „Русия“ (Rossiya Airlines), част от „Аерофлот“, пусна полети, свързващи Москва с българската столица София, предава Интерфакс-Туризм.\r\nПо данни от пресслужбата на компанията, полетите между София и столицата на Руската федерация ще се изпълняват всяка събота, като първият се е състоял на 30 декември 2017 г.\r\n*** В София днес (понеделник – бел. прев.) бе убит български бизнесмен, 49-годишният Петър Христов, съобщава македонската медия Press 24. \r\nХристов е убит в квартала Манастриски ливади някъде след 10:00 часа, съгласно данни от българското вътрешно министерство. Според неофициална информация, убиецът е изстрелял осем куршума от пистолет с малък калибър, като само един от изстрелите е уцелил жертвата. Впоследствие органите на реда са блокирали мястото докато разследват инцидента. Нападателят се издирва.", "date": "2018.01.09", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/09/2474958/pravda-koi-shte-sa-prioritetite-na-ruskata-armiya-za-2018-godina.html", "text": "Приоритетите на руската армия за 2018 година бяха озвучени в рамките на изказването на председателя на колегията на Министерството на отбраната на Русия на 22 декември и в доклада на министъра Сергей Шойгу, в който той изброи задачите за предстоящата година, пише руското издание „Правда“.\r\nОсновните задачи са поддържането на паритета в областта на стратегическите ядрени сили, развиване на високоточните оръжейни системи, на т.нар. междувидови „умни системи“, които осигуряват функционирането на всички въоръжени сили. Имат се предвид космическите системи, автоматизираните системи за управление на войската и оръжията, системите за свръзка, роботиката, както и довеждането на окомплектоваността на въоръжените сили на Русия със съвременно оръжие до необходимото ниво.\r\nВсичко това е описано доста подробно в процентно съотношение според видовете въоръжени сили – т.е., поотделно за ракетните войски със стратегическо назначение, въздушно-десантните части, въздушно-космическите сили, сухопътната войска и военноморския флот.\r\nОсвен това, се говори и за усъвършенстване на оперативната бойна подготовка, интензивността и количеството на занятията, ученията, маневрите и провеждането на оперативно-тактически учения „Изток 2018“. В тях се предвижда масирано прехвърляне на войскови подразделения от други направления, с цел създаване на междувидова групировка в източната част на Русия.\r\nВ доклада е определен и размера на нужните финансови вложения. Бюджетът се приема за тригодишен планов период, като за 2018 година той вече е определен и няма да превишава параметрите, посочени от президента на страната Владимир Путин – разходите за отбрана ще са от порядъка на 2,86% от Брутния вътрешен продукт на страната.\r\n„Правда“ се свърза за коментар по темата с вицепрезидента на Руската академия за геополитически изследвания Владимир Анохин:\r\n„Приоритетите са формиране на стратегия, на базата на опита от сирийската операция. В теоретически план, това е опит за използване на войските в локални конфликти. По отношение на военната техника, това е внедряването на нови модели въоръжение, изпитани на сирийския театър“.\r\nВ същността си, тази доктрина е дългосрочна, затова не мисля, че през 2018 година тя ще претърпи значителна промяна. Мисля, че в нея е предвидено всичко – сред приоритетите е установяването на по-тесен контакт между практиците от въоръжените сили и руските конструктори, които разработват нови модели въоръжение.\r\nНавярно през 2018 година ще се отделя по-голямо внимание на НИОКР, научно-изследователската работа във военната област. Тези модели, които бяха изпитани, имат нужда от доработване, след което войската ще получи още по-адекватна техника.\r\n Превод и редакция:", "date": "2018.01.09", "title": "„Правда“: Кои ще са приоритетите на руската армия за 2018 година"}
{"url": "http://www.focus-news.net/news/2018/01/09/2474959/moskovskiy-komsomolets-ministerstvoto-na-otbranata-na-rusiya-saobshti-podrobnosti-za-atakata-s-dronove-sreshtu-bazata-hmeymim.html", "text": "Департаментът за информация и масови комуникации на Министерството на отбраната на Русия пусна съобщение до медиите в понеделник късно вечерта, в което съобщи подробности за последната атака срещу руската база Хмеймим в Сирия, осъществена в нощта срещу 6 януари. Оказа се, че терористите са използвали не по-малко от 13 ударни безпилотни апарати, пише руското издание „Московский комсомолец“.\r\n„В нощта срещу 6 януари беше осуетен опит за атака на терористите срещу авиобазата Хмеймим и пункта за осигуряване в Тартус, в който бяха използвани безпилотни летателни апарати“, се казва в комюникето на руското военно ведомство. Руските военнослужещи са отразили атака на най-малко 13 дрона.\r\n„Няма пострадали или материални щети в руските военни обекти“, пише още в съобщението.\r\nВ момента и базата в Хмеймим и базата за осигуряване на Военноморския флот на Русия в Тартус работят в нормален режим. Атаката на терористите не е нарушила плановия режим на функциониране на обектите по никакъв начин.\r\nЩо се касае до дроновете, то десет от тях са използвани за нападението срещу базата в Хмеймим. Шест безпилотни летателни апарата са прихванати от руските подразделения за радиоелектронна борба, като руските военнослужещи дори са успели да вземат под свой контрол управлението им. Три дрона са приземени успешно на приятелска територия, в близост до базата, а още три са се взривили при приземяването.\r\nОсвен това, четири безпилотника са унищожени от зенитно-ракетните артилерийски комплекси „Панцир-С“ в Хмеймим и още три в Тартус.\r\nВ момента, руските военни експерти изучават конструкцията и техническите специфики на заловените дронове. При това, в резултат от разкодирането на данните на прихванатите апарати е определено точното място на излитането им.\r\nОт руското военно ведомство отбелязват, че терористите за първи път са осъществили масирана атака с широко използване на безпилотни летателни апарати, които са пуснати от разстояние, равняващо се на около 50 км. Управлението им се е осъществявало с помощта на GPS.\r\n“Техническата експертиза на заловените дронове показа, че терористите могат да осъществяват подобни атаки от 100 км разстояние“, се казва в съобщението.\r\nВъв връзка с това се установяват каналите, по които технологията и устройствата, използвани при създаването на дроновете, са доставени на терористите. Освен това се изследва произхода на взривните смеси, използвани за производството на снарядите, установени на безпилотните апарати.\r\nОт руското военно министерство смятат, че факта за използването на безпилотни апарати от самолетен тип от терористите, говори, че някой им е предал съответстващите технологии. Вече е ясно, че терористите могат да осъществяват подобни нападения във всяка страна.\r\n„Инженерните решения, използвани от терористите при атаката срещу руските обекти в Сирия, може да са получени и само от една страна, разполагаща с високи технологически възможности за осигуряването на спътникова навигация и дистанционно управление на изстрелването на професионално направените самоделни взривни устройства по предварително зададени координати“, добавят още от руското министерство и добавят, че вече им е известно, че в самоделните взривни устройства са използвани технологии с чуждестранен произход.\r\n Превод и редакция:", "date": "2018.01.09", "title": "„Московский комсомолец“: Министерството на отбраната на Русия съобщи подробности за атаката с дронове срещу базата Хмеймим"}
{"url": "http://www.focus-news.net/news/2018/01/09/2474960/ekspert-siriya-e-poveche-ot-obiknovena-voenna-pobeda-za-rusiya.html", "text": "Значението на руската победа в Сирия е силно недооценено, пише в материал на руското списание „Експерт“, посветен на военната победа на Русия в близкоизточната страна.\r\nЕкспертите се смущават от локалния характер на участието на руските войски, малките загуби, както и нежеланието на Кремъл да показва лидерство в рамките на тройния съюз със Сирия и Иран. Директните ползи от тази операция не са очевидни – повече се обсъжда политическото значение (отвличането на вниманието от украинския проблем) и това за Военно-промишления комплекс (изпробваха и показаха оръжията, основаха бази), както и за някои нематериални неща – разкървавения нос на американците и възстановяването на справедливостта. Но възхищението от сирийската победа се усилва, ако се анализират тенденциите и процесите, които Москва пусна отново, или пък наложи за първи път, както на домашната сцена, така и по целия свят.\r\nСирийската победа върна метафизически на руската нация двата й най-верни съюзника – армията и флота. Бързата и локална кампания стана най-успешната за последните няколко десетилетия по всички аспекти на военното изкуство, т.е. още от времената на Съветския съюз. Всъщност, ние наблюдаваме излизането на руската армия от тежката криза, която я обхвана в началото на 70-те. Русия преживя трагедиите в Афганистан и Чечня и унижението в югославската Прищина, но след това дойде възраждането, с помощта на мощна програма за развиване на Военнопромишления комплекс и радостните акорди в грузинско-осетинския конфликт през 2008-а година и вежливият кримски сценарий през 2013-а. Днес е очевидно, че руската армия е способна да провежда не само локални и хибридни операции, но и да осъществява пълноценни военни кампании. Работата на тиловите части и логистиката, хитрите разработки на щабистите, координираните действия на различните родове войски, използването на  флота и авиацията и овладяване на нови видове въоръжения, които дават реално предимство на бойното поле – такава армия видя Русия. От тази армия отново се бои условният противник.\r\n Превод и редакция:", "date": "2018.01.09", "title": "„Експерт“: Сирия е повече от обикновена военна победа за Русия"}
{"url": "http://www.focus-news.net/news/2018/01/09/2474961/kazanlak-i-karlovo-otbelyazaha-140-godini-ot-osvobozhdenieto-si-obzor.html", "text": "Казанлък/Карлово. Казанлък и Карлово отбелязаха 140 години от Освобождението си. В Казанлък честванията започнаха на централния площад „Севтополис“ с тържествен водосвет за благоденствието на българския народ и Казанлък, отслужен от архиерейски намесник Петко Мотев в съслужие със свещеници. Сред официалните лица на събитието бяха зам.-председателят на Народното събрание Емил Христов, областният управител на Стара Загора Гергана Микова, народни представители от Старозагорски избирателен район, кметът Галина Стоянова, общински съветници, висши военнослужещи, военнослужещи от 61-ва Стрямска механизирана бригада - Казанлък и Втора Тунджанска механизирана бригада – Стара Загора и граждани.\r\nСлово за годишнината произнесоха почетните граждани на Казанлък Николай Ибушев, Добромир Гущеров и Лиляна Димитрова. Прочетен бе и поздравителен адрес от премиера Бойко Борисов. С тържествен ритуал бе издигнат националният флаг, след което литийно шествие се отправи към Девическия манастир „Въведение Богородично“ в Казанлък, където пред паметника на загиналите за свободата на България бе отслужена панихида. Поднесени бяха венци и цветя на признателност от името президента Румен Радев, от кмета Галина Стоянова, областния управител, от политически и неправителствени организации, граждани.\r\nСъбитията, посветени на годишнината продължиха с възстановката „От война към мир: 140 години от Освобождението на Казанлък“. Сред официалните гости на събитието бе и председателят на Народното събрание Цвета Караянчева. След възстановката на бул. „Александър Батенберг“ тя прие строя на 61-ва Стрямска механизирана бригада. \r\n„Днес, когато се прекланяме пред загиналите герои, знаем, че те се биха достойно и храбро, те са нашият пример за мъжество, стоицизъм и мерило за любовта към Отечеството“, каза Цвета Караянчева в словото си на тържествената заря-проверка по случай годишнината. Тя призова да помним миналото, да бъдем обединени като народ и да гледаме напред. Караянчева отбеляза, че както Казанлък е в центъра на България, така и България през следващите месеци ще бъде в центъра на Европейския съюз, ще реди дневния ред на Европа и ще бъде стожер на сигурността. „Днес, когато празнуваме 140 години от Освобождението на Казанлък, трябва да заявим, че с гордост можем да градим своето бъдеще и можем да изграждаме мостове“, подчерта Цвета Караянчева и добави, че трябва да помним, че величието на Родината се гради от делото на достойно живелите и загинали български герои.\r\nСлово произнесе и кметът Галина Стоянова. Тя заяви, че на 8 януари се навършват 140 години, в които Казанлък има зад себе си факти и документи, че трябва да има високо самочувствие за това, че именно там са водени първите битки България да бъде свободна. „Нека след 140 години свобода да прочетем отново историята със съзнанието и емоцията, че Казанлък заслужава своята сила, енергия и развитие като един проспериращ град, в който живеят изключително съвестни българи – патриоти, хора, които винаги са били и са част от развитието на тази държава“, каза още кметът Галина Стоянова.\r\nВ Карлово също беше отбелязано тържествено Освобождението на града. На 8 януари 1878 г. след успешно преминаване на Стара планина в района на Троянския балкан, при изключително тежки зимни условия, руските войски, предвождани от генерал Павел Карцов, навлизат в Карловското поле и освобождават града от петвековно робство.\r\nОтбелязването на тази дата за Карлово започна с поднасяне на цветя пред паметната плоча на Пулевата къща, където преди 140 години отсяда ген. Карцов със своя щаб. Слово за паметния ден от 1878 г. произнесе директорът на Исторически музей - Карлово Мария Деянова. С военен церемониал, химна на Република България, изпълнен от военния духов оркестър при 61-ва Стрямска механизирана бригада и шествие по ул. „Васил Левски“ и ул. „Ген. Карцов“ продължи празничната програма за отбелязването на Освобождението на града. Пред паметника на ген. Карцов в Карлово полковник от резерва доц. д-р Петър Ненков произнесе тържествено слово и поздрави всички карловци с празника. Венци и цветя в знак на признателност бяха поднесени от д-р Емил Кабаиванов - кмет на Община Карлово, Веска Ненчева – народен представител от 44-ото Народно събрание, Алексей Новосьолов – съветник по културните въпроси от посолството на Руската Федерация, Теодор Шойлеков – председател на Общински съвет - Карлово, зам.-кметовете на Общината Антон Минев, Данка Зидарова-Люртова и Стойо Карагенски, както и Стефан Стефанов – секретар на Община Карлово, бригаден генерал Пламен Йроданов – командир на 61-ва Стрямска механизирана бригада, общински съветници, кметове на населени места, директори на училища и музеи, ученици и много жители на града.", "date": "2018.01.09", "title": "Казанлък и Карлово отбелязаха 140 години от Освобождението си (ОБЗОР)"}
{"url": "http://www.focus-news.net/news/2018/01/09/2474962/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Департаментът за информация и масови комуникации на Министерството на отбраната на Русия пусна съобщение до медиите в понеделник късно вечерта, в което съобщи подробности за последната атака срещу руската база Хмеймим в Сирия, осъществена в нощта срещу 6 януари. Оказа се, че терористите са използвали не по-малко от 13 ударни безпилотни апарати, пише руското издание „Московский комсомолец“.\r\n„В нощта срещу 6 януари беше осуетен опит за атака на терористите срещу авиобазата Хмеймим и пункта за осигуряване в Тартус, в който бяха използвани безпилотни летателни апарати“, се казва в комюникето на руското военно ведомство. Руските военнослужещи са отразили атака на най-малко 13 дрона.\r\n„Няма пострадали или материални щети в руските военни обекти“, пише още в съобщението.\r\nВ момента и базата в Хмеймим и базата за осигуряване на Военноморския флот на Русия в Тартус работят в нормален режим. Атаката на терористите не е нарушила плановия режим на функциониране на обектите по никакъв начин.\r\nЩо се касае до дроновете, то десет от тях са използвани за нападението срещу базата в Хмеймим. Шест безпилотни летателни апарата са прихванати от руските подразделения за радиоелектронна борба, като руските военнослужещи дори са успели да вземат под свой контрол управлението им. Три дрона са приземени успешно на приятелска територия, в близост до базата, а още три са се взривили при приземяването.\r\nОсвен това, четири безпилотника са унищожени от зенитно-ракетните артилерийски комплекси „Панцир-С“ в Хмеймим и още три в Тартус.\r\nВ момента, руските военни експерти изучават конструкцията и техническите специфики на заловените дронове. При това, в резултат от разкодирането на данните на прихванатите апарати е определено точното място на излитането им.\r\nОт руското военно ведомство отбелязват, че терористите за първи път са осъществили масирана атака с широко използване на безпилотни летателни апарати, които са пуснати от разстояние, равняващо се на около 50 км. Управлението им се е осъществявало с помощта на GPS.\r\n“Техническата експертиза на заловените дронове показа, че терористите могат да осъществяват подобни атаки от 100 км разстояние“, се казва в съобщението.\r\nВъв връзка с това се установяват каналите, по които технологията и устройствата, използвани при създаването на дроновете, са доставени на терористите. Освен това се изследва произхода на взривните смеси, използвани за производството на снарядите, установени на безпилотните апарати.\r\nОт руското военно министерство смятат, че факта за използването на безпилотни апарати от самолетен тип от терористите, говори, че някой им е предал съответстващите технологии. Вече е ясно, че терористите могат да осъществяват подобни нападения във всяка страна.\r\n„Инженерните решения, използвани от терористите при атаката срещу руските обекти в Сирия, може да са получени и само от една страна, разполагаща с високи технологически възможности за осигуряването на спътникова навигация и дистанционно управление на изстрелването на професионално направените самоделни взривни устройства по предварително зададени координати“, добавят още от руското министерство и добавят, че вече им е известно, че в самоделните взривни устройства са използвани технологии с чуждестранен произход.\r\n*** Значението на руската победа в Сирия е силно недооценено, пише в материал на руското списание „Експерт“, посветен на военната победа на Русия в близкоизточната страна.\r\nЕкспертите се смущават от локалния характер на участието на руските войски, малките загуби, както и нежеланието на Кремъл да показва лидерство в рамките на тройния съюз със Сирия и Иран. Директните ползи от тази операция не са очевидни – повече се обсъжда политическото значение (отвличането на вниманието от украинския проблем) и това за Военно-промишления комплекс (изпробваха и показаха оръжията, основаха бази), както и за някои нематериални неща – разкървавения нос на американците и възстановяването на справедливостта. Но възхищението от сирийската победа се усилва, ако се анализират тенденциите и процесите, които Москва пусна отново, или пък наложи за първи път, както на домашната сцена, така и по целия свят.\r\nСирийската победа върна метафизически на руската нация двата й най-верни съюзника – армията и флота. Бързата и локална кампания стана най-успешната за последните няколко десетилетия по всички аспекти на военното изкуство, т.е. още от времената на Съветския съюз. Всъщност, ние наблюдаваме излизането на руската армия от тежката криза, която я обхвана в началото на 70-те. Русия преживя трагедиите в Афганистан и Чечня и унижението в югославската Прищина, но след това дойде възраждането, с помощта на мощна програма за развиване на Военнопромишления комплекс и радостните акорди в грузинско-осетинския конфликт през 2008-а година и вежливият кримски сценарий през 2013-а. Днес е очевидно, че руската армия е способна да провежда не само локални и хибридни операции, но и да осъществява пълноценни военни кампании. Работата на тиловите части и логистиката, хитрите разработки на щабистите, координираните действия на различните родове войски, използването на  флота и авиацията и овладяване на нови видове въоръжения, които дават реално предимство на бойното поле – такава армия видя Русия. От тази армия отново се бои условният противник.\r\n*** Приоритетите на руската армия за 2018 година бяха озвучени в рамките на изказването на председателя на колегията на Министерството на отбраната на Русия на 22 декември и в доклада на министъра Сергей Шойгу, в който той изброи задачите за предстоящата година, пише руското издание „Правда“.\r\nОсновните задачи са поддържането на паритета в областта на стратегическите ядрени сили, развиване на високоточните оръжейни системи, на т.нар. междувидови „умни системи“, които осигуряват функционирането на всички въоръжени сили. Имат се предвид космическите системи, автоматизираните системи за управление на войската и оръжията, системите за свръзка, роботиката, както и довеждането на окомплектоваността на въоръжените сили на Русия със съвременно оръжие до необходимото ниво.\r\nВсичко това е описано доста подробно в процентно съотношение според видовете въоръжени сили – т.е., поотделно за ракетните войски със стратегическо назначение, въздушно-десантните части, въздушно-космическите сили, сухопътната войска и военноморския флот.\r\nОсвен това, се говори и за усъвършенстване на оперативната бойна подготовка, интензивността и количеството на занятията, ученията, маневрите и провеждането на оперативно-тактически учения „Изток 2018“. В тях се предвижда масирано прехвърляне на войскови подразделения от други направления, с цел създаване на междувидова групировка в източната част на Русия.\r\nВ доклада е определен и размера на нужните финансови вложения. Бюджетът се приема за тригодишен планов период, като за 2018 година той вече е определен и няма да превишава параметрите, посочени от президента на страната Владимир Путин – разходите за отбрана ще са от порядъка на 2,86% от Брутния вътрешен продукт на страната.\r\n„Правда“ се свърза за коментар по темата с вицепрезидента на Руската академия за геополитически изследвания Владимир Анохин:\r\n„Приоритетите са формиране на стратегия, на базата на опита от сирийската операция. В теоретически план, това е опит за използване на войските в локални конфликти. По отношение на военната техника, това е внедряването на нови модели въоръжение, изпитани на сирийския театър“.\r\nВ същността си, тази доктрина е дългосрочна, затова не мисля, че през 2018 година тя ще претърпи значителна промяна. Мисля, че в нея е предвидено всичко – сред приоритетите е установяването на по-тесен контакт между практиците от въоръжените сили и руските конструктори, които разработват нови модели въоръжение.\r\nНавярно през 2018 година ще се отделя по-голямо внимание на НИОКР, научно-изследователската работа във военната област. Тези модели, които бяха изпитани, имат нужда от доработване, след което войската ще получи още по-адекватна техника.", "date": "2018.01.09", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/01/09/2474963/sasht-i-yaponiya-osadiha-nezhelanieto-na-severna-koreya-da-se-otkazhe-ot-yadrenite-orazhiya.html", "text": "Министрите на отбраната на САЩ и Япония Джеймс Матис и Ицунори Онодера са осъдили нежеланието на Северна Корея да се откаже от ядрените оръжия. Това се казва в заявление от пресслужбата на Министерството на отбраната на САЩ, разпространено във вторник след телефонния разговор между двамата министри, предава ТАСС.\r\n„Министър Матис и министър Онодера са обсъдили безразсъдното поведение на Северна Корея“, заявяват от американското военно ведомство. „Те са се съгласили за важността от оказването на максимален натиск над Северна Корея, който да я принуди да промени политическия си курс, да се въздържа от провокации и заплахи, както и да приеме стратегическо решение за отказ от своята ядрена и ракетна програма“.\r\nМатис е подчертал, че „заплахата, идваща от Северна Корея, е глобален проблем“.\r\nВоенните министри са обсъдили и въпроси, свързани с укрепването на американо-японския съюз. „Министър Матис е потвърдил, че САЩ възнамерява да изпълнява ангажиментите си по осигуряването на защитата на Япония“, отбелязват от Пентагона.\r\n Превод и редакция:", "date": "2018.01.09", "title": "САЩ и Япония осъдиха нежеланието на Северна Корея да се откаже от ядрените оръжия"}
{"url": "http://www.focus-news.net/news/2018/01/09/2474964/pregled-na-mezhdunarodnite-novini-do-6-chasa-agentsiya-fokus.html", "text": "Председателят на Европейската комисия Жан-Клод Юнкер призова в понеделник, нациите да отделят повече финансови средства за европейския бюджет след 2020 година, за да запълнят празнината, оставена от Великобритания, както и за да посрещнат увеличаващите се разходи за отбрана, миграция и климатичните промени.\r\nБрюксел предложи увеличаване на вноската, от 1 процент от Брутния вътрешен продукт(БВП), както е за периода 2014-2020 година, до 1,1% от БВП в следващия многогодишен бюджет, който ще бъде съставен след излизането на Великобритания.\r\nВ момента, бюджетът възлиза на около 963 милиона евро, или около 1,1 трилиона долара.\r\n„Нуждаем се от повече от един процент от европейския БВП. Очевидно е, че ако искаме да водим европейска политика, трябва да я финансираме адекватно“, заяви Юнкер по време на пресконференция в Брюксел.\r\n„Това ще струва на данъкоплатците, колкото по една чаша кафе на ден. Европа е по-важна от това“, обясни председателят на ЕК.\r\n*** Албания уволни началника на националната полиция Хаки Чако в понеделник като отговор на международния натиск да се предприемат мерки против разпространението на канабис в страната.\r\nЕвропейският съюз намекна за възможността да бъдат започнати преговори за членство на Албания, така че е необходимо Тирана да се съсредоточи в борбата срещу корупцията и организираната престъпност, което включва и разпространеното отглеждане на канабис. \r\nАгенцията съобщава още, че Тирана не е посочила официалните причини за уволнението, като към момента се търси заместник.\r\n*** Министърът на образованието на Великобритания Джъстин Грийнинг подаде оставка от поста си в понеделник, отказвайки да бъде преместена на друга позиция, в рамките на кадровите промени в британското правителство, предприети от премиера на страната Тереза Мей, предава AFP, като се позовава на източници от \"Даунинг стрийт\".\r\nГрийнинг получи предложение да се заеме с политиката в сферата на социалните помощи и пенсиите, „но не е приела. Тереза Мей е разочарована, но разбира решението й да напусне правителството“, е заявил източникът на агенцията.\r\n*** Министърът на финансите на САЩ Стивън Мнучин се обърна към лидерите на Републиканската партия в Конгреса (долната камара на парламента) на страната, с молба да увеличат лимита на държавния дълг до 28 февруари.\r\nМиналата година Мнучин обеща да приложи специални мерки, които да позволят на министерството да успее да финансира правителството, най-малко до края на януари. Той нееднократно заявяваше, че предпочита вдигане на лимита на държавния дълг, пред това, страната да се окаже пред потенциален фалит.\r\nПрез септември 2017 година, държавният дълг на САЩ за първи път в историята премина границата от 20 трилиона долара. Тогава американският президент Доналд Тръмп подписа закон, позволяващ възобновяването на процеса по теглене на нови кредити.\r\nСпоред данните на Bloomberg, в момента размерът на американския дълг е около 20,5 трилиона долара и превишава Брутния вътрешен продукт на страната. От агенцията припомнят, че в началото на първия президентски мандат на Барак Обама, дългът се е равнявал на около 10,6 трилиона долара.\r\n***Решението на Великобритания да напусне Европейския съюз (Брекзит) проби дупка от 13 милиарда евро годишно в бюджета на Съюза за следващия седемгодишен период от 2021 до 2027 година. Това заяви  европейският комисар по въпросите на бюджета и човешките ресурси Гюнтер Йотингер по време на конференция по темата, проведена в понеделник в Брюксел.\r\n„За съжаление, един от чистите донори (страна, която внася повече средства в бюджета на ЕС, отколкото получава от него) Великобритания реши да ни напусне. Заради това ние губим по 13 милиарда евро годишно“, заяви Йотнингер.\r\n„Дупката в бюджета идва от увеличаването на количеството на задачите, за които трябва да се отделя европейско финансиране, включително борбата с тероризма, външната и вътрешната сигурност, защитата на външните ни граници и провеждането на мащабни изследователски програми, които да увеличат конкурентоспособността ни през цифровия век“, разясни еврокомисарят.\r\nЙотингер подчерта, че Еврокомисията трябва да набави недостигащите средства чрез „мерки за оживяване на икономиката и повишаване на ефективността на изразходването на средства по европейските програми“. „Всяко вложено евро трябва да носи добавена стойност“, подчерта европейският политик.\r\nЕврокомисарят призова страните-членки на ЕС, европейският бизнес и международните организации да внесат предложенията си по формирането на бъдещия седемгодишен бюджетен план до края на май 2018 година. Той разкри, че Европейската комисия ще предложи промени в системата за формирането му, целящи да се съкрати срока на действие на бюджета, от седем на пет години.\r\n„Трябва да преминем към по-демократичен принцип на формиране на европейския бюджет, заменяйки седемгодишния период с петгодишен. Предлагаме следващият седемгодишен бюджетен план да стане преходен период към новата система на формиране на бюджета“, заяви Йотингер.\r\nТой се мотивира с това, че пет години е и срокът, за който се избира Европейската комисия и Европейския парламент и това ще позволи приемането и изпълняването на бюджета от едни и същи политици, което „ще повиши демократичната отчетност и отговорност по бюджетните въпроси“.\r\n*** Огромен пожар избухна в склад за картини на улица Ватерло в Северен Лондон.\r\nЗа потушаването на огнената стихия са мобилизирани 15 пожарни коли и 90 пожарникаря, а местните власти предупредиха гражданите да избягват района.\r\nПламъците осветяват небето над Стейпълс корнър, намиращ се в Северен Лондон, в близост до Брент Крос. \r\nОбитателите на околните сгради бяха помолени да не отварят прозорците и вратите си, докато огнеборците се опитват да потушат огнената стихия. Ползвател на социалните мрежи написа: „Току що минах край най-големия огън, който съм виждал през живота си. Изглежда, че се е запалил някой склад, или нещо с подобни размери, в близост до околовръстния път до стадион Уембли“.\r\nОчевидци съобщиха, че са чули експлозии.\r\nВсе още няма информация за жертви или пострадали в резултат от инцидента.\r\n*** Първият кръг от разговорите за нормализиране на отношенията между Северна и Южна Корея започна във вторник сутринта в граничното селище Пханмунджом, съобщиха от министерството на обединението на Южна Корея.\r\nСпоред съобщението на южнокорейското ведомство, главната тема на първите от декември 2015 година междукорейски разговори ще бъдат практическите мерки за подобряване на отношенията между Сеул и Пхенян, в частност възможното участие на севернокорейски спортисти на зимните Олимпийски игри в Пьончан.\r\nВ състава на делегациите на двете страни влизат по пет души. Делегацията на Южна Корея се оглавява от министъра на обединението Чо Мьон Гьон, а на Северна Корея – от председателя на Комитета за мирното обединение на Корея Ри Сон Гвон.\r\nВ новогодишното си обръщение, лидерът на Северна Корея Ким Чен-ун заяви, че властите на страната имат готовност да изпратят спортисти на Олимпийските игри в южнокорейския град Пьончан. В отговор на това, президентът на Южна Корея Мун Дже-ин поръча на своето правителство да се готви за започване на преговори с Пхенян и за възможно участие на севернокорейски спортисти на предстоящата Олимпиада.\r\nВ обръщението си към нацията на Нова година, Ким заяви, че се е разпоредил за създаването на всички необходими условия за подобряване на отношенията с Южна Корея. „Държавният глава ясно определи, че нашата страна трябва да се придържа решително към политика, която би позволила да се направи пробив в делото на обединението“, се отбелязва в материал на севернокорейската агенция ЦТАК. „Не си струва да се рови в миналото и да си припомняме за спецификата на взаимоотношенията ни със Сеул. Вместо това, трябва да подобрим отношенията между Севера и Юга“.\r\nКакто отбелязват от ЦТАК, дошло е времето за обединяване на усилията на корейския народ с цел да се прекрати ескалацията на напрежението на Корейския полуостров. „Става дума не само за нормализация на междукорейските отношения, но и за примирение на нацията и доброволното й обединение“, предава севернокорейската агенция.", "date": "2018.01.09", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/01/09/2474965/sport-iztegliha-zhrebiya-za-chetvartiya-krag-na-turnira-za-kupata-na-angliya.html", "text": "Жребият за четвъртия кръг на турнира за Купата на Футболната асоциация на Англия беше изтеглен преди началото на двубоя между Брайтън и Кристъл Палас, завършил при резултат 2:1 за домакините. Големите фаворити за спечелване на трофея се разминаха, водачът във временното класиране на английското първенство Манчестър Сити ще гостува на победителя от двойката Кардиф и Мансфийлд, съгражданите им от Юнайтед пък ще пътуват до Йоувил Таун. Ливърпул ще играе на „Анфийлд“ с елитния Уест Бромич, а ако Челси отстрани Норич, ще срещне Нюкасъл.", "date": "2018.01.09", "title": "Спорт: Изтеглиха жребия за четвъртия кръг на турнира за Купата на Англия"}
{"url": "http://www.focus-news.net/news/2018/01/09/2474966/bloomberg-polsha-shte-anonsira-dalboki-kadrovi-promeni-v-pravitelstvoto-v-konteksta-na-vloshenite-otnosheniya-s-es.html", "text": "Министър-председателят на Полша Матеуш Моравиецки ще анонсира „дълбоки“ кадрови промени в правителството на страната във вторник, в навечерието на срещата си с председателя на Европейската комисия Жан-Клод Юнкер, на която те ще обсъдят правосъдните реформи на управляващата полска партия „Право и справедливост“, предизвикали Брюксел да стартира наказателна процедура срещу Варшава, предава американската агенция Bloomberg.\r\nМоравиецки ще смени от пет до десет министри, включително двама влиятелни политици от управляващата партия. Според думите на говорителя на правителството Йоана Копчинска, той ще анонсира новия състав на правителството на нарочна пресконференция в около 12 часа на обяд във вторник.\r\nНовините за кадровите промени във Варшава дойдоха в навечерието на визитата на премиера Моравиецки в Брюксел, където той ще се срещне с председателя на Европейската комисия Жан-Клод Юнкер. През месец декември, Комисията призова националните правителства да одобрят започването на безпрецедентна санкционна процедура срещу Полша, което може да доведе до отнемането на правото на глас на Варшава в европейските институции. Евентуално решение за налагане на рестрикции може да послужи и като предупреждение за други непокорни европейски политици, като унгарския лидер Виктор Орбан, който е в конфликт с Брюксел по въпроса за миграционната политика на ЕС.\r\nВ средата на четиригодишния си мандат, Право и справедливост продължава да се радва на подкрепата на около 50% от избирателите, както сочат данните от проучванията на общественото мнение. \r\n Превод и редакция:", "date": "2018.01.09", "title": "Bloomberg: Полша ще анонсира „дълбоки“ кадрови промени в правителството в контекста на влошените отношения с ЕС"}
{"url": "http://www.focus-news.net/news/2018/01/09/2474967/aktualna-patna-obstanovka.html", "text": "Температурите са в интервала от – 5° до + 8°. Времето над страната е предимно облачно. Слаб до умерен вятър духа в областите: Варна, Русе и Смолян. Дъжд вали по Черноморието в обл. Добрич. Пътните настилки в по-голямата част от страната са сухи, на местата с мъгла – влажни, а по усойните и планински райони частично заскрежени и обработени. Това съобщиха от пресцентъра на Агенция \"Пътна инфраструктура\". \r\nНамалена видимост поради мъгла: \r\n- до 20 м в районите на Деветак и Дюлински проход /обл. Бургас/ и Сливен и Котел /обл. Сливен/;\r\n- до 50 м в районите на Карнобат и Пода /обл. Бургас/, по речните корита /обл. В.Търново/, Бяла Слатина, Алтимир и Борован /обл.Враца/, Летница и Дойренци /обл. Ловеч/, Перник и Извор /обл. Перник/, Твърдица и Н. Загора /обл. Сливен/, ССТ /обл. София/, Ст. Загора, Богданово, Раднево, Гълъбово, Главан и Средец /обл. Ст. Загора/, Антоново /обл. Търговище/, Хитрино, Мътница и Никола Козлево /обл. Шумен/.\r\n- от 50 до 150 м в почти целите области Варна, Добрич, Плевен, Разград, Русе, Търговище, Хасково и Ямбол;\r\n- до 100 м в районите на Благоевград, Кресненското дефиле и с. Баня /обл. Благоевград/, Айтос и Драганци /обл. Бургас/, Ел. Пелин, Сливница, Драгоман и Костинброд /обл. София/;\r\n- до 150 м в районите на Луковит, Тетевен и Дерманци /обл. Ловеч/, и гр. Монтана;\r\n- до 200 м в района на АМ Хемус /обл. Шумен/.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: няма ограничения.\r\nАМ „Хемус“: \r\nОбласт София: Движението по АМ \"Хемус\" в тунел \"Топли дол\" в посока София се осъществява в една лента, поради поетапни планови ремонтни дейности по осветителните уредби в активна 1, активна 2 ленти и изпреварваща и активна 2 ленти. Движението се извършва поетапно в изпреварващата и активна 1 ленти. Срок 09.01.2018 г.; Движението по АМ \"Хемус\" в тунел \"Топли дол\" посока Варна се осъществява в една лента, поради поетапни планови ремонтни дейности по осветителните уредби в активната и изпреварваща ленти. Движението се извършва поетапно в изпреварващата и аварийна ленти. Срок 10.01.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 15.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.09", "title": "Актуална пътна обстановка"}
{"url": "http://www.focus-news.net/news/2018/01/09/2474968/afp-yuzhna-koreya-e-predlozhila-sabirane-na-razdelenite-koreyski-semeystva-po-vreme-na-razgovorite-sas-severna-koreya.html", "text": "Южна Корея е предложила, по време на зимните Олимпийски игри следващия месец да се организират мероприятия за събиране на корейските семейства, останали разделени след войната на Корейския полуостров от 1950-1953 година. Предложението на Сеул дойде във вторник, по време на първите официални разговори с Пхенян от повече от две години, предава AFP.\r\nТози въпрос е едно от най-емоционалните наследства на военния конфликт и Южна Корея е предложила това да се случи на Лунната нова година, която се пада в средата на Олимпийските игри в Пьончан, съобщиха от южнокорейското правителство.\r\n Превод и редакция:", "date": "2018.01.09", "title": "AFP: Южна Корея е предложила събиране на разделените корейски семейства по време на разговорите със Северна Корея"}
{"url": "http://www.focus-news.net/news/2018/01/09/2474969/predstoyashti-sabitiya-v-stranata-za-9-yanuari-agentsiya-fokus.html", "text": "***\r\nОт 10.30 часа на „Дондуков“ 2 ще се проведе заседание на Консултативния съвет за национална сигурност на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“.\r\n***\r\nОт 09.30 часа министърът на транспорта, информационните технологии и съобщенията Ивайло Московски и кметът на Столична община Йорданка Фандъкова ще открият новопостроената пътна връзка от бул. „Брюксел“ до летище София. Откриването ще се състои в началото на новопостроения мост в посока на движение от Терминал 2 на летище София към бул. „Цариградско шосе“.\r\n***\r\nОт 11.00 часа министърът на здравеопазването Кирил Ананиев ще открие изцяло реновираната Послеродова клиника на „Майчин дом” (етаж 7).\r\n***\r\nОт 09.30 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за приготовление за убийство по чл.115 и чл.116 НК.\r\n***\r\nОт 10.00 часа 7-и състав на Специализирания наказателен съд ще заседава по делото срещу Иван И., Христо Г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа 9-и състав на на Специализирания наказателен съд ще заседава по делото срещу Илиян О., Емил М. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 13-и състав на Специализирания наказателен съд ще заседава по делото срещу Пламен И., Явор А. и др., на които са повдигнати обвинения за организиране и ръководене на организирана престъпна група.\r\n***\r\nОт 10.30 часа 3-ти състав на Специализирания наказателен съд ще заседава по делото срещу Румен С., Младен П. и др., на които са повдигнати обвинения за организиране и ръководене на организирана престъпна група. \r\n***\r\nОт 11.00 часа в Националния пресклуб на БТА Сдружение „Алианс за защита от насилие, основано на пола”, Фондация ПУЛС - Перник, Фондация „Български център за джендър изследвания”, Националната мрежа за децата и други ще дадат пресконференция на тема\r\n„Да подкрепим знанието и човечността с подкрепа за ратификацията на Истанбулската конвенция за превенция и борба с насилието над жени и домашното насилие“.\r\n***\r\nОт 12.00 часа ръководствата на младежките организации на АБВ, ДПС, БСП, ПП “Движение 21”, ВМРО и Движение „Гергьовден“ ще проведат среща с президента на футболния съюз и член на ИБ на УЕФА Борислав Михайлов. Представителите на младежките политически формации ще подпишат Харта за борба срещу насилието, агресията и езика на омразата. Събитието ще се състои в Национална Футболна База „Бояна” на ул. „Витошко лале” №18.\r\n***\r\nОт 12.00 часа в ИнфоЦентър София – Европейска столица на спорта (срещу Румънското посолство) ще се проведе пресконференция по повод годишната програма от активности за 2018 г.\r\n***\r\nОт 13.30 часа 10-и състав на Специализирания наказателен съд ще заседава по делото срещу Георги К., Илко П. и др., на които са повдигнати обвинения за организиране и ръководене на организирана престъпна група.\r\n***\r\nОт 12.30 часа народният представител от ГЕРБ-Перник д-р Александър Александров организира приемен ден за жителите на Брезник и населените места в общината. Приемната ще се проведе в читалище „Просвещение 1870“-гр. Брезник.\r\n***\r\nОт 13.30 часа в Школата по керамика в СУ „Иван Вазов” ще се проведе пресконференция по повод новата инициатива на гимназията.\r\n***\r\nОт 18.00 часа в зала „Георги Баев“ в Културен център „Морско казино“ ще бъде открита изложба, посветена на 100-годишнината от смъртта на създателя на международния език есперанто Людвик Заменхоф.\r\n*** \r\nОт 14.30 часа в Дневен център за деца и младежи с умствена изостаналост „Свети Йоан Златоуст“ ще се проведе пресконференция, на която ще бъде представен отчет на кампанията „Варненската Коледа“.\r\n***\r\nОт 18.00 часа в Клуб 7 ще бъде представена книгата „Пътят на сърцето“ с автор Мадлен Алгафари.\r\n***\r\nОт  09.00 часа, в 10 зала Окръжният съд в Пловдив ще гледа делото срещу Николай Н. и Бренченс Й. Николай Н. е обвинен в това, че през периода от месец януари 2012 г. до 5.05.2012 г. в съучастие с неустановени лица и с холандския гражданин Бренченс Й. , като извършител, без надлежно разрешително с цел разпространение, в гр. Буенос Айрес, Република Аржентина, придобил високорисково наркотично вещество – кокаин, с общо нетно тегло на веществото 59 956 грама на обща стойност 2 727 645 лева.\r\n***\r\nОт 09.00 часа, в зала 5 Окръжният съд в Пловдив ще гледа делото срещу подсъдимата Величка Д., служител на ДСК,  използвала платежни инструменти – банкова карта, издадена от „Банка ДСК“ ЕАД на името на Г. П., и банкова карта, издадена от „Банка ДСК“ на името на съпругата му И. П., без съгласието на титулярите на съответните банкови карти, като е изтеглила парични суми от АТМ устройства, като общо изтеглените пари са на сума 14 280  лева /от които 12 280 лева собственост на Г. П. и 2000 лева собственост на съпругата му И.П./ и деянието не съставлява по-тежко престъпление.\r\n***\r\nОт 09.15 часа, в зала 3 на Районен съд – Пловдив, ще се проведе заседание по делото срещу Николай Н., който е обвинен за това, че е присвоил чужди пари в размер на 10 190 лв., собственост на казино. \r\n***\r\nОт 10.00 часа в Регионалния пресклуб на БТА ще се проведе заключителна пресконференция за реализираните дейности и инициативи на двата Младежки информационно консултантски центрове.\r\n***\r\nОт 10.00 часа, в 10 зала, Окръжният съд в Пловдив ще гледа дело срещу подсъдимия Аляйдин Х. обвинен в това, че на 8.09.2015 г. на главен път I-6, км 239+670 от републиканската пътна мрежа в землището на с. Кърнаре, обл. Пловдив при управление на моторно превозно средство е нарушил правилата за движение и по непредпазливост е причинил смъртта на две лица, както и е причинил телесни повреди на две лица.\r\n***\r\nОт 16.00 часа общинският съветник от  ГЕРБ Иван Вичков ще приема граждани в офиса на партията в район „Тракия”в блок 91. \r\n***\r\nОт 19.00 часа в клуб Петното на Роршах ще се проведе разговор с Николай Терзийски за дебютния му  роман „Отлъчване”. Събитието е първото от литературния формат за срещи със съвременни български автори - Литературен салон Spirt and Spirit.\r\n***\r\nОт 11.00 часа в Регионалния пресклуб на БТА ще се проведе пресконференция на Община Чирпан и Фондация \"Яворов\".\r\n***\r\nОт 12.00 часа, в зала 2 на Община Стара Загора, ще бъдат подписани, договорите за изграждане на Системата за управление на градския транспорт (СУГТ) и въвеждането на Автоматизирана система за таксуване (АТС) в автобусите и тролейбусите на вътрешния оператор „Тролейбусни и автобусни превози” ЕООД. \r\n***\r\nОт 10.00 часа в базата на общинското предприятие „Чистота“ ще бъде даден брифинг.", "date": "2018.01.09", "title": "Предстоящи събития в страната за 9 януари (Агенция „Фокус”)"}
{"url": "http://www.focus-news.net/news/2018/01/09/2474970/nimh-dnes-nad-stranata-shte-preobladava-oblachno-vreme-i-na-otdelni-mesta-shte-prevali-slab-dazhd.html", "text": "Атмосферното налягане е значително по-високо от средното за месец януари. Ще продължи да се повишава. Днес над страната ще преобладава облачно време и на отделни места ще превали слаб дъжд. Образувалите се на места в низините мъгли около обяд ще се разсейват. Временни разкъсвания на облачността ще има над югозападните райони. Ще духа до умерен вятър от изток-североизток. Максимални температури между 5° и 10°, в крайните югозападни райони до 12°-13°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Анна Дякова. \r\nНад Черноморието ще бъде предимно облачно и главно по южното крайбрежие ще превали слаб дъжд. Ще духа умерен североизточен вятър. Максималните температури ще са 8°-9°. Температура на морската вода е 9°. Вълнението на морето ще бъде 3-4 бала.\r\nНа планините ще има разкъсана облачност, без валеж. Ще духа до умерен югоизточен, по най-високите върхове запад-югозападен вятър. Максималната температура на височина 1200 метра ще е около 8°, на 2000 метра – около 4°.", "date": "2018.01.09", "title": "НИМХ: Днес над страната ще преобладава облачно време и на отделни места ще превали слаб дъжд"}
{"url": "http://www.focus-news.net/news/2018/01/09/2474971/afp-emanyuel-makron-shte-poseti-zabraneniya-grad-predi-da-se-prisaedini-kam-tseromniyata-po-sklyuchvaneto-na-50-targovski-sdelki-mezhdu-frenski-i-kitayski-kompanii-i-razgovora-sas-si-dzinpin.html", "text": "Президентът на Франция Еманюел Макрон ще направи туристическа обиколка на „Забранения град“ в Пекин във вторник, преди да се присъедини към френската търговска делегация за сключването на бизнес сделки с китайските им колеги и разговорите си с китайския лидер Си Дзинпин, предава AFP.\r\nМакрон, който, според агенцията, се опитва да се позиционира като водещия глас на Европейския съюз, пристигна в Пекин, за да обсъди амбициозни политически и бизнес проекти с колегата си Си, който е най-влиятелният китайски лидер от десетилетия.\r\nДвамата президенти ще присъстват на подписването на повече от 50 споразумения, включително в ключови стратегически сектори, като ядрената енергетика и космонавтиката.\r\nВ запомняща се реч в понеделник, Макрон призова Европейския съюз да се включи активно в китайския проект за създаване на „Нов път на коприната“, в който Пекин има намерение да инвестира около 1 трилион долара. Въпреки това, френският президент предупреди китайския си колега, да не се стреми към „хегемония“ чрез проекта.\r\nДвамата президенти проведоха частна среща в понеделник вечерта и се очаква да продължат разговорите си и във вторник.\r\nМакрон заяви пред репортерите, че двамата са обсъждали задълбочено инициативата на Си за „Нов път на коприната“.\r\n Превод и редакция:", "date": "2018.01.09", "title": "AFP: Еманюел Макрон ще посети „Забранения град“ преди да се присъедини към церомнията по сключването на 50 търговски сделки между френски и китайски компании и разговора със Си Дзинпин"}
{"url": "http://www.focus-news.net/news/2018/01/09/2474972/predstoyashti-mezhdunarodni-sabitiya-za-9-yanuari-agentsiya-fokus.html", "text": "Представители на Северна и Южна Корея ще проведат първата среща на високо равнище от две години насам. Първо заседание на британското правителство след промените, извършени от премиера Тереза Мей. Министър-председателят на Полша Матеуш Моравецки ще обяви промени в кабинета на страната преди да отпътува за Брюксел за среща с председателя на Европейската комисия Жан-Клод Юнкер.  Продължават преговорите за формиране на коалиция в Германия.  Втори ден от визитата на френския президент Еманюел Макрон в Китай.", "date": "2018.01.09", "title": "Предстоящи международни събития за 9 януари ( Агенция „Фокус“ )"}
{"url": "http://www.focus-news.net/news/2018/01/09/2474973/prezidentat-rumen-radev-svikva-zasedanie-na-konsultativniya-savet-za-natsionalna-sigurnost.html", "text": "Президентът Румен Радев свиква заседание на Консултативния съвет за национална сигурност. Това съобщиха от прессекретариата на държавния глава. Заседанието ще започне от 10.30 часа на „Дондуков“ 2 на тема „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“.", "date": "2018.01.09", "title": "Президентът Румен Радев свиква заседание на Консултативния съвет за национална сигурност"}
{"url": "http://www.focus-news.net/news/2018/01/09/2474974/zam-ministar-denitsa-nikolova-shte-sapredsedatelstva-zasedanie-na-savmestniya-komitet-za-nablyudenie-po-programata-za-transgranichno-satrudnichestvo-balgariya-turtsiya-2014-2020-g.html", "text": "Заместник-министърът на регионалното развитие и благоустройството Деница Николова ще съпредседателства заседание на Съвместния комитет за наблюдение по Програмата за трансгранично сътрудничество INTERREG-IPA България-Турция 2014 – 2020 г. Това съобщиха от пресцентъра ма Министерството на регионалното развитие и благоустройството. Събитието ще се проведе в гр. Одрин, Република Турция.\r\nНа заседанието ще бъде разгледан и обсъден пакетът с документи, включващ насоките за кандидатстване и правилата за оценка по Втората покана за подаване на проектни предложения по програмата. Предвидено е също представяне на текущото изпълнение на програмата и напредъка в дейностите по приключване на Програмата за трансгранично сътрудничество по ИПП България-Турция за периода 2007-2013 г. \r\nУправляващ орган по Програмата е Дирекция „Управление на териториалното сътрудничество“ в Министерството на регионалното развитие и благоустройството на Република България, а Министерството по европейските въпроси на Република Турция изпълнява функциите на Национален орган.", "date": "2018.01.09", "title": "Зам.-министър Деница Николова ще съпредседателства заседание на Съвместния комитет за наблюдение по Програмата за трансгранично сътрудничество България-Турция 2014 – 2020 г."}
{"url": "http://www.focus-news.net/news/2018/01/09/2474975/ministar-ivaylo-moskovski-i-kmetat-na-sofiya-yordanka-fandakova-shte-otkriyat-novopostroenata-patna-vrazka-ot-bul-bryuksel-do-letishte-sofiya.html", "text": "Министърът на транспорта, информационните технологии и съобщенията Ивайло Московски и кметът на Столична община Йорданка Фандъкова ще открият новопостроената пътна връзка от бул. „Брюксел“ до летище София. Това съобщиха от пресцентъра на Министерство на транспорта, информационните технологии и съобщенията.\r\nПроект „Пътна връзка за летище София с обхват от бул. „Брюксел“ до ул. „Мими Балканска” е на обща стойност 13,7 млн. лв. с ДДС, а финансирането е осигурено от бюджета на Министерството на транспорта, информационните технологии и съобщенията. Строителните дейности стартират през септември 2016 г., а срокът за завършване е февруари 2018 г. В обхвата на дейностите е включено изграждането на директно скоростно трасе от бул. „Брюксел“ до Терминал 2 на летище София и две пътни връзки до Терминал 1. Изпълнител на проекта е \"Брюксел 2015\" ДЗЗД, съставено от \"ПСТ Груп\" и \"Инфраструктурно строителство\".\r\nОткриването ще се състои от 09.30 часа, в началото на новопостроения мост в посока на движение от Терминал 2 на летище София към бул. „Цариградско шосе“.", "date": "2018.01.09", "title": "Министър Ивайло Московски и кметът на София Йорданка Фандъкова ще открият новопостроената пътна връзка от бул. „Брюксел“ до летище София"}
{"url": "http://www.focus-news.net/news/2018/01/09/2474976/bloomberg-severna-koreya-shte-izprati-delegatsiya-na-olimpiyskite-igri-v-pyonchan.html", "text": "Представителите на Северна Корея са заявили, че страната ще изпрати спортисти и делегация на високо ниво на Олимпийските игри в южнокорейския град Пьончан, които ще се проведат през февруари-март. Освен това, представителите на Пхенян са изявили желание за разрешаване на спорните въпроси на Корейския полуостров чрез диалог и преговори, предава американската агенция Bloomberg.\r\nОт своя страна, южнокорейските делегати са заявили, че Сеул иска двете нации да излязат заедно и под едно знаме на откриването на Олимпийските игри. \r\nЮжна Корея предложи също да се организира среща на разделените от войната през 50-те години семейства, по време на предстоящата скоро Лунна нова година, както и възобновяването на замразения военен диалог между Севера и Юга.\r\nДвете страни проведоха разговорите си в пограничното селище Панмунйом, намиращо се в Общата част на зоната за сигурност.\r\nПревод и редакция:", "date": "2018.01.09", "title": "Bloomberg: Северна Корея ще изпрати делегация на Олимпийските игри в Пьончан"}
{"url": "http://www.focus-news.net/news/2018/01/09/2474977/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove-v-stranata.html", "text": "На българо-сръбската, българо-македонската, българо-гръцката, българо-турската и на българо-румънската граница трафикът е нормален на всички гранични контролно-пропускателни пунктове. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 06.00 ч.", "date": "2018.01.09", "title": "ГД „Гранична полиция“: Нормален е трафикът на всички гранични контролно-пропускателни пунктове в страната"}
{"url": "http://www.focus-news.net/news/2018/01/09/2474978/ministar-kiril-ananiev-shte-otkrie-renoviranata-poslerodova-klinika-na-maychin-dom.html", "text": "От 11.00 часа министърът на здравеопазването Кирил Ананиев ще открие изцяло реновираната Послеродова клиника на \"Майчин дом\" (етаж 7). Това съобщиха от пресцентъра на Министерство на здравеопазването.\r\nОбщият размер на инвестицията е близо 600 хил. лв., от които за ремонт на клиниката – 394 000 лв., капиталови средства, отпуснати от Министерството на здравеопазването. Други 200 хил. лв. МЗ е дало на специализираната болница за оборудване на структурата. \r\n“Майчин дом” е най-голямата акушеро-гинекологична болница, с най-голям брой новородени бебета на година. 3910 са проплакалите през 2017 г. деца. \r\nНаскоро към лечебното заведение беше открита единствена по рода си в България модерна лаборатория с оборудване, което отговаря на най-високите световни стандарти за изследване на различни заболявания, сред които и “човешки папиломен вирус”, причинител на рак на шийката на матката. Ранната и прецизна диагностика на HPV е най-добрата превенция за този тип онкологично заболяване. \r\nБолницата работи и с модерна апаратура за т.нар. безкръвни или лапараскопски операции. \r\nФокус през тази година ще бъде изграждането на център за операции и лечение на рак на гърдата.", "date": "2018.01.09", "title": "Министър Кирил Ананиев ще открие реновираната Послеродова клиника на „Майчин дом”"}
{"url": "http://www.focus-news.net/news/2018/01/09/2474979/sport-sistemata-za-videoarbitrazh-napravi-svoya-debyut-i-v-angliya.html", "text": "Системата за видеоарбитраж бе използвана за първи път в Англия по време на двубоя от третия кръг на  ФА (Еф Ей) Къп между Брайтън и Кристъл Палас, спечелен от домакините с 2:1. Видеоповторенията вече се използват в първенствата на Италия, Холандия и Германия. От английската футболна асоциация заявиха, че ще изпробват нововъведението в още няколко двубоя от настоящия сезон, след което ще вземат окончателно решение дали да въведат системата за постоянно.", "date": "2018.01.09", "title": "Спорт: Системата за видеоарбитраж направи своя дебют и в Англия"}
{"url": "http://www.focus-news.net/news/2018/01/09/2474980/mladezhki-politicheski-formatsii-shte-podpishat-harta-za-borba-sreshtu-nasilieto-agresiyata-i-ezika-na-omrazata.html", "text": "По инициатива на АБВ-Младежи София, ръководствата на младежките организации на АБВ, ДПС, БСП, ПП „Движение 21”, ВМРО и Движение „Гергьовден“ ще проведат среща с президента на футболния съюз и член на ИБ на УЕФА Борислав Михайлов. Това съобщиха от пресцентъра на ПП АБВ. Младите лидери ще изкажат благодарности за подкрепата му за проведения през месец декември 2017 година футболен турнир под надслов „Спортът сплотява”. Ще бъде разгледана възможността турнирът да се превърне в регулярно събитие. \r\nПредставителите на младежките политически формации ще подпишат Харта за борба срещу насилието, агресията и езика на омразата. \r\nСъбитието ще се проведе от 12:00 часа в централата на Българския футболен съюз (БФС) на адрес гр. София, ул. „Витошко лале“ 18.", "date": "2018.01.09", "title": "Младежки политически формации ще подпишат Харта за борба срещу насилието, агресията и езика на омразата"}
{"url": "http://www.focus-news.net/news/2018/01/09/2474981/denyat-9-yanuari-v-balgarskata-istoriya.html", "text": "2016 г. \r\nУбит е собственикът на модна къща \"Агресия\" Алексансдър Антов. Бизнесмен излязъл на разходка с кучето си. По-късно обаче животното се прибрало само в семейната къща в Бистрица. Близките на Антов подали сигнал в полицията2007 г. \r\nЛюбен Корнезов получава от президента орден „Стара планина „ първа степен „за укрепване на държавността, за отстояване на демократичните ценности, за дейността му като изтъкнат юрист и научен работник и по повод неговата 60-годишнина.“2002 г. \r\nС помощта на бившия губернатор на щата Невада Боб Милър в София е проведена първата международна туристическа конференция \"България - страна на мечтите\", приветствана чрез видеопослание от бившия американски президент Бил Клинтън. Българският премиер Сакскобургготски заявява, че правителството ще изработи стратегия за туризма.1992 г. \r\nВ Рим е подписан договор за приятелство и сътрудничество между България и Италия.1989 г. \r\nДържавният съвет приема Указ № 56 за стопанската дейност. Той въвежда фирмената организация като основна форма на предприемаческа дейност и съдейства за пазарно ориентиране на икономиката, за създаване на смесени фирми с българско и чуждестранно участие. Указ № 56 определя условията за съществуване и дейност на фирмите до 1996 г.1967 г. \r\nПодписана е спогодба за оказване техническа помощ от СССР на България за разширяване на Кремиковския металургичен комбинат.\r\nИзграждането на металургичния гигант \"Кремиковци\" започва на 5 ноември 1960 г. като реализация на правителствената политика на България да се промени аграрната насоченост на икономиката на страната. Идеята е да се използват залежите в находището край кв. \"Кремиковци\", което е със съдържание на желязосъдържащи суровини в рудата от 30 до 37 %.\r\nПредварителната подготовка на строителството стартира през 1956 г., когато е взето решение за възлагане на проектирането на организации от бившия Съветски съюз. Впоследствие и оборудването е почти изцяло доставено оттам. Проектът е реализиран като затворен непрекъснат цикъл за производство на стомана от добив на руда до краен продукт от горещ и студен прокат, тънколистни марки стомана, различни профили арматурно желязо и тръби.\r\nПрез 1963 г. влизат в експлоатация първите производствени мощности: Рудоподготвително производство, Агломерационно производство, Първа коксова батерия, Първа доменна пещ, Топлоелектрическата централа и Ремонтно-механичензавод.\r\nВ следващите 10 - 15 години последователно влизат в експлоатация и останалите основни производства по технологичния поток: Стоманодобивен завод с електропещи и конвертори; Блуминг-слябинг, Стан \"1700\" - горещо валцуване, Стан \"250\" за катанка, Тръбопрокатен завод, Завод за студено валцуване, Цех за покаляване на ламарината, Цех за поцинковане и Цех за пластмасово покритие, Феросплавен завод. Успоредно с тях влизат в действие Газодобивно производство, Водоснабдително стопанство, пречиствателни станции.\r\nПрез 1999 г. \"Кремиковци\" е приватизиран от \"Дару металс\" АД (сега \"Финметалс холдинг\" АД). В изпълнение на инвестиционната програма през 2002 г. след основна реконструкция и модернизация в действие е въведена Първа доменна пещ.1966 г. \r\nПодписана е спогодба за стокообмен и плащания с Чехословакия за периода 1966-1970 г.1949 г. \r\nОт 8 до 9 януари България участва в създаването на Съвета за икономическа взаимопомощ (СИВ) в Москва. Съобщението за образуването му е публикувано на 25 януари.\r\nСъветът за икономическа взаимопомощ е междуправителствен съюз (съкратено СИВ), учреден през 1949 г. от СССР, България, Чехословакия, Унгария, Полша и Румъния, който подпомага взаимната международна търговия и координацията на националните икономически планове. Доминиран е от СССР. Системно подчинява икономиката на политиката и интересите на Съветския съюз. Разпуснат е през 1991 г.1921 г. \r\nЦариградските българи подкрепят идеята за църковно-народен събор.1905 г. \r\nЗавършва конгрес на Скопски революционен окръг при с. Княжево, Кратовско. Избран е окръжен комитет с председател Дамян Груев.\r\nДамян Груев е деец на македоно-одринското революционно движение. Роден в с. Смилево, Битолско. Учи в родното си село, след което продължава образованието си в Солунската българска мъжка гимназия \"Св. св. Кирил и Методий\" и Висшето училище в Белград. През 1889 г. постъпва във Висшето педагогическо училище в София (днешен СУ \"Св. Климент Охридски\"), но през 1891 г. е изключен от него и става учител в родния си край. През лятото на 1893 г. се премества в Солун, където работи като коректор в българската печатница на К. Самарджиев. По негова инициатива на 23 октомври същата година се полагат основите на Вътрешната македоно-одринска революционна организация (ВМОРО), на която става фактическият ръководител. Веднага след това разгръща активна дейност за изграждане на нейната мрежа в Щипско, Охридско, Битолско и други краища на Македония. За дейността му през 1898 г. турските власти го интернират в Битоля. През 1899–1900 г. е назначен от Екзархията за учител в българската гимназия в същия град, което му позволява да разгърне активна организационна дейност. През август 1900 г. отново е арестуван, а през пролетта на 1902 г. е заточен в крепостта Подрумкале, Мала Азия. Освободен през пролетта на 1903 г., незабавно се среща с Гоце Делчев и двамата полагат усилия за временно отлагане на насроченото от Солунския конгрес на ВМОРО през 1903 г. въстание в Македония. Понася тежко убийството на Гоце Делчев (април 1903 г.) и след неговата смърт поема изцяло върху себе си подготовката на Илинденско-Преображенското въстание. На Смилевския конгрес на Битолския революционен окръг (лятото на 1903 г.) е избран за член на Главния щаб на въстанието. По време на Илинденско-Преображенското въстание участва в сражения с турските войски и търси съдействие от българското правителство за оказване на помощ на въстаниците. След неуспеха на въстанието не напуска Македония и продължава участието си във ВМОРО. Председателства Прилепския подвижен конгрес на Битолския революционен окръг (1904 г.) и полага големи грижи за възстановяване и укрепване на организационната мрежа. На Рилския конгрес на ВМОРО (1905 г.) отново е избран за член на ЦК на организацията. През лятото на 1906 г. се завръща в Македония и с малка чета обхожда различните й краища. През декември същата година попада на турска потеря край с. Русиново, Малешевско, и е убит.1901 г. \r\nНазначен е безпартиен служебен кабинет начело с генерал Рачо Петров. Той е военен и държавен деец, генерал от пехотата. Получава офицерско звание още през лятото на 1878 г., след което завършва и Военна академия в Русия (1883 г.). В Сръбско-българската война 1885 г. е началник-щаб на българската войска. Участва в потушаването на военните бунтове 1887 г. на офицерите русофили в Силистра и Русе. От юни до август същата година е военен министър в кабинета на д-р Константин Стоилов. През април 1894 г. отново заема същия пост, който запазва и в кабинета на народняците, дошли на власт след падането на първия Стамболовистки режим през май 1894 г. Недоволен от външнополитическия курс на правителството, през ноември 1896 г. си подава оставката. Назначен е за министър-председател през май 1903 г., когато оглавява и Министерството на външните работи и изповеданията. На тези постове остава до октомври 1906 г. По време на Междусъюзническата война 1913 г. е командващ 3-та армия. След въвличането на България в Първата световна война 1914-1918 г. е назначен за военен губернатор на Македония. Рачо Петров е съден като един от виновниците за двете национални катастрофи (1913 г. и 1918 г.) и хвърлен в затвора. След излизането си от затвора се оттегля от политическия живот.1899 г. \r\nВ София излиза първи брой на вестник \"Реформи\", орган на Върховния македонски комитет.\r\nКомитетът е организация на македоно-одринските дружества в България. Образуван е на 19 март 1895 г. в София под името Македонски комитет, с председател Трайко Китанчев. На първият си конгрес приема устав и програма. През декември същата година се преименува на Върховен македонски комитет, през 1901 г. на ВМОК. Бори се за политическа автономия на Македония и Одринско, гарантирана от Великите сили. Средствата за постигане на тази цел са: печатно слово, агитация и митинги, изпращане на делегации и петиции до европейските правителства.1892 г. \r\nБългарската армия минава от полкова към дивизионна организация.\r\nБългарската армия е създадена от Българското опълчение на основата на \"Временните правила за Българската земска войска\" от 25 април 1878 г. и със заповед № 1 от 15 юли същата година на руския императорски комисар княз Ал. Дондуков-Корсаков. Първоначално се нарича Българска земска войска. От 17 декември 1879 г., когато влиза в сила Привременното положение за Българската войска, се нарича Българска войска (или армия). Попълването на числения състав става на териториален принцип, като територията на Княжеството е разделена на три военни отдела: Западен, Източен и Софийски. Офицерският състав се комплектува от възпитаниците на Военното училище в София. През 1880 г. влиза в сила Законът за новобранците, според който в Княжеството се въвежда всеобща задължителна военна повинност. С княжески указ от 12 октомври 1884 г. се преминава от дружинна към полкова структура в армията. Формирани са 8 пехотни и 2 артилерийски полка, към които са придадени една пионерна дружина и морска част. По същото време в Източна Румелия част от въоръжените сили действат като милиция. След Съединението на Източна Румелия с Княжество България 1885 г. армията е реорганизирана в 12 полка. През 1889 г. е извършена нова реорганизация на въоръжените сили, според която има вече 24 пехотни, 4 конни, 6 артилерийски и един пионерен полк. Според Закона за въоръжените сили от 15 декември 1891 г. армията се състои от Действаща – със срок на служба 10 години, от които 4 редовна, а останалите – в запас, и Резервна, със срок на служба 8 години. В организационно отношение за посочените формирования се възприема дивизията. Формирани са 6 пехотни дивизии, като всяка от тях включва две бригади. Всяка бригада включва два полка, а всеки полк – две дружини. Освен пехота всяка дивизия обхваща по един артилерийски полк, конна сотня, транспортна рота и дивизионна болница. Конните полкове са обединени в кавалерийска дивизия, пионерният полк е разгънат в пионерна бригада, а крепостните батареи – в крепостни батальони. Предвижда се по време на война общата численост на въоръжените сили на Княжеството да достигат 318 570 души. Страната е разделена на 6 дивизионни области и се запазва системата на кадровото попълване на армията да става по териториален принцип. Непосредственото ръководство на армията се осъществява от Генерален щаб.1878 г. \r\nВ хода на Руско-турската освободителна война продължават сраженията при с. Шейново. Вейсел паша прегрупира силите си и се опитва да нанесе удар върху лявата колона на Южния отряд. Около 15 ч Вейсел паша решава да капитулира.\r\nПрез 1877- 1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\nРусия полага усилия за уреждане на Източната криза по дипломатически път. За целта е свикана Цариградската конференция 1876-1877 г. След нейния неуспех войната става неизбежна. На 3 (15) януари 1877 г. Русия сключва съглашение с Австро-Унгария, осигурявайки си нейния неутралитет, но на много висока цена - анексирането на Босна и Херцеговина от Австро-Унгария. През март Румъния се съгласява да пропусне свободно руските войски през нейна територия. На 11 (23) април Русия скъсва дипломатическите си отношения с Турция и на следващия ден - 12 (24) април, в Кишинев Александър II подписва манифест за обявяване на война на Турция. Убедени във военния неуспех на Русия, Англия и Германия изчакват развоя на събитията, а поради сключеното на 3 (15) януари споразумение с Русия Австро-Унгария е принудена да пази неутралитет. Румъния застава на страната на Русия и нейните войски започнали активни военни действия през август.\r\nВ началото на юни руската Дунавска армия (190 000 души) е съсредоточена на левия бряг на р. Дунав (срещу 186-хилядна турска армия). На Кавказкия фронт силите също са почти равни. През нощта на 15 (27) юни руските войски под командването на ген. М. И. Драгомиров форсирали р. Дунав при Зимнич. Свищов е първият освободен български град. За преминаване на Балкана е определен Предният отряд (в който влизало и Българското опълчение) на ген. Й. В. Гурко, а за обезпечаване на фланговете са определени Източният и Западният отряд. На 25 юни (7 юли) е превзет Търново, на 2 (14) юли Предният отряд преминава през Хаинкьойския проход (днес Проход на републиката) Балкана и се насочва към Стара Загора. В боевете на Шипка, наред с руските войници и офицери се сражават и българските опълченци. Предният отряд трябва да отстъпи пред многочисления враг. Турското командване прегрупира силите си, а в негова подкрепа от Северна Албания идва (с помощта на английски параходи, прехвърлена в Дедеагач, а оттам по жп линия Дедеагач - Одрин - Търново Сеймен (днес Симеоновград) армията на Сюлейман паша. След това русите преминават към отбрана. С това започва вторият период на войната.\r\nЗападният отряд превзема Никопол, но не успява да превземе Плевен, където от Видин идва 15-хилядният корпус на Осман паша. Двата щурма на Плевен се оказват неуспешни. На Кавказкия фронт след първоначалните успехи руските войски преминават към отбрана. Заради неправилно стратегическо разгръщане на войските и липсата на сведения за противника те загубват завладяното, с изключение на гр. Ардахан. Третият щурм на Плевен отново завършва с неуспех. Руското командване пристъпва към блокада на града, която завършва на 28 ноември (10 декември) с капитулацията на турския гарнизон. Осман паша заедно с цялата си армия (43 000 души) пада в плен. След това започва общото руско настъпление.\r\nЗапочва третият период на войната и началото на военния разгром на Турция. При изключително трудни условия Западният отряд на ген. Гурко преминава Балкана и на 23 декември 1877 г. (4 януари 1878 г.) София е освободена. В същия ден започва настъпление и Южният отряд на ген. Ф. Ф. Радецки при Шейново. В плен попада 22-хилядната армия на Вейсел паша. На 3-5 (15-17) януари армията на Сюлейман паша е разбита при Филипопол (днес Пловдив), а на 8 (20) януари е завзет и Одрин.\r\nНа Кавказкия фронт руските войски също преминават в настъпление и на 1-3 (13-15) октомври турската войска е разбита при Аладжа. След това са превзети Карс и Ерзурум.\r\nНа Балканския фронт руските войски достигат до Сан Стефано (дн. Йешилкьой), на 15 км от Цариград. Враждебната политика на Англия и Австро-Унгария и навлизането на английска ескадра в Мраморно море кара руското правителство да се въздържи от нахлуване в Цариград. На 19 (31) януари в Одрин турското правителство е принудено да подпише предварителните руски условия, а на 19 февруари (3 март) е подписан Санстефанският мирен договор.На тази дата са родени:1970 г. \r\nРоден е Бойко Василев - български журналист. Завършва СУ “Св. Климент Охридски”, специалност журналистика. Защитава докторска дисертация (2001 г.). Репортер е в \"По света и у нас\" (1992-1993 г.). Репортер е в тв предаването \"Панорама\" в БНТ (от септември 1993 г.), водещ (от 2001 г.). Автор е на репортажи, коментари и документални филми на международна, предимно балканска тематика (Босна и Херцеговина, Сърбия, Косово, Македония). Награди за Телевизионно творчество от СБЖ (1997 г.), за ТВ-коментар от БНТ (1998 г.), за проблемна статия от Фондация \"Свободна и демократична България\" (1999 г.).1959 г. \r\nРоден е Венцислав Мартинов - български актьор. Завършва НАТФИЗ “Кръстьо Сарафов” и ЛГИТМИК “Николай Черкасов” - Ленинград. Изявява се в областта на шоубизнеса. Един от най-добрите актьори-имитатори. Автор е на сценарии и текстове за песни. Автор и водещ е на тв-предаване “Усмивките на Венци”, което излиза на видео- и аудиокасети. Занимава се с концертна дейност.1948 г. \r\nРоден е Явор Милушев - български театрален и филмов актьор. Завършва ВИТИЗ “Кръстьо Сарафов” (1973 г.) и WIRRAL Metropolitan College Management & Marketing (1992 г.). Работи в Държавния театър в Пловдив (1973-1979 г.), в трупата на театър “Сълза и смях”, София (до 1993 г.). Специализира в Лондон (1980 г.). Член е на партията “Демократичен алианс”, депутат е в XXXIX НС (2001 г. ) от листата на НДСВ. Филмография: “Необходимият грешник”, “Пикник”, “Игрек-17”, “Копнеж по тихия път”, “Лебед”, “Децата на капитан Гранд”, “Дело ¹ 205” (реж. Киран Коларов).1941 г. \r\nРоден е Васко Николов Жеков - български писател. Завършва българска филология във ВТУ \"Св. св. Кирил и Методий\" (1972 г.). Работи като актьор в Кукления театър в Плевен (1960-1964 г.), на строежа на Кремиковци (1964-1965 г.), директор на заводския културен дом \"В. Мавриков\", редактор е във в. \"Литературен фронт\" (1972-1985 г.), завежда отдел \"Белетристика\" (1985-1987 г.), секретар е на СБП (от 1990 г.). Публикува за пръв път във в. \"Пулс\" (1969 г.). Негова проза се печата в литературния периодичен печат. Негови произведения са превеждани на руски, украински, немски и други езици. Съчинения: \"Митница\" (1974 г.), \"Тревожни пари\" (1978 г.), \"Нощни телеграми\" (1981 г.), \"Пазачът на планетата\" (1983 г.), \"Смъртта на небето\" (1986 г.), \"Лед\" (1988 г.).1931 г. \r\nРоден е Михаил Георгиев Тошков - български поет, критик и карикатурист. Следва в Художествената академия. От 1955 г. публикува стихове и карикатури. Сътрудничи на Българската телевизия и на периодичния печат със стихове, литературно-критически материали, статии из областта на фолклора, историята и журналистиката. Автор е на есеистична проза. Книги: “Ръждивата брадва” (1963 г.), “Спирала” (1967 г.), “Протуберанси” (1968 г.), “Въоръжени с надежда. Хроники за април 1876” (1976 г.), “Ламар. Разговори и беседи” (1977 г.) и др.1920 г. \r\nРоден е Стефан Николов Дичев - български писател белетрист и сценарист. Следва инженерство в Чехословакия, завършва право в СУ “Св. Климент Охридски”(1943 г.). Главен редактор е на сп. \"Космос\" от 1962 г., директор е на издателство \"Народна култура\" (1968-1973 г.). Автор е на исторически романи и произведения за деца и юноши. Някои съчинения: \"За свободата. Част I, част II\" (1954 г., 1956 г.), \"Рали\" (1960 г.), \"Пътят към София\" (1962 г.), \"Ескадронът\" (1968 г.), \"Крепости\", роман (1974 г., 1978 г., 1990 г.), \"Неуловимият\", новели за юноши (1976 г.), \"В лабиринта\", роман (1977 г., 1984 г., 1988 г.), \"За свободата\" (исторически роман, кн. 1. \"Раковски\" (1980 г.); кн. 2 \"Левски\" (1987 г.)), \"Рали\", роман за юноши (1985 г.) и др. Умира на 28 януари 1996 г. в София.1915 г. \r\nРоден е Христо Ангелов Христов - български историк, академик (1974 г.). Завършва Историческия факултет на СУ “Св. Климент Охридски” (1940 г.), професор (1953 г.) по нова и най-нова история на България в СУ “Св. Климент Охридски”. От 1963 г. е директор на Института по история към БАН. Съчинения: “Захари Стоянов. Обществена и политическа дейност” (1948 г.), “Революционната криза в България през 1918-1919 г.” (1957 г.), “Освобождението на България и политиката на западните държави (1876-1878 г.)” (1968 г.), множество публикации и др. Съавтор е на колективния труд “История на България” (т. 1-3, 1961-1964 г.). Умира на 4 февруари 1992 г. в София.На тази дата умират: 2016 г. \r\nНа 63-годишна възраст е убит е собственикът на модна къща \"Агресия\" Александър Антов. Антов е един от най-известните дизайнери в страната. Неговата модна къща „Агресия\" е наследник на бившия текстилен завод \"Осми март\" в София, като марката започва да се налага в самото начало на промените - 1989 година, първоначално с името \"Вотан\". Компанията е стартирана като фирма „Вотан\" през 1989 година от Александър Антов и неговата съпруга Мария. През 1992 фирма „Вотан\" е преименувана на Модна къща „Агресия\". Модната къща произвежда основно мъжки костюми с две собствени марки - \"Еджисто\" и \"Карло Кадео\". Дневният капацитет на производството е над 1100 мъжки и 200 дамски костюма, по-голямата част от които се изнасят за европейските пазари.\r\nСлед бързото си разрастване в началото на 90-те години фирмата на Александър Антов отваря магазини в София, Бургас, Стара Загора, Русе, Пловдив и Варна. Има бутици също в Берлин и Прага.Модната къща шие и за световни марки. Едва около 5% от продукцията на фирмата се продава в България.1981 г. \r\nУмира Лозан Стрелков (псевдоним на Лозан Иванов Богданов) - български писател, поет, драматург. Роден е на 7 юли 1912 г. в с. Скомля, обл. Монтана. Работи в редактор на в.“Заря” (1937-1941 г.). През 1941 г. е интерниран за противодържавна дейност в лагерите “Гонда вода”, “Кръсто поле” и в с. Тодоровци на р. Брегалница. Директор е на в. “Свобода” (1944 г.), редактор е във в. “Работническо дело” (1945-1946 г. ), кореспондент на в. “Работническо дело” в Париж (1946-1947 г.) и заместник главен редактор на в. “Литературен фронт” (1949-1962 г.). Член е на СБП. Литературната си дейност започва през 1928 г. като кореспондент на в. “Ехо”. След 9 септември 1944 г. се изявява като драматург. Автор е на сборник с литературни статии “Златният запас” и на сценария на филма “Тринадесет дни” (1964 г.). Издава поемата “Бент” (1937 г.) и стихосбирката “Тревога” (1940 г.). Драмите му са идеологизирани, в канона на социалния реализъм - “Разузнаване” (1950 г.), “Часът на щастието” (1953 г.), “Незабравими дни” (1959 г.), “Среща” (1962 г.), “Няма сто истини”, “Човекът от досието” (1967 г.), “Драми. С предговор от Л. Тенев” (1972 г.), “Ония двамата. Комедия” (1977 г.) и др.За изготвянето на историческата справка на Агенция “Фокус” са използвани следните източници:", "date": "2018.01.09", "title": "Денят 9 януари в българската история"}
{"url": "http://www.focus-news.net/news/2018/01/09/2474982/sport-bivshata-shampionka-viktoriya-azarenka-se-otkaza-ot-uchastie-v-otkritoto-parvenstvo-na-avstraliya.html", "text": "Двукратната шампионка Виктория Азаренка се отказа от участие на Откритото първенство на Австралия, като посочи за причина продължаващият съдебен спор за попечителството над 11-месечния й син. Беларускинята е поредният голям шампион, който се отказа от участие в Мелбърн в навечерието на турнира. По-рано това направиха Анди Мъри и Серина Уилямс, а Рафаел Надал и Новак Джокович ще вземат решение в последния момент.", "date": "2018.01.09", "title": "Спорт: Бившата шампионка Виктория Азаренка се отказа от участие в Откритото първенство на Австралия"}
{"url": "http://www.focus-news.net/news/2018/01/09/2474983/pregled-na-osnovnite-temi-v-starozagorskiya-pechat.html", "text": "\"76-годишен обърна \"Сеат\" по таван край Копринка\" е водещо заглавие в днешния брой на в. „Старозагорски новини”. 76-годишен казанлъчанин обърна лекия си автомобил \"Сеат\" по подбалканския път преди разклона за село Копринка. Инцидентът е станал малко преди 12:00 часа вчера при опит да се изпревари друга кола. При навлизането в лентата за насрещно движение колата е \"забърсала\" и колоездач, след което се ударила в \"Опел Зафира\". Общо трима души са били откарани в казанлъшкия филиал на Центъра за спешна медицинска помощ, уточни д-р Апостол Теризев. Приетите за преглед са били с контузни и порезни рани, но без пряка опасност за живота им. В ранния следобед продължаваше огледа на местопроизшествието, движението беше отбито по обходен маршрут. Няма данни за заледяване и злоупотреба с алкохол. \r\n\"Изплащането на пенсиите - объркване или променен график?\" е друго заглавие от страниците на ежедневника. Първият ден на изплащането на пенсиите за 2018 г. в Централна поща - Стара Загора, започна с опашки и натъжени души. Отчасти вероятно това се дължеше на подвеждаща информация от някои национални медии, че от 8 януари започва изплащането на \"по-високите пенсии\". От НОИ обаче уточниха, че минималната пенсия от 200 лв. е в сила от 1 октомври 2017 г., а не от 1 януари 2018 г. А следващото увеличение все още не е известно кога ще се случи. Някои от пристигналите пенсионери вчера обаче се наложи да си тръгнат с празни джобове. Възрастен старозагорец коментира пред \"Старозагорски новини\", че винаги досега е получавал пенсията си на 8-о число, а според залепения на входа на Пощата график сега ще трябва да я получи на 18 януари. \"Това са десет дни, през тези 10 дни с какво ще си купувам хляб\", коментира старозагорецът с насълзени очи. Според залепения график на 8 януари пенсиите се изплащаха само на родените от 01.10.1921 г. до 31.12.1927 г. На 9 януари пенсии ще вземат родените през 1928 г. и 1929 г., на 10-и - родените от 01.01.1930 г. до 30.06.1931 г., на 11-и - родените от 01.07.1931 г. до 30.06.1932 г., на 12-и - родените от 01.07 1932 г. до 30.06.1933 г., на 15-и - родените от 01.07.1933 г. до 30.04.1934 г., на 16-и - родените от 01.05.1934 г. до 31.03.1935 г., на 17-и - родените от 01.04.1935 г. до 31.12.1936 г. На 18-и и 19 януари - \"всички останали неизплатени\". \r\nСпоред НОИ графиците се определят от \"Български пощи\" и те не са били информирани за промени в тях. \r\n\"Председателят на НС Цвета Караянчева от Казанлък: Готови сме за европредседателството\" пише още изданието. България е готова за европредседателството, държавата ни е достоен член на ЕС. Време е да покажем, че председателството не е на ГЕРБ или на БСП, а на България и затова е много важно посланията да бъдат изключително позитивни и да представят държавата ни във възможно най-добрата светлина\", заяви в Казанлък председателят на Народното събрание Цвета Караянчева, която беше в Града на розите по повод тържествата за 140-годишнината от Освобождението му от турско робство. С лаконичното \"Това се случва във всички държави, нека оставим службите да си свършат работата!\" отговори на въпрос, свързан с показния разстрел на бизнесмена Петър Христов в София. Според Караянчева през следващата седмица може да се очаква внасянето на вота на недоверие от опозицията, той ще бъде разгледан в рамките на 7 дни и внесен за гласуване в залата. \"Очаквам да излезем с консенсус от заседанието на КСНС при президента, макар все още да не съм се запознала с документите, защото ги получихме доста късно. Ще говорим за Турция по време на европредседателството, възможна е и нарочна среща по темата, но все още е рано да се каже кога и в какъв точно формат\", обясни още председателят на парламента. Цвета Караянчева изгледа с интерес възстановката на паметен за казанлъчани момент от 8 януари преди 140 години, когато в града се провежда първа среща - прелюдия към преговорите за Санстефанския мирен договор между главнокомандващия руските войски - Великия княз Николай Николаевич и тогавашния външен министър Сервер паша в култовата къща на розотърговската фамилия Папазооглу. На нея, в прав текст, след продължил неколкочасов разговор Великият княз заявява: \"Господа, побързайте да уведомите султан Абдул Хамид, за да не се налага аз лично да го правя начело на армията в Цариград. И му кажете, че връщане назад няма - България ще бъде свободна!\". \r\nВъв възстановката взеха участие близо сто активисти на клубовете \"Традиция\", в ролята на княз Николаевич беше офицерът от резерва, шуменлията Христо Драгозов, който носеше оригинална офицерска сабя от войната, спомен от баба му. В униформата на Сервер паша пък се появи столичанинът Пламен Петров.", "date": "2018.01.09", "title": "Преглед на основните теми в старозагорския печат"}
{"url": "http://www.focus-news.net/news/2018/01/09/2474984/sofiya-vavezhda-se-vremenna-organizatsiya-na-dvizhenieto-vav-vrazka-sas-stroitelstvoto-na-tretiya-lach-na-metroto.html", "text": "Въвежда се временна организация на движението във връзка със строителството на третия лъч на метрото, съобщиха от пресцентъра на Столична община. От 00.00 часа на 9 януари до 24.00 часа на 9 юли се въвеждат промени в организацията на движение, както следва:\r\nЗабранява се влизането на пътни превозни средства по северното пътно платно на бул. „Патриарх Евтимий” между бул. „Витоша“ и ул. „Цар Самуил“. Движението ще се извършва еднопосочно в две пътни ленти по южното пътно платно на бул. „Патриарх Евтимий“ в посочения участък в посока бул. „Христо Ботев“;\r\nЗабранява се влизането на пътни превозни средства по южното пътно платно на бул. „Патриарх Евтимий” между ул. „Граф Игнатиев“ и ул. „Хан Крум“. Движението ще се извършва еднопосочно в две пътни ленти по северното пътно платно на бул. „Патриарх Евтимий“ в посочения участък в посока бул. „Витоша“.\r\nЗабранява се влизането на пътни превозни средства по северното пътно платно на бул. „Васил Левски” между ул. „Проф. Н. Михайлов“ и ул. „Граф Игнатиев“. Движението ще се извършва еднопосочно в три пътни ленти по южното пътно платно на бул. „Васил Левски“ в посочения участък в посока ул. „Граф Игнатиев“.\r\nОбръща се посоката на движение на ул. „Цар Самуил” между бул. „Патриарх Евтимий” и ул. „Хан Аспарух“ към бул. „Патриарх Евтимий”.\r\nВ транспортния тунел под НДК движението на пътни превозни средства в посока бул. „България“ ще се извършва върху трасето на трамвайната линия.\r\nЗабраняват се престоят и паркирането на автомобили както следва:\r\n- по бул. „Патриарх Евтимий” между бул. „Витоша” и ул. „Цар Самуил” – северна страна;\r\n- по бул. „Патриарх Евтимий” между бул. „Витоша” и ул. „Княз Борис I” – южна страна;\r\n- по бул. „Патриарх Евтимий” на 30 м след ул. „Княз Борис I” в посока бул. „Христо Ботев” – южна страна;\r\n- по бул. „Патриарх Евтимий” между ул. „Граф Игнатиев” и ул. „Хан Крум” – южна страна;\r\n- по бул. „Васил Левски” на 20 м преди ул. „Проф. Н. Михайлов” в посока ул. „Граф Игнатиев” – северна страна.\r\nВ същите участъци се закриват местата за почасово платено паркиране „синя зона“.\r\nОт 00.00 часа на 9 януари до 24.00 часа на 9 юли трамвайните мотриси от линия № 6 ще се движат по действащия към момента маршрут от ж.к. „Обеля” до ж.к. „Иван Вазов”.", "date": "2018.01.09", "title": "София: Въвежда се временна организация на движението във връзка със строителството на третия лъч на метрото"}
{"url": "http://www.focus-news.net/news/2018/01/09/2474985/stara-zagora-shte-badat-podpisani-dogovorite-za-umni-svetofari-i-avtomatichno-taksuvane-v-gradskiya-transport-v-grada.html", "text": "Договорите за изграждане на Системата за управление на градския транспорт (СУГТ) и въвеждането на Автоматизирана система за таксуване (АТС) в автобусите и тролейбусите на вътрешния оператор „Тролейбусни и автобусни превози” ЕООД ще бъдат подписани в 12.00 часа в зала 2 на Община Стара Загора, съобщиха от пресцентъра на Общината. Те са включени в изпълнението на втората фаза от проекта „Модернизация и развитие на устойчив градски транспорт в град Стара Загора”.\r\nСистемата за управление на градския транспорт (СУГТ) включва въвеждане на видеонаблюдение на основните кръстовища в града с интелигентна система за превенция на задръствания, вследствие опашки от транспортни средства по светофарите и подмяна на светофарни секции. Стойността на изработването на работен проект, доставка и изграждане на система за управление на градския транспорт на Стара Загора е 3 932 538.00 лева, а срокът за изпълнение - 30 месеца.\r\nВъвеждането на автоматизираната система за таксуване ще улесни ползването на автобусите и тролейбусите и ще подобри качеството на транспортните услуги за пътниците. Това ще помогне на оператора да наблюдава приходите от билети, като същевременно предотвратява пътуванията гратис. Предвижда се монтиране на автомати за издаване на билети във всички автобуси и тролейбуси. \r\nАвтоматизираната система за таксуване (АСТ) има две предимства: автоматизира процесите на продажба и отчитане на билетите, както и дава подробна информация за използването на системата. Наличието на АСТ улеснява използването и на двата вида транспорт – тролейбуси и автобуси, а така също повишава качеството на транспортните услуги, предоставяни на пътниците. \r\nВъвеждането на смарт билети насърчава интеграцията между видовете транспорт. В случай на промяна на схемата на градския транспорт (напр. въвеждане на система на зониране или въвеждане на други услуги), могат да се въведат и други видове билети, в зависимост от конкретните нужди. Стойността на доставката, монтажа и въвеждането на автоматизирана система за таксуване (АСТ) в градския транспорт на Стара Загора е 3 437 463.00 лева, а срокът за изпълнение – 30 месеца.\r\nРеализацията на целия проект е по Договор за безвъзмездна финансова помощ BG16RFOP001-1.006-0003 “Модернизация и развитие на устойчив градски транспорт в град Стара Загора – фаза ІІ”. Срокът на изпълнение е 36 месеца, а общата му стойност 14 727 612.40 лв.\r\nТой включва още реконструкцията на надлеза на бул. „Патриарх Евтимий” над жп линията и рехабилитация на ремонтното хале на тролейбусното депо в Стара Загора.", "date": "2018.01.09", "title": "Стара Загора: Ще бъдат подписани договорите за „умни светофари” и автоматично таксуване в градския транспорт в града"}
{"url": "http://www.focus-news.net/news/2018/01/09/2474986/denyat-9-yanuari-v-svetovnata-istoriya.html", "text": "2017 г.\r\nИранското правителство обявява три дни национален траур след смъртта на бившия президент и една от ключовите фигури в Ислямската република.2016 г. \r\nРуски въздушни удари по един от клоновете на Ал Каида в Сирия (Джабхат ан-Нусра) в северния град Маарат ан-Нуман, Идлиб оставя мъртви близо 60 души. 2015 г. \r\nМаитхрипала Сирисена спечелва президентските избори в Шри Ланка срещу досегашния президент Махинда Раджапакса.2014 г. \r\nЗа първи път от 1912 г. Ниагарският водопад замръзва напълно2011 г. \r\nЗеметресение с магнитуд 6.6 е регистрирано близо до островната държава Вануату в южните части на Тихия океан. По данни на USGS то е последвано от серия допълнителни трусове с магнитуд над 5-та степен през целия ден.2005 г. \r\nПодписано е Споразумението от Найваша, което гарантира автономията на Южен Судан и предвижда възможността за провеждане на референдум за пълната му независимост.2005 г. \r\nМахмуд Абас , политик от най-голямата политическа партия Фатах. е избран е за президент на Палестинската автономия.1992 г. \r\nСърбите в Босна и Херцеговина обявяват своя република, като заявяват, че тя ще е част от СР Югославия.1991 г. \r\nАрмията на СССР атакува Вилнюс, за да прекрати обявяването на независимост в Литва.1950 г. \r\nОфициално е открита сградата на ООН в Ню Йорк. ООН е международна организация на суверенни държави, създадена за поддържане и укрепване на международния мир и сигурност и за развитие на мирното сътрудничество между държавите. Приемник е на Обществото на народите. Уставът на ООН е подписан на 26 юни 1945 г. на конференцията в Сан Франциско от представителите на 50 държави. Влиза в сила на 24 октомври 1945 г. след ратифицирането му от 5-те Велики сили и мнозинството подписали го държави. Денят 24 октомври е обявен за международен ден на ООН. Седалището на организацията е в Ню Йорк. ООН има центрове във Виена и Женева. В ООН членуват 191 държави до 2002 г. България е член от 14 декември 1955 г.1943 г. \r\nПо време на Втората световна война прояпонският режим в Китай обявява война на Англия и САЩ.\r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватско и Испания срещу Англия, Франция, СССР, САЩ, Полша, Чехословакия и др. В навечерието на войната в Москва се водят преговори между Великобритания, Франция и СССР за сключване на военен пакт срещу Германия и нейните съюзници. Неясната и недостатъчно твърда и искрена позиция на съветската делегация проваля преговорите. На 23 август 1939 г. в Москва е сключен пактът за ненападение между Германия и СССР, наречен пакт Молотов - Рибентроп. На 26 август са оформени тайните клаузи на пакта. Двете тоталитарни държави си поделят Европа и се договарят за съвместни действия при постигане на интересите. На 1 септември 1939 г. Германия напада Полша и до 15 септември я завладява. На 3 септември Великобритания и Франция обявяват война на Германия, но не предприемат решителни действия до май 1940 г. Това е периодът на т.нар “Странна война” . На 17 септември СССР напада Полша от изток и за кратко време окупира останалата част от страната, като между Вермахта и Червената армия се установява демаркационна линия. В Брест се провежда съвместен парад на Вермахта и Червената армия. В края на септември и началото на октомври СССР заставя Естония, Латвия и Литва да подпишат договори за взаимопомощ, по силата на които през август 1940 г. Съветския съюз анексира трите независими държави. Финландия отказва да подпише такъв договор и след последвалата Съветско-финландска война загубва някои територии, но запазва независимостта си. През април и май 1940 г. Германия завладява Норвегия и Дания, окупира Белгия, Холандия и Люксембург и до 22 юни 1940 г. завзема Франция. На 10 юни 1940 г. във войната се намесва Италия. Италианските войски завладяват Британска Сомалия, Кения, Судан и в средата на септември нападат Египет. Настъплението на италианците срещу Албания и Гърция се оказва неуспешно и италианската армия е спряна. През периода януари - май 1941 г. британската армия успява да изгони италианците от Британска Сомалия, Кения, Судан, Етиопия, Италианска Сомалия и Еритрея. След като България се присъединява към държавите от Оста и става техен съюзник; германските войски преминават през страната и окупират Гърция и Югославия. На 22 юни 1941 г. Германия започва война със СССР. За няколко месеца германската армия завладява Белорусия, Молдавия, Украйна и голяма част от европейската част на Русия. С цената на много жертви Червената армия успява да спре германското настъпление и да разбие германците в битката за Москва водена през периода 30 септември 1941 – 20 април 1942 г. След неуспешното съветско контранастъпление при Харков през май 1942 г. германците стигат на изток до Волга и на юг до Кавказ. След японското нападение на американската база Пърл Харбър от 7 декември 1941 г. във войната се намесват САЩ. Създава се военен съюз на държавите, борещи се против фашизма, оформен на 1 януари 1942 г. чрез Декларацията на 26 държави. След като разгромява главните сили на американския Тихоокеански флот, Япония окупира Тайланд, Хонг-Конг, Бирма, Малая, Сингапур, Филипините и по-голямата част от Индонезия. Японският флот завладява част от Нова Гвинея и голяма част от тихоокеанските острови. На 2 февруари 1943 г. завършва Сталинградската битка, която изменя хода на войната на Източния фронт. В края на юни 1942 г. при Ел Аламейн е разбита обединената италиано-германска армия, командвана от фелдмаршал Ервин Ромел. Тези 2 загуби на германците изменят коренно хода на Втората световна война. След 1943 г. силите на Оста започват да отстъпват. На 8 ноември 1942 г. в Северна Африка е стоварен десант на англо-американските войски. В края на март британските войски завладяват цяла Северна Африка. През юли 1943 г. съюзниците правят десант на остров Сицилия и от септември започват освобождаването на Италия. След Курската битка от юли – август 1943 г. Червената армия започва постепенно да изтласква германската армия от територията на СССР и през лятото са възстановени съветските граници. През август 1944 г. Червената армия окупира Румъния и спира на българо-румънската граница. На 6 септември 1944 г. съюзниците извършват десант в Северна Франция и откриват Втория фронт срещу Германия. През втората половина на 1944 г. и началото на 1945 г. съюзниците на Германия са извадени от войната и капитулират, както следва Румъния на 23 август 1944 г., България на 9 септември 1944 г., Финландия през септември 1944 г. и Унгария през декември 1944 г. След капитулацията на Германия на 6 и 8 август американската авиация извършва атомни бомбардировки на японските градове Хирошима и Нагасаки. През август 1945 г. Червената армия разгромява японските войски в Манджурия, Корея и на остров Сахалин. На 2 септември 1945 г. Япония безусловно капитулира. От 17 юни до 2 август 1945 г. се провежда Потсдамската конференция на ръководителите на САЩ - Хари Труман, на СССР - Й. В. Сталин, и на Великобритания - Уинстън Чърчил. Конференцията приема решения за пълно разоръжаване на Германия, ликвидиране на нацизма и за следвоенното устройство на света.1939 г. \r\nХитлер открива сградата на Райхстага, възстановена след пожара през 1933 г.1927 г. \r\nВ кино, в Монреал, в резултат на паника предизвикана от взрив на кинокамера, загиват 78 души, от които 77 деца. След този случай за няколко години в Квебек било забранено на деца до 16 години да посещават киносалони.1913 г. \r\nОдобрена е нота, с която Великите сили настояват империята да приеме условията на съюзниците, изработени на Лондонската конференция.\r\nЛондонската мирна конференция между Балканския съюз (предварителна конференция на 1 и 2 декември в Лондон) и Портата при посредничеството на Великите сили (паралелна конференция на техните посланици) се състои от 3 до 24 декември 1912 г. Османската империя предлага да даде автономия на Македония, но да не губи територии. Съюзниците искат всички османски владения на изток от линията Мидия-Родосто и о. Крит. На Коледа Портата прекъсва преговорите.1869 г. \r\nВ Париж е открита международна конференция по Критския въпрос. Дейците на Добродетелната дружина използват този форум, за да предадат на представителите на великите сили свой политически мемоар относно възможностите за решаване на българския въпрос. В него се предлага създаването със съдействието на европейската дипломация на дуалистично българо-турско царство, в рамките на което българите ще се ползват с автономен статут. Мемоарът на Добродетелната дружина е посрещнат критично от революционно настроената българска емиграция.\r\nДобродетелната дружина или Българска добродетелна дружина, Комитет на “старите” е обществено-политическа организация на българската емиграция в Букурещ, изразяваща интересите на по-заможните кръгове в нея. През 1854 г. в Букурещ с насърчението на руското военно командване е създаден комитет, наречен Средоточно българско попечителство (Епитропия), което има за задача да събира и въоръжава български доброволци за участие във войната на страната на руската армия. През 1862 г. Попечителството се преименува в Българска добродетелна дружина. Най-изтъкнати нейни основатели и ръководни дейци са братята Евлоги и Христо Георгиеви, д-р Г. Атанасович, Ив. Бакалоглу и др. Добродетелната дружина разработва \"Програма за политическите отношения на сърбо-българите (българо-сърбите) или на тяхното сърдечно отношение\". В нея се предвижда създаването на една голяма славянска държава от сърби и българи, която да има общо правителство и Народно събрание. За княз на тази държава е посочен сръбският княз Михаил Обренович. За осъществяването на тази програма се оказва материална помощ за формиране на четите на П. Хитов и Филип Тотю. През есента на същата година Дружината подпомага и организирането на Втората българска легия в Белград. Добродетелната дружина престава формално да съществува след смъртта на Евлоги Георгиев през 1897 г.1792 г. \r\nВ Яш е подписан мирен договор между Русия и Турция, по силата на който руската граница е изместена до р. Днестър. Договорът засилва политическото влияние на Петербург на Балканите, предоставят се и нови възможности за разширяване на стопанските контакти на Русия със земите на юг от р. Дунав. Цялото бивше Кримско ханство до р. Кубан на изток влиза окончателно в рамките на Руската империя под името Таврика. Турция се отказва от претенции към Грузия и обявява, че няма да предприема каквито и да било враждебни действия срещу грузинските земи. От своя страна в Кавказ Грузия признава сюзеренитета на Екатерина II. В замяна на това императрицата приема да напусне Дунавските княжества и фортовете по делтата на р. Дунав.1599 г. \r\nВ Маселбург (Шотландия) е създадена най-старата от официално регистрираните масонски ложи.1570 г. \r\nПо заповед на Иван Грозни започва избиване на населението на Новгород.\r\nИван IV Василевич (Грозни) е роден на 25 август 1530 г. в с. Коломенское. – Княз е на цяла Русия от 1533 г., първият руски цар от 1547 г. Син е на Василий III (1479-1533 г.). Активно се включва в държавната политика от времето на създаването на т. нар. Избрана рада (1549 г.), чийто фактически ръководител е А. Ф. Адашев. Стреми се да укрепи самодържавието и да централизира държавата. През 1549-1560 г. провежда реформи в областта на централното и местното управление, реорганизация на армията и др. В резултат на военните походи на Иван IV Грозни през 1547-1552 г. е присъединено Казанското ханство, през 1556 г. - Астраханското ханство. Под руска зависимост попадат сибирския хан Едигер (1555 г.) и Голямата Нагайска орда (1557 г.). След падането на Радата (1560 г.) еднолично провежда политика за укрепване на самодържавната власт. Воюва неуспешно с Ливония за излаз на Балтийско море, но започва присъединяването на Сибир (1581 г.). Още по време на Ливонската война засилва борбата си с остатъците от феодалната разпокъсаност, най-разпространени методи за борба с политическите противници стават заточението и смъртното наказание. През 1565 г. е въведена опричнината. Избити са голяма част от привържениците на Владимир Андреевич Старицки, а през 1569 г., самият Старицки е заставен да изпие отрова. Наказани са Новгород и Псков в обвинение за стремеж към поданство на \"литовския крал\". Засилва се крепостническият гнет. Голяма е ролята му в разработването на официалната идеология на самодържавието. Оказва влияние върху съставянето на редица литературни паметници от средата на ХVI в., изиграва важна роля в организацията на книгопечатането. По негова инициатива е осъществено строителството на храма \"Василий Блажени\" в Москва. Умира на 18 март 1584 г. в Москва.1399 г. \r\nВойските на Тамерлан завземат Бейрут. Тамерлан или Тимур е емир от 1370 г. Син е на Тарагай бек. Произхожда от тюркизирано монголско племе. Създава огромна империя с център Самарканд, която обхваща Маверанахър (областта между реките Амударя и Сърдаря), Иран, Ирак, Хорезъм, Афганистан, Закавказието. Извършва над 20 големи военни похода. Империята му се опира на военна сила, терор и на монголските правно-религиозни закони и ислямския шериат. През 1402 г. разбива и пленява Баязид I при Анкара. Подготвя нападение срещу Китай, но умира. Превръща Самарканд в културен център на писатели, учени, художници и занаятчии.1317 г. \r\nФилип V Дълги е коронован за френски крал. От 1316 г. той е регент на кралството. Опирайки се на т. нар. Салическа правда, според която жените не могат да наследяват престола, става крал на Франция. Потушава бунта на едрите феодали 1317 г. и селското въстание 1320 г. През 1320 г. сключва мирен договор с Фландрия, като присъединява към кралския домен Лил, Дуе и Бетюн. Провежда редица административни реформи.На тази дата са родени:1944 г. \r\nРоден е Джими Пейдж - английски рокмузикант (китарист). Един от водещите китаристи в стила хард-рок. Натрупва богат опит като студиен музикант (1963-1965 г.), участва в записи на много групи и изпълнители (\"Кинкс\", \"Роулинг Стоунс\", Дж. Фейм, \"Ху\", Т. Джонс). През 1965 г. постъпва в \"Ярдбърдс\", където няколко месеца е солокитарист заедно с Дж. Бек, а след напускането му продължава да работи до разпадането на групата. Организира \"Ню Ярдбърдс\" (1968 г.), която няколко месеца по-късно приема името \"Лед Зепелин\" и се превръща в един от законодателите на стила хард-рок през 70-те години. В началото на 80-те години почти прекъсва музикалната си дейност. Участва в юбилейния концерт на Е. Клептън (1983 г.). През 1984 г. създава групата \"Фърм\" (едноименен албум). Записва съвместно с Р. Плант и Дж. Бек \"Море от любов\" (1985 г.). Албуми: солов \"Death Wish II (музика към филм)\" (1982 г.), \"Outrider\" (1988 г.), с Дейвид Ковърдейл: \"Coverdale/Page\" (1993 г.), с Робърт Плант: \"No Quarter\" (1994 г.), \"Walking into Clarksdale\" (1998 г.).1913 г. \r\nРоден е Ричард Милхаус Никсън - американски политик, XXXVII президент на САЩ (1969-1974 г. ), кандидат е от Републиканската партия. Завършва \"Уайтър Колидж\" (1934 г.). Служи във Военноморските сили на САЩ (V. S. Navy) от 1942 г. до 1945 г. От 1950 г. е в Сената на САЩ. От 1952 г. до 1960 г. е вицепрезидент на Д. Айзенхауер. През 1960 г. се включва в предизборната борба с президента Д. Ф. Кенеди и губи. Избран е за президент през 1969 г. По време на президентския му мандат Н. Армстронг стъпва на Луната (20 юли 1969 г.), водят се военни действия в Камбоджа и Виетнам, подписва се мирен договор с Виетнам (1973 г.). Сменен от вицепрезидента Дж. Р. Форд през август 1974 г. в резултат от аферата \"Уотъргейт\". Умира на 22 април 1994 г. в Ню Йорк.1890 г. \r\nРоден е Карел Чапек - чешки писател. Завършва Философския факултет на Пражкия университет (1915 г.). Публикува от 1907 г. Голяма част от ранните му разкази (1908-1913 г. , влезли в сборника “Градината на Краконош”, 1918 г., “Сияйни дълбини”, 1916 г.) са написани в съавторство с брат му Й. Чапек. Размислите му върху философските проблеми на епохата и стремежът да открие противоречията в света са отразени в сборника с разкази “Разпятие” (1917 г.) и “Музикални разкази” (1921 г.), които са близки до стила на експресионизма. Търсенията на Чапек съвпадат с влиянието, което оказват прагматизмът и релативизмът върху философските възгледи на писателя - представата за “множественост” на истините. Много от произведенията му, между които и лиричната комедия “Разбойник” (1920 г.), са изградени като съпоставка на няколко “правди”. Световна известност му носят социално-фантастичните произведения: драмите “R.U.R.” (1920 г.), “Средството на Макропулос” (1922 г.), романите “Фабрика за Абсолют” (1922 г.), “Каркатит” (1924 г.). В началото на 20-те години на ХХ в. издава пътните очерци “Писма от Италия” (1923 г.), “Писма от Англия” (1924 г.) и др. В края на 20-те и началото на 30-те години пише главно хумористични произведения от малките жанрове: сборник “Разкази от единия джоб”, “Разкази от другия джоб” (1929 г.), книгата “Апокрифи” (1932 г.). Философското преодоляване на релативизма в мисленето на Чапек намира отражение в трилогията “Гордубал” (1933 г.), “Метеор” (1934 г.), “Обикновен живот” (1934 г.). Връх в творчеството му е романът “Война със саламандрите” (1936 г.). С антифашистка и антивоенна насоченост са драмите “Бялата болест” (1937 г.), “Майка” (1938 г.) и др. Умира на 25 декември 1938 г. в Прага.1882 г. \r\nРоден е Павел Александрович Флоренски - руски философ-идеалист, учен с енциклопедични интереси: математик, физик, изкуствовед, филолог, историк и инженер. Произхожда от семейството на инженер. След завършването на Физико-математическия факултет на Московския университет постъпва в московската Духовна академия. Защитава магистърска дисертация “За духовната истина” и става свещеник (1911 г.). Редактира сп. “Богословски вестник” и води курс по история на философията в Духовната академия (1912-1917 г.). Чете курс по теория на перспективата във Висшето художествено-техническо училище (ВХУТЕМАС) (1920-1927 г.). След 1919 г. се насочва към физиката и техниката, прави редица открития и изобретения с голямо икономическо значение. Привлечен в научните изследвания по плана за електрификация на Русия ГОЕЛРО (1920 г.). Издава фундаменталния труд “Диелектрици и използването им” (1924 г.). От 1927 г. е редактор на “Техническа енциклопедия” и автор на множество статии. През 1933 г. е затворен от болшевиките в концлагер. Флоренски развива идеята за “всеединството” на живота и мисълта и е противник на рационалистичното и механично разбиране на света. Основна идея във философската му система е антиномичността на разума: съставен е от 2 борещи се начала - крайно и безкрайно, т. е. дискурсия и интуиция (съзерцание). Главното му произведение е “Стълб и утвърждаване на истината. Опит за православно оправдаване на бога” (1914 г.). В него прави опит да създаде “конкретна метафизика”, събрала целия световен опит. Това обяснява енциклопедичността на интересите му и на неговите изследвания, открития, творчески успехи в различни области на човешкото знание. Друго негово съчинения е “При изворите на мисълта. Черти на конкретната метафизика” (1922 г.), в което излага своето неоплатоническо разбиране за космологията. Изказва хипотезата за “двустранността” на физическото пространство и изпреварва много от идеите на кибернетиката. Разглежда космоса като арена за борба на 2 принципа - ентропия, всеобщо изравняване (хаос), и ектропия (логос). Вижда особените организиращи способности на логоса в културата, която се определя като органически свързана система от средства за осъществяване и разкриване на някаква безусловна ценност, която е предмет на вярата (религиозните убеждения на субекта). Умира в концлагер на 15 декември 1943 г.На тази дата умират: 1977 г. \r\nУмира Константин Фьодорович Исаев - руски драматург и сценарист. Роден е на 15 януари 1907 г. Учи в Политехническия институт в Одеса. В киното дебютира със сценария \"Голямата игра\" (1935 г.). Сред най-добрите му творби са: \"Подвигът на разузнавача\" (1947 г.), \"Незавършена повест\" (1955 г.), \"Извънредно поръчение\" (1965 г.), \"Първият куриер\" (1968 г.), \"Неподсъден\" (1969 г.), \"Звезда на надеждата\" (1979 г.), \"Вечният зов\" (тв, 1983 г.).1962 г. \r\nУмира Лев Василиевич Ошанин - руски учен антрополог, професор и ръководител е на катедра по антропология в Ташкентския университет. Роден е на 7 март 1884 г. в Ташкент. Основните му изследвания са насочени към антропологичния състав и етногенезиса на народите в Средна Азия. Определя на територията на Средна Азия 2 европеидни антропологични типа: задкаспийски и средноазиатски. Предлага и обосновава хипотезата за скитско-сарматския произход на туркмените.1947 г. \r\nУмира Карл Манхайм Манхайм - германски социолог. Роден е на 27 март 1893 г. в Будапеща.Преподава във Франкфурктския университет (1930 г.). Емигрира във Великобритания през 1933 г., от 1945 е професор в Лондонския университет. Опитва се да създаде последователна социологична концепция, като заимства много идеи от К. Маркс, които интерпретира по нов начин. Отхвърляйки всякакъв обективен критерий за истинност в процеса на познание на обществените явления, Манхайм достига до позицията на исторически релативизъм. Според него всяка идеология представлява сама по себе си апология на съществуващия строй, възглед на класата, заинтересована да запази статуквото си, на която се противопоставя необективна и пристрастна утопия или възгледи на опозиционните слоеве от населението. Когато последните дойдат на власт, утопията им според Манхайм автоматично се превръща в идеология. В своята концепция той подменя класовото съзнание с партикуларните интереси на професионалните слоеве, поколения и т. н., сред които отделя особено място и значение на интелигенцията, тя стои встрани от класите и единствена е способна на безпристрастна оценка и познание на обществото. Именно с интелигенцията Манхайм свързва надеждите си за съхраняване на буржоазната демокрация в условията на т. нар. “масово общество”. Старият икономически либерализъм според него е изчерпал възможностите си, затова призовава към разширяване на държавната намеса в икономиката и други сфери на обществена дейност. Възгледите му оказват голямо влияние върху съвременната социология и служат за обосноваване на концепцията за “деидеологизация” на обществените науки.1873 г. \r\nУмира Наполеон III, император на ФранцияЗа изготвянето на историческата справка на Агенция “Фокус” са използвани следните източници:", "date": "2018.01.09", "title": "Денят 9 януари в световната история"}
{"url": "http://www.focus-news.net/news/2018/01/09/2474987/indexhu-balgarski-biznesmen-e-zastrelyan-pred-rabotnoto-si-myasto-v-sofiya.html", "text": "Български бизнесмен е застрелян в понеделник сутринта пред офиса си в София, предава унгарският информационен портал  Index.hu.\r\nОчевидци твърдят, че изстрелите са извършени от близък автомобил. 49-годишната жертва Петър Христов е бил откаран в болница, където е починал от раните си.\r\n„Най вероятно става дума за бизнес интереси“, смята българската полиция. Христов е имал  завод за производство на млечни продукти, както и бизнес в сферата на недвижимите имоти и туризма. Според местните медии той е имал добри отношения с управляващата партия ГЕРБ. Виктор Турмаков", "date": "2018.01.09", "title": "Index.hu: Български бизнесмен е застрелян пред работното си място в София"}
{"url": "http://www.focus-news.net/news/2018/01/09/2474988/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на водоснабдителното дружество.\r\nВъв връзка с подмяна на сградно водопроводно отклонение на ул. „Алдомировска“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\n- бул. „Александър Стамболийски“, ул. „Алдомировска“, бул. „Инж. Иван Иванов“, ул. „Димитър Петков“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\nВъв връзка с подмяна на сградно водопроводно отклонение на ул. „Козяк“ , жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул. „Козяк“ от бул. „Никола Й. Вапцаров“ до ул. „Люботрън“;\r\n- ул. „Беломорски проход“ от ул. „Козяк“ до ул. „Кап. Тодор Ночев“, ул. „Св. Осий Кордобски“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козяк“№11.\r\nСлед възстановяване на водоснабдяването е възможно временно повишаване мътността на водата.\r\nВъв връзка с подмяна на пожарен хидрант на ул. „Търново“, с. Иваняне, се налага спиране на водоподаването от 9:30 до 19:30 часа на клиентите на „Софийска вода”, живеещи в района на ул. „Родопи“, ул. „Св. Св. Кирил и Методий“, ул. „Вардар“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Хемус“.\r\nВъв връзка с диагностика на сградно водопроводно отклонение на бул. „Черни връх“, кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Черни връх“ от ул. „Джон Атанасов“ до ул. „Проф. Марин Големинов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Черни връх“ ъгъла с ул. „Борис Руменов“.\r\nВъв връзка с прекъсване на сградно водопроводно отклонение на ул. „Ибровица“, с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- ул. „Караджин“ от ул. „Връх Острокап“ до ул. „Половраг“;\r\n- ул. „Ибровица“ от ул. „Караджин“ до ул. „Блазна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин“ ъгъла с ул. „Ибровица“.\r\nВъв връзка с почистване на филтри на редуктор за налягане на ул. „Славей“, вилна зона „Манастира“ община „Панчарево“ , се налага спиране на водоподаването от 11:00 до 12:00 часа на клиентите на „Софийска вода”, живеещи в района на ул. „Цар Асенов път“ и ул. „Спортист“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Асенов път“.\r\nВъв връзка с изпълнение на инвестиционен проект за реконструкция на уличен водопровод на ул. „Кестен“ кв. „Курило“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на ул. „Кестен“ от ул. „Циклама“ до ул. „Тодорини кукли“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кестен “ ъгъла с ул. „Тодорини кукли“\r\nСлед възстановяване на водоснабдяването е възможно временно повишаване мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.09", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/09/2474989/politsiyata-prodalzhava-da-raboti-po-razsledvaneto-na-ubiystvoto-na-biznesmena-petar-hristov.html", "text": "Полицията продължава да работи по разследването на убийството на бизнесмена Петър Христов, който бе прострелян с няколко куршума близо до офиса си на улица „Ралевица“ в столичния кв. „Манастирски ливади“ в понеделник. Основните версии, по които криминалистите работят, са свързани с бизнеса на Петър Христов, но не се изключват и такива, свързани с личния му живот. Христов е председател на борда на директорите на \"Пропъртис Мениджмънт Груп\", която е собственик на млечната компания \"Лактима\" ЕАД. Холдингът обединява дружества от хранително-вкусовата промишленост, инфраструктурата, строителството, туризма, финансови и консултантски компании и пр. Участва още в редица проекти, сред които е и изграждането на модерно депо за отпадъци във Велико Търново. Към момента липсват данни към Петър Христов да са отправяни заплахи, а той се е движел без охрана и с фирмен автомобил, управляван от шофьор. Разследващите все още установяват позицията на стрелеца, като една от версиите е, че изстрелите са произведени от строеж,  намиращ се срещу офиса на Христов.", "date": "2018.01.09", "title": "Полицията продължава да работи по разследването на убийството на бизнесмена Петър Христов"}
{"url": "http://www.focus-news.net/news/2018/01/09/2474990/the-guardian-v-sofiya-posred-byal-den-e-ubit-vliyatelen-balgarski-biznesmen.html", "text": "Собственикът на една от най-големите млечни компании в България е убит посред бял ден пред офиса на фирмата си. 49-годишният Петър Христов е застрелян на излизане от автомобила си в столичния квартал „Манастирски ливади“, пише   The Guardian.\r\nВлиятелният бизнесмен е имал интереси в строителството, недвижимото имущество и туризма. Той е откаран в болница, където скоро след инцидента е починал.\r\n„В момента разследването тече. Лицето е 49-годишен български гражданин, бизнесмен“, съобщава комисар Ивайло Иванов от българската полиция. Няма коментар относно мотивите зад нападението.  Виктор Турмаков", "date": "2018.01.09", "title": "The Guardian: В София посред бял ден е убит влиятелен български бизнесмен"}
{"url": "http://www.focus-news.net/news/2018/01/09/2474991/plovdiv-obshtinskiyat-savetnik-ot-gerb-ivan-vichkov-shte-se-sreshtne-s-grazhdani.html", "text": "Общинският съветник от ГЕРБ в Общински съвет – Пловдив, Иван Вичков ще приема граждани от 16.00 до 18.00 часа в офиса на партията в район „Тракия”в блок 91. Това съобщиха от пресцентъра на ПП ГЕРБ. Иван Вичков е член на Постоянната комисия „Здравеопазване и социални дейности”.", "date": "2018.01.09", "title": "Пловдив: Общинският съветник от ГЕРБ Иван Вичков ще се срещне с граждани"}
{"url": "http://www.focus-news.net/news/2018/01/09/2474992/pregled-na-osnovnite-temi-v-dobrudzhanskiya-pechat.html", "text": "„Четири общини пропускат обжалване на оценката за добив на газ в Добруджа“, съобщава челото на вестник „Нова добруджанска трибуна“. Срокът за обжалване е изтекъл вчера. Цялостният работен проект на американската фирма се отнася до Блок 1-11 Вранино. Заема площ от 397 кв. метра. Разположен е на териториите на 28 населени места в четири общини – Шабла, Каварна, Балчик и Генерал Тошево.\r\n„Основните цели на търсещите дейности е предвидено да бъдат във въглищните пластове от 1200 до 2500 метра. Кметският екип и Общинският съвет на Добрич не предвиждат увеличаване на данъците“, съобщава изданието. Вчера проектобюджетът на Добрич за 2018 година е бил обсъден. Приоритетите в него - увеличаване достъпа до бюджетна информация, бюджетна прозрачност и открито управление; устойчивост и стабилност на общинските финанси; търсене на конкретни резултати, които са в полза на местната общност и местните икономически субекти; насърчаване на инвестициите и заетостта; ориентиране към резултатите при финансиране на дейности и политики; постигане на стабилна и предвидима инвестиционна среда и повишаване на събираемостта на приходите. \r\nОт любопитните теми – „Виното на римски пълководци прави Стефан Добрев от Златарица“. С този тип вино римските пълководци са вдигали тост, а Стефан произвежда виното от 20 години. Вината са от сорта Липа. Майсторлъка да прави вино мъжът научил от баща си и дядо си. \r\n„Над 57,6 милиона лева е проектобюджетът на Добрич за 2018 година“, съобщава на първа страница другият регионален вестник „Добруджанска трибуна“. Кметът Йордан Йорданов е определил бюджетът като най-големият за последните 20 години. Размерът на приходите за държавни дейности е 34 577 200 лв., на местните приходи – 23 064 812 лв. С\r\nСъстав на Окръжен съд - Добрич е оставил в ареста 35-годишен румънски гражданин, срещу когото е повдигнато обвинение за това, че на 29 декември миналата година на ГКПП - Кардам, община Генерал Тошево, е превел през границата на страната ни мъж от Ирак без разрешение на надлежните органи на властта, съобщава изданието. За превеждането е използвано моторно превозно средство - товарен автомобил с ремарке. Иракчанинът бил открит под леглото на шофьора в кабината на камиона. \r\nРегионална библиотека „Дора Габе” в Добрич представя изложба на библиотечни документи, посветена на двама именити добруджанци, съобщава всекидневникът. Изложбата е организирана по повод 115 години от рождението на Христо Капитанов, добруджански поет, журналист и общественик, живял в периода 1903–1971, и по повод 120 години от рождението на Яни Калиакренски, добруджански журналист и писател, обществен, културен и театрален деец, редактор, живял в периода 1898–1944 година. Експозицията включва документи от фонда на сектор „Краезнание”.", "date": "2018.01.09", "title": "Преглед на основните теми в добруджанския печат"}
{"url": "http://www.focus-news.net/news/2018/01/09/2474993/gabrovo-chastichno-mokri-i-na-mesta-zaskrezheni-sa-patnite-nastilki-v-oblastta.html", "text": "Частично мокри и на места заскрежени, но обработени са пътните настилки в областта. Времето е предимно облачно, без валежи, съобщи за Радио „Фокус“ – Велико Търново дежурният в Областно пътно управление – Габрово. Трафикът към този час е интензивен в областния център, както и по първокласните пътища в региона. Натоварено е движението и в прохода Шипка, където все още е в сила забраната за движение на товарни автомобили над 12 тона. Пропаднал участък затруднява движението по пътя между областния център и връх Шипка. Водачите да карат с повишено внимание в отсечката от км 164+120 до км 164+180. В района е поставена необходимата сигнализация, а дейностите по ремонта трябва да приключат до 31 март 2018 година. Забранено е движението на моторни превозни средства с ширина по–голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nЛуиза ТРАНЧЕВА", "date": "2018.01.09", "title": "Габрово: Частично мокри и на места заскрежени са пътните настилки в областта"}
{"url": "http://www.focus-news.net/news/2018/01/09/2474994/kmetat-dimitar-stefanov-mnozhestvoto-planirani-proekti-za-2018-godina-v-tutrakan-shte-prevarnat-grada-v-stroitelna-ploshtadka.html", "text": "Множеството планирани проекти за 2018 година в Тутракан ще превърнат града в строителна площадка. Това каза в сутрешния блок „Добро утро, България“ на Радио „Фокус“ кметът на крайдунавския град Димитър Стефанов. По думите му предстои трудна година, с много работа по реализирането на проекти в сферата на инфраструктурата и енергийната ефективност. Ресурсът, с който разполага общината обаче, се оказва недостатъчен за изпълнението на заложените цели, като се търси и странично финансиране, добави Стефанов. „Предстои да бъдат реновирани 18 сгради по проект за енергийна ефективност, спечелихме проекти за 6,9 млн. лв. за пътен участък от селата Шуменци-Варненци, Варненци-Белица и Белица-Бреница. Това е участък, който трябва да бъде реновиран, защото инфраструктурата там не е реновирана може би от повече 50 години. Отделно имаме за близо 1,5 млн. лв. асфалтиране на различни улици в общината. Заедно с един много компроментиран водопровод на ул. „Стефан Караджа“. Чакаме да подпишем договор за финансиране с местната инициативна група и чрез нея да реализираме допълнително инфраструктурни проекти и да помогнем с проекти на дребни и средния бизнес“, каза Димитър Стефанов. Той коментира още, че безработицата в Тутракан не е проблем, разкриват се постоянно нови работни места, като младите намират причина не само да останат, но и да се завърнат в града. В индустриалния център на крайдунавския град към момента работят 480 души, като до края на годината те ще нараснат на 600, добави Стефанов. Освен множеството проекти, предвидени в общината, и тази година жители и гости на Тутракан ще се радват на добре познатите и любими събития от традиционния културен календар, каза още градоначалникът.", "date": "2018.01.09", "title": "Кметът Димитър Стефанов: Множеството планирани проекти за 2018 година в Тутракан ще превърнат града в строителна площадка"}
{"url": "http://www.focus-news.net/news/2018/01/09/2474995/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2018.01.09", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/01/09/2474996/ukrinform-balgariya-shte-se-stremi-kam-vazstanovyavane-na-otnosheniyata-mezhdu-es-i-turtsiya.html", "text": "Българският министър-председател Бойко Борисов заяви в Истанбул, че по време на своето председателство в Съвета на ЕС страната му ще се стреми към нормализация на взаимоотношенията между Европейския съюз и Турция. Той присъства на откриването на реставрирания храм „Св. Стефан“ в Истанбул заедно с турския президент Реджеп Тайип Ердоган, предава  Укринформ.\r\n„През 2018 г. трябва да нормализираме отношенията между ЕС и Турция и да ги направим такива, каквито бяха преди няколко години“, заяви Борисов. Той обърна особено внимание и на това, че след поемането на председателството в ЕС първото посещение на високопоставено българско длъжностно лице е осъществено именно в Турция. \r\nНа свой ред Ердоган заяви, че възстановяването на българската църква „Св. Стефан“ е важно послание към международната общност, че в Турция в мир и съгласие могат да работят представители на различни вероизповедания.  Виктор Турмаков", "date": "2018.01.09", "title": "Укринформ: България ще се стреми към възстановяване на отношенията между ЕС и Турция"}
{"url": "http://www.focus-news.net/news/2018/01/09/2474997/dobrich-do-150-metra-e-namalena-vidimostta-poradi-magla-v-pochti-tsyalata-oblast.html", "text": "До 150 метра е намалена видимостта поради мъгла в почти цялата Добричка област, предаде кореспондентът на Радио „Фокус” – Варна. Няма въведени ограничения на движението на автомобили в областта. Пътните настилки в Добрич са влажни поради превалявания от дъжд в ранните часове на дена. Превалявания има и по Черноморието, в трите морски общини – Шабла, Каварна и Балчик. Времето в Добрич е облачно, температурата е около 6 градуса към 8.30 часа, тихо е. \r\nЖулиета НИКОЛОВА", "date": "2018.01.09", "title": "Добрич: До 150 метра е намалена видимостта поради мъгла в почти цялата област"}
{"url": "http://www.focus-news.net/news/2018/01/09/2474998/burgas-shte-bade-otkrita-izlozhba-posvetena-na-sazdatelya-na-mezhdunarodniya-ezik-esperanto-lyudvik-zamenhof.html", "text": "В зала „Георги Баев“ в Културен център „Морско казино“ от 18.00 часа ще бъде открита изложба, посветена на създателя на международния език есперанто – Людвик Заменхоф. Това съобщиха от пресцентъра на Община Бургас.\r\nПоводът за експозицията е навършване на 100 години от смъртта на прочутия лекар, езиковед и полиглот. Тя е с вход свободен и може да бъде разгледана до 18 януари.\r\nОрганизатори на експозицията са Български есперантски съюз, ЕД „Черно море“ Бургас, СНЦ „Съюз на моряците ветерани -Бургас“ и Община Бургас.\r\nИзложбата представя Людвик Заменхоф – полски лекар, езиковед и полиглот, създател на езика есперанто. Още от съвсем млад той смята, че различните езици са пречка за общуването между хората и един общ език би помогнал за това. Така се заражда идеята за създаване на единен език, който трябва да бъде в помощ при решаване на редица проблеми в многонационалните общества. През целият си живот той усърдно работи както за развитието на езика, така и за неговото популяризиране и разпространение. През 1913 г. Людвик Заменхоф е номиниран за Нобелова награда.\r\nСъщо така в изложбата е показано наследството на езика, литературата, възникнала на есперанто, биографиите на други изтъкнати есперантисти и системата на езиковото обучение.", "date": "2018.01.09", "title": "Бургас: Ще бъде открита изложба, посветена на създателя на международния език есперанто – Людвик Заменхоф"}
{"url": "http://www.focus-news.net/news/2018/01/09/2474999/pernik-deputatat-ot-gerb-d-r-aleksandar-aleksandrov-organizira-priemen-den-v-obshtina-breznik.html", "text": "Народният представител от ГЕРБ-Перник д-р Александър Александров организира приемен ден за жителите на Брезник и населените места в общината. Това съобщиха от пресцентъра на партията. Приемната ще се проведе от 12.30 ч. в читалище „Просвещение 1870“-гр. Брезник.", "date": "2018.01.09", "title": "Перник: Депутатът от ГЕРБ д-р Александър Александров организира приемен ден в община Брезник"}
{"url": "http://www.focus-news.net/news/2018/01/09/2475000/pazardzhik-opesacheni-sa-patnite-nastilki-po-visokite-i-usoyni-mesta-na-rodopite-i-srednogorieto.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление-Пазарджик. Пътните настилки в равнинната част на региона са сухи, по високите и усойни места на Родопите и Средногорието – частично мокри и заледени, но обработени и опесъчени. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.09", "title": "Пазарджик: Опесъчени са пътните настилки по високите и усойни места на Родопите и Средногорието"}
{"url": "http://www.focus-news.net/news/2018/01/09/2475001/ministar-temenuzhka-petkova-do-kraya-na-sedmitsata-shte-predlozhim-promeni-v-zakona-za-energetikata-davashti-vazmozhnost-na-kevr-da-uprazhnyava-kontrol-varhu-energiyniya-pazar.html", "text": "До края на седмицата ще предложим промени в Закона за енергетиката, даващи възможност на КЕВР да упражнява контрол върху енергийния пазар. Това каза министърът на енергетиката Теменужка Петкова в предаването „Денят започва“ по БНТ. „За нашето правителство конкурентоспособността на българската икономика е основен приоритет. Още с първата промяна в Закона за енергетиката, която беше извършена през месец март 2015 г. транспонирахме насоките на ЕК, свързани с намаляване на тежестта върху индустрията по отношение на разходите за енергия от възобновяеми енергийни източници. От 1 август 2015 г. до 30 юни 2018 г. българският бизнес получава държавна помощ, която е над 280 млн. лв.“, коментира Петкова. По думите ѝ години наред цената на свободния пазар е била по-ниска от тази, която плащаме като битови потребители. „Това, което наблюдаваме в момента – едно повишаване на цената на електрическата енергия на свободния пазар, което държавата на практика няма как да регулира. Тук става въпрос за пазарни отношения и трябва да свикнем с това, че електрическата енергия е стока, както всяка една друга, чиято цена се определя от пазара. Държавата може с нейните контролни институции да предприеме действия в случай, че получи сигнал за картелни споразумения, да направи съответните проверки“, допълни Петкова и уточни, че този компетентен орган е КЗК. „Трудно ми е да се произнеса по въпроса дали има картел, тъй като това е една много специфична тематика, която е изцяло в компетентността на органа, който е предназначен да контролира правилата по отношение на конкуренцията. Категорично недостиг на електрическа енергия няма. Към днешна дата НЕК е предложила на борсата от 1 януари 2018 г. 70 000 МВтч, а са продадени 19 000. Дефицит на енергия няма. До края на седмицата ще бъдат подготвени законодателни промени. Ще предложим промяна в Закона за енергетиката, която да даде възможност на КЕВР да упражнява контрол върху пазара на електрическа енергия“, каза още Теменужка Петкова.", "date": "2018.01.09", "title": "Министър Теменужка Петкова: До края на седмицата ще предложим промени в Закона за енергетиката, даващи възможност на КЕВР да упражнява контрол върху енергийния пазар"}
{"url": "http://www.focus-news.net/news/2018/01/09/2475002/euractiv-balgarskoto-predsedatelstvo-v-es-neevropeyski-sili-demonstrirat-interes-kam-zapadnite-balkani.html", "text": "Българският посланик в Европейския съюз Димитър Цанчев съобщи, че българското председателство в Съвета на ЕС вижда потенциален риск страните от Западните Балкани да „погледнат на друго място“ , докато Съюзът се колебае дали да ускори присъединяването им, предаде  EurActiv.\r\n„Със сигурност гледаме на Западните Балкани като на част от Европа. Надеждите за европейско бъдеще в тази част на континента за жалост намаляха през последните години и има риск ЕС да остави празнина. Разбира се, може да видим как други сили, които не са европейски, демонстрират повече интерес в региона“, заяви българският дипломат.\r\nТой не назова за кои неевропейски сили става дума, но редица доклади предполагат руски апетит към Сърбия, Черна гора и Македония, китайски интереси към Македония и Сърбия, турски интереси към Албания, Босна и Херцеговина, Косово и Македония, както и саудитски към Босна и Херцеговина. \r\nЦентрален елемент от българското председателство е срещата на високо равнище от 17 май, в която ще се съберат лидерите на страните членки на ЕС и на шестте западнобалкански държави. При молба да предостави график за присъединяването на западните балкански държави, Цанчев заяви, че той зависи от страните членки на ЕС, както и от прогреса, отбелязан от шестте държави: Албания, Босна и Херцеговина, Косово, Македония, Сърбия и Черна гора.  Той уточни, че всяка от тези страни представлява специфичен случай. „Някои са по-напреднали като Сърбия и Черна гора, други като Македония и Албания се надяват да започнат преговорите, други имат много за вършене“, заяви той. \r\nДипломатът уточни, че Македония с новото правителство на социалдемократа Зоран Заев има „нова воля“ да разреши двустранните въпроси, които пречат на страната да започне преговорите за присъединяване. Виктор Турмаков", "date": "2018.01.09", "title": "EurActiv: Българското председателство в ЕС: Неевропейски сили демонстрират интерес към Западните Балкани"}
{"url": "http://www.focus-news.net/news/2018/01/09/2475003/plovdiv-ogranicheno-e-preminavaneto-na-kamioni-nad-5-tona-po-patya-plodovitovo-parvomay-asenovgrad-zaradi-namalen-gabarit-na-patnoto-platno.html", "text": "Нормално проходими са пътищата в Пловдивска област. Това съобщиха за Радио „Фокус“ – Пловдив от Областното пътно управление. През нощта не са регистрирани сериозни пътни инциденти. От Областното пътно управление призоваха водачите да шофират с повишено внимание и съобразена скорост, за да не се създават условия за възникването на пътнотранспортни произшествия. Пътните настилки в областта са предимно сухи, по планинските райони – влажни, но обработени срещу заледяване. Ограничено е преминаването на МПС над 5 тона по пътя Плодовитово – Първомай – Асеновград, в района на км 6, заради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Забранено е движението на МПС над 12 тона през прохода Троян - Кърнаре и по пътя Югово – Лъки – Здравец, в отсечката град Лъки-пътно кръстовище за хижа Момчил юнак. Забрана за преминаване на камиони над 12 тона е наложена и за пътя Поповица - Болярци.\r\nДвижението на територията на град Пловдив е натоварено към този час на деня. Най-засилен трафик има в централната градска част – по булевардите „Христо Ботев“ и „Цар Борис III Обединител“. Задръствания се образуват също по булевардите „Руски“, „Пещерско шосе“, „Източен“, „Дунав“ и „Свобода. Пътните настилки на територията на града са сухи и нормално проходими.\r\nВесела КРЪСТЕВА", "date": "2018.01.09", "title": "Пловдив: Ограничено е преминаването на камиони над 5 тона по пътя Плодовитово – Първомай – Асеновград заради намален габарит на пътното платно"}
{"url": "http://www.focus-news.net/news/2018/01/09/2475004/pregled-na-osnovnite-temi-vav-velikotarnovskiya-pechat-pregled-na-pechata.html", "text": "„Убиха бизнесмена Петър Христов“ е заглавие от първа страница на областния всекидневник „Янтра Днес”. Бизнесменът Петър Христов беше убит в София вчера. Инцидентът е станал в 10.05 часа на ул. „Ралевица“ в столични квартал „Манастирски ливади“. Христов е бил във фирмен автомобил, управляван от шофьора му. „Откриват документална изложба за цар Симеон II“ е друго заглавие от днешното издание. Документална изложба за цар Симеон II ще бъде представена във Велико Търново. Тя проследява с фотоси и документи някои основни моменти от живота и дейността на Негово Величество преди завръщането му в България. „Болницата в Свищов с дългове от 450 000 лв.“, пише още вестникът. Общинската болница в Свищов започва 2018-та с дългове от 450 000 лв., сочи справка. Заради задълженията са намалени заплатите на персонала, освен това не са изпратени докрай и полагащите се суми поради липса на пари. „Водач с 1.27 промила алкохол установиха в Г. Оряховица“ е новина от криминалната хроника. На страниците на вестника ще откриете и интервю с Калин Костов, общински съветник в Свищов, който заявява „Не искаме магистралата да минава под прозорците ни, а на разстояние 30-40 км“. \r\n„Разстреляха показно Петър Христов пред дома му в София“ е заглавие от другия областен ежедневник „Борба“. Един от най-известните бизнесмени във Велико Търново бе убит показно вчера в 10 сутринта с няколко изстрела пред дома си в София. Малко по-късно Петър Христов е издължал в болница, където е закаран от личния си шофьор. „Стоят усилено петзвездния „Света гора – Резидънс“ е друга тема от вестника. „Света гора – Резидънс“ ще се нарича новият суперхотел във Велико Търново, чието строителство е в заключителна фаза. Той ще отговаря на стандарта на най-високата категория – 5 звезди. „Хореографът Райчо Димитров отваря школа за народни танци“  е друга тема от всекидневника. Нова школа за народни танци, наречена „Сръчница“, беше открита официално снощи във Велико Търново. Може би най-младият в областта хореограф и Райчо Димитров и партньорът му Светломир Михайлов са решили да обучават всички желаещи да се занимават с български народни танци. Повече за дейността и планът им, ще намерите във вестника. „Сдружение „Св. Иван Рилски“ ще раздава безплатни лекарства в търновските села“, пише още ежедневника.", "date": "2018.01.09", "title": "Преглед на основните теми във великотърновския печат преглед на печата"}
{"url": "http://www.focus-news.net/news/2018/01/09/2475005/kyustendil-do-100-metra-e-namalena-vidimostta-na-mesta-v-oblastta-poradi-magla.html", "text": "До 100 метра е намалена видимостта на места в областта поради мъгла. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата са проходими при зимни условия. Пътните настилки са заскрежени и хлъзгави. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.09", "title": "Кюстендил: До 100 метра е намалена видимостта на места в областта поради мъгла"}
{"url": "http://www.focus-news.net/news/2018/01/09/2475006/pregled-na-osnovnite-temi-v-shumenskiya-pechat.html", "text": "„Арменците избраха за Кръстник на кръста Хайк Минасян“ е водещото заглавие във вестник „Шуменска заря“. Арменците по света честват Рождество Христово (по григорианския календар) на 6 януари. То е първият от петте за годината така наречени дахавари (главни арменски религиозни празници). В неделя в шуменския храм „Сурп Аствадзадзин” бе отслужена тържествена Света литургия от отец Дирайр Хадавян – духовен пастир на арменците в Русе. На този ден освен богоугодната служба, по традиция се освещават вода и нар. Плодът се раздава на миряните в знак на здраве, благоденствие и мир по света. Нарът съдържа 365 семена. „Обновяват информационния център на община Шумен“, пише изданието. Ремонтът подобрява условията на работа на общинските служители. Сменена е дограмата, входната врата. Част от подовата настилка също е сменена. Изграждат се окачени тавани. „Съвсем нов е облика на данъчната служба. По същия начин ще изглеждат гишетата на Информационния център. Надявам се до края на месец януари да приключим строително-ремонтните дейности“, каза Валентина Йорданова от Община Шумен. „НЗОК ще плати близо 200 000 лв. на Онкодиспансера в Шумен“, съобщава ежедневникът. Комплексният онкологичен диспансер в Шумен е осъдил касата за сумата от 198 227 лв. дължима за проведена болнична помощ и високоспециализирана медицинска дейност на хора със злокачествени заболявания. Парите били дължими за периода от 1 март 2015 г. До 29 февруари 2016 г., съгласно сключени между страните договор за оказване на болнична помощ.", "date": "2018.01.09", "title": "Преглед на основните теми в шуменския печат"}
{"url": "http://www.focus-news.net/news/2018/01/09/2475007/sofiya-vremenno-se-zabranyava-vlizaneto-na-prevozni-sredstva-v-dvete-posoki-po-ul-kozloduy-mezhdu-ul-tsar-samuil-i-ul-bratya-miladinovi.html", "text": "Временно се забранява влизането на превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”. Това съобщиха от пресцентъра на Столична община. Ограничението важи за часовете от \r\n10.00 часа до 14.00 часа и е във връзка със строителство на жилищна сграда на ул. „Козлодуй“ № 95.", "date": "2018.01.09", "title": "София: Временно се забранява влизането на превозни средства в двете посоки по ул. „Козлодуй” между ул. „Цар Самуил” и ул. „Братя Миладинови”"}
{"url": "http://www.focus-news.net/news/2018/01/09/2475008/veliko-tarnovo-s-16-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 16 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 430 см. Температурата на водата e 4.6 градуса. Днес над българския участък на Дунав ще е облачно. В следобедните часове е възможно на отделни места да превали слаб дъжд. Ще духа умерен североизточен вятър. Максималните температури ще се понижат и ще са  между 5° и 10°.", "date": "2018.01.09", "title": "Велико Търново: С 16 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2018/01/09/2475009/inzh-mihail-mihaylov-pchelar-prez-2018-g-prognozirame-uvelichenie-na-tsenata-na-meda.html", "text": "През 2018 г. прогнозираме  увеличение на цената на меда. Това каза инж. Михаил Михайлов, председател на Обединен български пчеларски съюз, в интервю за Агенция „Фокус“ за изминалата 2017 г. „Цените през 2017 г. леко се повишиха, както се и очакваше. Процентът на увеличение е много малък. Смятаме, че през следващата година с нарастването на цените на другите стоки, вероятно ще се увеличат и тези на пчелния мед“, каза инж. Михайлов. По думите му традиционно килограм букет е между 10 и 11 лв., а монофлорните видове варират между 11-12 лв.“, каза той. По думите му мановият мед е на цена над 15 до 17 лв. за килограм. Той поясни, че през 2018 г. продължаващата  съпротива на пчеларите срещу използването на забранени пестициди ще бъде от решаващо значение, тъй като през следващата година ще бъдат проведени гласуванията. „По отношение на добива на пчелни продукти, разчитаме на природата, на това годината да бъде медоносна. Призоваваме арендаторите и през 2018 г. да четат наредбите, да се запознаят с нормативната уредба, за да може да тровят по-малко нашите пчели. Има алтернативни препарати, които са по-скъпи, но които са по-безопасни за пчелите. Те трябва да се стремят към тяхното приложение. В организационно отношение искаме през 2018 г. в  Обединен български пчеларски съюз, в който влизат три национални български организации, да се включат и останалите. Сега променяме устава на Обединения български пчеларски съюз, за да отговаряме на член 5 от Закона за пчеларството за представителството в цялата страна“, допълни инж. Михайлов. \r\nДеница КИТАНОВА", "date": "2018.01.09", "title": "Инж. Михаил Михайлов, пчелар: През 2018 г. прогнозираме  увеличение на цената на меда"}
{"url": "http://www.focus-news.net/news/2018/01/09/2475010/tass-tokio-tseni-zhelanieto-na-severna-koreya-da-uchastva-na-olimpiyskite-igri-no-vaznameryava-da-zapazi-natiska-si-spryamo-phenyan.html", "text": "Генералният секретар на правителството на Япония Йошихиде Суга съобщи, че Токио цени желанието на Северна Корея да участва на Зимните олимпийски игри    в южнокорейския град Пьончан, но смята за необходимо запазването на натиска спрямо Пхенян заради продължаващите ракетни и ядрени програми, предава ТАСС.\r\n„Олимпийските и Параолимпийските игри са празник на мира и ние приветстваме изменянето на позициите на Северна Корея, която изяви желание да участва. Но нейните ядрени и ракетни разработки заплашват мирното съществуване и сигурността на Япония и на региона“, заяви Суга, коментирайки провежданите в граничния пункт Пханмунджом преговори между Севера и Юга. „Във връзка с това Япония в сътрудничество с Южна Корея и със САЩ възнамерява да продължава да оказва натиск спрямо Пхенян, за да го накара да промени политиката си“, допълни той.\r\nПървият кръг от преговорите за нормализацията на отношенията между Северна и Южна Корея започна тази сутрин. Основна тема на първите от декември 2015 г. насам междукорейски преговори са практическите действия по подобряването на отношенията между Сеул и Пхенян, в частност – възможното участие на севернокорейски спортисти на Олимпийските игри през 2018 г.  Виктор Турмаков", "date": "2018.01.09", "title": "ТАСС: Токио цени желанието на Северна Корея да участва на Олимпийските игри, но възнамерява да запази натиска си спрямо Пхенян"}
{"url": "http://www.focus-news.net/news/2018/01/09/2475012/mvr-edin-chovek-e-zaginal-a-22-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 22 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 20 тежки пътнотранспортни произшествия. Един от пострадалите е с опасност за живота. В София са регистрирани 149 леки и 6 тежки катастрофи, при които са пострадали 6 души.", "date": "2018.01.09", "title": "МВР: Един човек е загинал, а 22 са пострадали при катастрофи в страната през изминалото денонощие"}
{"url": "http://www.focus-news.net/news/2018/01/09/2475013/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите в сутрешните часове са от плюс 4 до минус 1-2 градуса. Духа слаб вятър по билата. Времето е облачно. Лифтовете в ски курортите работят. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.09", "title": "ПСС: Добри са условията за туризъм в планините"}
{"url": "http://www.focus-news.net/news/2018/01/09/2475014/shumen-namalena-e-vidimostta-na-mesta-v-oblastta-poradi-magla.html", "text": "Намалена е видимостта на места в областта поради мъгла, предаде репортер на Радио „Фокус“ - Шумен. Това са районите на Хитрино, Мътница и Никола Козлево, там настилките са влажни. Времето е облачно, без валежи. Върбишки проход е затворен за всички видове пътни превозни средства. Ришки проход е отворен без допълнителни ограничения.\r\nИвелина ИВАНОВА", "date": "2018.01.09", "title": "Шумен: Намалена е видимостта на места в областта поради мъгла"}
{"url": "http://www.focus-news.net/news/2018/01/09/2475015/pazardzhik-natovareno-e-dvizhenieto-po-osnovnite-bulevardi-v-grada-i-v-rayona-na-kooperativniya-pazar.html", "text": "Натоварено е движението по основните булеварди в града и в района на Кооперативния пазар, предаде репортер на Радио „Фокус“ – Пазарджик. В района на пазара има струпване на автомобили, много от тях са затруднени в придвижването заради неправилно паркирани коли. Натоварен е и трафикът по главния булевард „България“, където по кръстовищата се образуват колони от автомобили. Пътните настилки на територията на града са сухи.\r\nАлбена ЖИЛЕКОВА", "date": "2018.01.09", "title": "Пазарджик: Натоварено е движението по основните булеварди в града и в района на Кооперативния пазар"}
{"url": "http://www.focus-news.net/news/2018/01/09/2475016/smolyan-zaledeni-sa-patnite-nastilki-na-mesta-po-visokite-chasti-v-oblastta.html", "text": "Проходими при зимни условия са пътищата в област Смолян. Пътните настилки са мокри и заледени на места по високите и сенченсти места, но опесъчени и обработени, съобщиха за Радио „Фокус“ – Смолян от Областно пътно управление – Смолян. Времето е с разкъсана облачност, без валежи. Остава повишена опасността от падащи камъни по всички републикански направления. През нощта не са получавани сигнали за инциденти по пътищата в региона. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са предимно сухи. Автомобилният трафик е интензивен по централния бул. „България“ и прилежащите към него улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.01.09", "title": "Смолян: Заледени са пътните настилки на места по високите части в областта"}
{"url": "http://www.focus-news.net/news/2018/01/09/2475017/sofiya-186-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "186 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица - Пепи Джуренов. Нощта в центъра е преминала нормално. „Снощи към 02.00 часа е бил докаран човек, който не може да ходи. Ще помислим за бъдещето му“, добави Пепи Джуренов.", "date": "2018.01.09", "title": "София: 186 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/01/09/2475018/varna-ot-50-do-150-m-e-namalena-vidimostta-na-mesta-v-oblastta-poradi-magla.html", "text": "Предимно сухи са пътните настилки във Варна и областта, предаде репортер на Радио „Фокус“ – Варна. Времето е облачно, без валежи. По данни на Агенция „Пътна инфраструктура“ по пътищата в областта видимостта е намалена поради мъгла от 50 до 150 м. Движението по направленията за София, Добрич и Бургас се осъществява без нововъведени ограничения. По пътя Кранево - Варна при км 83+100 е ограничено движението на моторни превозни средства над 10 т. Обходът е през участъка Кичево - Оброчище.\r\nМарияна ВАЛЕНТИНОВА", "date": "2018.01.09", "title": "Варна: От 50 до 150 м е намалена видимостта на места в областта поради мъгла"}
{"url": "http://www.focus-news.net/news/2018/01/09/2475019/the-local-obshtestvoto-v-shveytsariya-podkrepya-zabranata-na-burkite.html", "text": "Според социологическо проучване, ако днес се проведе референдум, три четвърти от швейцарците ще подкрепят инициатива, забраняваща покриването на лицето на публично място, което на практика ще премахне бурките, пише местната редакция на   The Local.\r\nСпоред проучването, обхванало 1167 граждани на страната, 76% от тях са за инициативата в сравнение с 20%, които са против и три процента, които нямат мнение по въпроса.  Народната инициатива „Да забраним покриването на лицето“, която миналия септември събра повече от необходимите 100 хил. подписа, за да се свика референдум, призовава да се забрани покриването на лицето на публично място с някои изключения свързани с местни обичаи, климатичните условия и здравни причини. \r\nПодобен закон на практика ще забрани бурката, макар и инициативният комитет да смята, че той ще бъден насочен срещу хулиганите и тези, които покриват лицето си с престъпни цели. \r\nШвейцарското правителство подкрепя идеята, но смята, че всеки отделен кантон на страната трябва да решава въпроса сам. През декември то предложи свой проектозакон, предполагащ забраната някой да бъде заставян насила да покрива лицето си.  Най-вероятно и проектозаконът на правителството, и предложението на инициативния комитет ще бъдат гласувани на референдум през 2019 г.  Виктор Турмаков", "date": "2018.01.09", "title": "The Local : Обществото в Швейцария подкрепя забраната на бурките"}
{"url": "http://www.focus-news.net/news/2018/01/09/2475020/blagoevgrad-do-100-m-e-namalena-vidimostta-poradi-magla-v-rayonite-na-kresnenskoto-defile-i-selo-banya.html", "text": "До 100 м е намалена видимостта поради мъгла в районите на Кресненското дефиле и село Баня. Това съобщиха за Радио „Фокус“ – Пирин от Областно пътно управление – Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско. В началото на деня сухи и нормално проходими при зимни условия са пътищата в региона. Само по усойните и планински райони – частично заледени и обработени. През нощта няма регистрирани тежки пътни инциденти. Няма нови въведени ограничения за движението на леки и товарни автомобили в област Благоевград. Повишена опасност от свлачища има в Кресненското дефиле и в района на прохода Предел. Необходимо е шофьорите да карат внимателно в тези участъци, за да бъдат избегнати инциденти.\r\nЛивия НИНОВА", "date": "2018.01.09", "title": "Благоевград: До 100 м е намалена видимостта поради мъгла в районите на Кресненското дефиле и село Баня"}
{"url": "http://www.focus-news.net/news/2018/01/09/2475021/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Днешното издание на предаването „Добре дошли в Свищов“ на Радио „Фокус“ – Велико Търново ще бъде посветено на традиционните вече Алекови дни, които се провеждат ежегодно в Свищов. Събития, включени в програмата им, стартираха официално вчера. В тях се участват малки и големи жители на Свищов, които по различен начин представят личността на Щастливеца. В първите минути на предаването ще Ви представим изложбата „На Алеко“ на Художествената галерия „Николай Павлович“. С произведенията, включени в нея, ще ни запознае главният уредник Пламен Симеонов. По-късно в днешното издание директорът на Историческия музей в града ще ни представи предстоящите събития, които ще се случат в Свищов до края на седмицата. Ивелина Иванова ще ни разкаже и малко повече за личността на Алеко Константинов. В края на предаването пък колегите от Радио „Фокус“ – Пазарджик ще ни запознаят с интересни факти около убийството на Щастливеца, което се случва в село Радилово. Водещ на предаването е Луиза Транчева. Номерът за връзка със студиото е 0885 303 375.", "date": "2018.01.09", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/01/09/2475022/sofiya-lek-avtomobil-i-avtobus-na-gradskiya-transport-sa-katastrofirali-na-bul-botevgradsko-shose.html", "text": "Лек автомобил с бургаска регистрация и автобус на градския транспорт са катастрофирали на бул. \"Ботевградско шосе\", предаде репортер на Агенция \"Фокус\". Инцидентът е станал в района на автобусна спирка близо до кръстовището с ул. \"Скъта\". На място има полицейски патрул и екип на Центъра за градска мобилност.\r\nБиляна ИВАНОВА", "date": "2018.01.09", "title": "София: Лек автомобил и автобус на градския транспорт са катастрофирали на бул. \"Ботевградско шосе\""}
{"url": "http://www.focus-news.net/news/2018/01/09/2475023/blagoevgrad-magla-namalyava-vidimostta-po-patishtata-v-grada-patnite-nastilki-na-mesta-sa-mokri-i-hlazgavi.html", "text": "Мъгла намалява видимостта по пътищата в града, пътните настилки са частично мокри и хлъзгави, предаде репортер на Радио „Фокус“ – Пирин. Натоварен е трафикът в централна градска част. В сутрешните часове на деня интензивен трафик се наблюдава в района на булевардите „Св.  Димитър Солунски“, „Св. св. Кирил и Методий“ и „Васил Левски“. Натоварено е движението и в района на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Светофарните уредби навсякъде са в изправност. Градския транспорт се движи по разписание и без закъснения или отклонения от редовния си маршрут. Пътните настилки навсякъде са сухи и нормално проходими, времето е ясно. През нощта няма регистрирани тежки пътни инциденти.\r\nЛивия НИНОВА", "date": "2018.01.09", "title": "Благоевград: Мъгла намалява видимостта по пътищата в града, пътните настилки на места са мокри и хлъзгави"}
{"url": "http://www.focus-news.net/news/2018/01/09/2475024/sliven-namalena-e-vidimostta-ot-50-do-100-metra-na-mesta-v-oblastta-zaradi-magla.html", "text": "От 50 до 100 метра е намалена видимостта заради    гъста мъгла в Сливенска област. Пътните настилки са частично мокри, съобщиха от Областно пътно управление - Сливен. Остава ограничението за движение на автомобили над 10 тона през проходите Вратник и Твърдишки. Котленският проход е отворен за всички превозни средства. Температурите са между 2 и 5 градуса.", "date": "2018.01.09", "title": "Сливен: Намалена е видимостта от 50 до 100 метра на места в областта заради мъгла"}
{"url": "http://www.focus-news.net/news/2018/01/09/2475025/varna-zapochva-obuchenie-na-spetsializanti-po-ochni-bolesti-sas-simulatori-v-meditsinskiya-universitet-v-grada.html", "text": "В Медицински университет – Варна започва тридневно обучение със симулатори за диагностика и хирургия в офталмологията. Това съобщиха от пресцентъра на Медицински университет – Варна. От 2010 година в МУ - Варна се провежда основен курс за офталмолози от цялата страна, но през 2018 това е първото в национален мащаб обучение, при което се използват диагностични и хирургични симулатори. По време на курса с офталмологичните симулатори ще бъдат обучени над 80 човека, съобщи проф. д-р Христина Групчева, зам. ректор на МУ-Варна и Ръководител на Катедра по Очни и зрителни науки.\r\nОфталмологията е една от най-динамично развиващите се специалности в медицината, което се дължи на факта, че човек получава повече от 90% от информацията от обкръжаващата го среда с очите си и запазването на зрението е едно от най-важните условия за добро качество на живот. Високите технологии, които доминират в офталмологията, изискват и високо ниво на обучение. Катедрата по Очни болести и зрителни науки към Медицински университет – Варна има половинвековна традиция за обучение на различни нива, но един от приоритетите е обучение на младите специалисти и специализанти от цялата страна и Европа. Много са инициативите и обучителните мероприятия, които се организират от Катедрата или се провеждат в партньорство, но безспорно използването на виртуална реалност в обучението е иновация с директна полза.\r\nЕдиният диагностичен симулатор дава възможност за директна офталмоскопия и с него обучаващите се могат да преминат през целия процес на физикалния преглед в динамична, реалистична среда – пациентът мига, движи очите си и реагира на светлина. Другият симулатор за диагностика осигурява възможност за пълно обучение на изкуството на индиректна офталмоскопия. След създаване на базови умения,  виртуални пациенти с патологични промени са на разположение по всяко време.\r\nОбучаващите се могат да се упражняват самостоятелно и толкова често, колкото имат нужда, и всеки  виртуален преглед се оценява обективно. Както обучаващият се, така и водещият обучението имат информация за прогреса на уменията и за нуждата от допълнително обучение в определена посока.\r\nБезспорно хитът е симулаторът за хирургия, който има два модула – за катарактална и витреоретинална хирургия. Витреоретиналната е най-тежката очна хирургия – обхваща задния очен сегмент, т.е. най-труднодостъпните области на окото- стъкловидното тяло и ретината.  Катарактата е най-често извършваната оперативна интервенция в Световен мащаб. Технологията на тази операция се развива непрекъснато. Това налага  не само създаване на хирургически умения, но и непрекъснатото им усъвършенстване.  Реалистичните симулации на каратаракта и витреоретинална процедури повишава опита на обучаващи се на всяко ниво, без риск за реален пациент. С хирургичния симулатор са достъпни процедури с различна степен на сложност на обучение, по всяко време – независимо от пациентския поток. Апаратът усъвършенства уменията за вземане на  хирургично решение и мануална сръчност чрез широк спектър от хирургически задачи.\r\nВ края на всяка обучителна задача, симулаторът представя на обучаващия се подробно резюме за представянето му. Различни параметри, свързани с работата с инструменти и микроскоп, хирургическа ефективност и третиране на тъканите, се записват в обучителната система. Това позволява на обучаващите се да фокусират върху слабостите си и систематично да подобряват своите умения. Основните предимства на виртуалното обучение са по-малко усложнения при реална вътреочна хирургия, реалистичен опит и добиване на умения, неограничена самостоятелна практика, оценка на компетентността и възможност за онлайн преподаване.\r\nСимулаторите се използват отдавна в авиацията, корабоводенето, управлението на автомобили  и в други отрасли. В медицината тяхната популярност нараства особено в последното десетилетие. Това безспорно е бъдещето и колкото по-бързо се адаптираме към него, толкова по-ефективно и безопасно ще бъде обучението в медицината, и в частност в офталмологията.", "date": "2018.01.09", "title": "Варна: Започва обучение на специализанти по очни болести със симулатори в Медицинския университет в града"}
{"url": "http://www.focus-news.net/news/2018/01/09/2475026/baltic-times-spored-komandira-na-estonskata-armiya-ruskite-ucheniya-zapad-2017-sa-simulirali-mashtabno-napadenie-sreshtu-nato.html", "text": "Според командващия на естонските въоръжени сили ген. Рихо Терас по време на ученията си „Запад-2017“ от миналата есен Русия е симулирала мащабна война срещу НАТО, пише   Baltic Times.\r\n„Нека бъда ясен: с ученията си „Запад-2017“ Русия симулираше пълномащабна военна атака срещу НАТО. Те не бяха насочени единствено към Балтийските републики, а бяха мащабна серия от маневри, разпростиращи се от Черно до Балтийско море. Мащабът и обемът на ученията бяха по-големи от официално обявените“, заяви ген. Терас. \r\nПрез декември източници от НАТО съобщиха пред германското издание „Билд“, че по време на учението са били отработени завземането на Балтийските републики и Беларус, както и „шокова кампания“ срещу западноевропейските страни от Алианса като Германия и Холандия, но също така и срещу Полша, Норвегия и необвързаните Финландия и Швеция. \r\nПо-рано генералният секретар на НАТО Йенс Столтенберг заяви, че мащабът и географският обхват на „Запад-2017“ значително са надхвърлили това, което Русия по-рано е обявила.  Виктор Турмаков", "date": "2018.01.09", "title": "Baltic Times: Според командира на естонската армия руските учения „Запад-2017“ са симулирали мащабно нападение срещу НАТО"}
{"url": "http://www.focus-news.net/news/2018/01/09/2475027/sofiya-nyama-postradali-hora-pri-katastrofata-mezhdu-lek-avtomobil-i-avtobus-79-na-bul-botevgradsko-shose.html", "text": "Няма пострадали хора при катастрофата между лек автомобил и автобус №79 на бул. „Ботевградско шосе“. Това съобщиха за Агенция „Фокус“ от Центъра за градска мобилност. Инцидентът е станал към 7.35 часа. Щетите от катастрофата са само материални. Няма закъснения на автобусите, движещи се по тази линия от градския транспорт.", "date": "2018.01.09", "title": "София: Няма пострадали хора при катастрофата между лек автомобил и автобус №79 на бул. „Ботевградско шосе“"}
{"url": "http://www.focus-news.net/news/2018/01/09/2475028/inzh-mihail-mihaylov-pchelar-balgariya-traditsionno-iznasya-mezhdu-7-i-8-hil-tona-med-godishno.html", "text": "България традиционно изнася между 7 и 8 хил. тона мед годишно. Това каза инж. Михаил Михайлов, председател на Обединен български пчеларски съюз, в интервю за Агенция „Фокус“. Той поясни, че страната ни изнася мед  главно за страни от ЕС. По думите му българският мед се котира високо по качество, но количествата са ограничени. „България е и транзитна страна за вноса на китайски и украински мед за ЕС. През пристанищата Бургас и Варна от Украйна са преминали 57 хил. тона пчелен мед за Европа. Една част от тези количества остават в нашата страна. Това е другият проблем, който стои на дневен ред, а именно високите квоти, бих казал неограничените, за внос на украински мед. Следващият голям проблем е с некачествения мед, в който се влага захар повече от допустимото. Това се отнася главно до китайския и вносен мед“, коментира инж. Михайлов. Пчеларят поясни, че друг проблем е липсата на българска марка мед, с която родните пчелари да се наложат на европейския и международния пазар.\r\nДеница КИТАНОВА", "date": "2018.01.09", "title": "Инж. Михаил Михайлов, пчелар: България традиционно изнася между 7 и 8 хил. тона мед годишно"}
{"url": "http://www.focus-news.net/news/2018/01/09/2475029/plovdiv-okrazhniyat-sad-gleda-deloto-sreshtu-zhena-izteglila-ot-bankomat-blizo-15-000-leva-s-chuzhdi-bankovi-karti.html", "text": "Окръжният съд гледа делото срещу жена, която е изтеглила от банкомат близо 15 000 лева с чужди банкови карти, съобщиха от Съдебната палата. Срещу подсъдимата Величка Д. е повдигнато обвинение за това, че през периода от 26 ноември 2014 г. до 5 май 2015 г. в град Раковски, град Брезово (област Пловдив), с. Войводиново (област Пловдив), гр. Чирпан (област Стара Загора), град Пазарджик и град Пловдив при условията на продължавано престъпление е използвала платежни инструменти – банкова карта, издадена от „Банка ДСК“ ЕАД на имената на двама съпрузи, без съгласието на титулярите, като е изтеглила парични суми от АТМ устройства на обща стойност 14 280 лева. 12 280 лева от тях от сметката на мъжа, а останалите  –  от тази на съпругата му. Разглеждането на делото в разпоредително заседание започна в 9.00 часа в зала 5.", "date": "2018.01.09", "title": "Пловдив: Окръжният съд гледа делото срещу жена, изтеглила от банкомат близо 15 000 лева с чужди банкови карти"}
{"url": "http://www.focus-news.net/news/2018/01/09/2475030/sofiya-politsiyata-izvarshi-proverka-na-izostaven-kufar-v-himicheskiya-fakultet-na-su-sv-kliment-ohridski.html", "text": "Полицията извърши проверка на изоставен куфар в Химическия факултет на СУ \"Св. Климент Охридски\". В багажа не е открито нищо притеснително. Това съобщиха за Агенция \"Фокус\" от пресцентъра на МВР.  Сигналът е подаден в 07.50 часа тази сутрин.", "date": "2018.01.09", "title": "София: Полицията извърши проверка на изоставен куфар в Химическия факултет на СУ \"Св. Климент Охридски\""}
{"url": "http://www.focus-news.net/news/2018/01/09/2475031/afp-izrael-e-nanesal-raketni-i-vazdushni-udari-po-teritoriyata-na-siriya.html", "text": "Сирийските въоръжени сили съобщиха, че тази нощ израелската армия е извършила ракетни и въздушни удари по цели на територията на Сирия, причинявайки щети на „военна позиция“, предава  AFP.\r\nСирийската армия съобщава в официално свое заявление, че е „ударила“ израелски самолет, но без да предоставя допълнителни детайли. Все още не е ясно къде са целите, понесли удари. Виктор Турмаков", "date": "2018.01.09", "title": "AFP: Израел е нанесъл ракетни и въздушни удари по територията на Сирия"}
{"url": "http://www.focus-news.net/news/2018/01/09/2475032/sliven-nyakolko-rayona-na-grada-sa-bez-voda-poradi-avariya.html", "text": "Няколко района на града са без вода поради авария. Това съобщиха от водоснабдителното дружество, обслужващо областта. Без вода е кв. „Българка“, а поради извършване на авариен ремонт до 16.00 часа е прекъснато водоподаването и в кв. „Дебелата кория“.", "date": "2018.01.09", "title": "Сливен: Няколко района на града са без вода поради авария"}
{"url": "http://www.focus-news.net/news/2018/01/09/2475033/rumen-petkov-seriyata-tezhki-prestapleniya-ot-poslednite-dni-sa-demoralizirasht-start-na-evropredsedatelstvoto.html", "text": "Серията тежки престъпления от последните дни са деморализиращ старт на европредседателството. Това коментира в сутрешния блок „Добро утро, България“ на Радио „Фокус“ бившият вътрешен министър Румен Петков след вчерашния разстрел на известен бизнесмен и шесторното убийство в Нови Искър, извършено в новогодишната нощ. Петков определи като нелепи някои от действията на разследващите, особено по случая „Нови Искър“ и предупреди, че институциите сериозно се дискредитират. „Да започнем от това, че срещу един човек (бел. ред. заподозреният за шесторното убийството Росен Ангелов, който се укриваше) беше хвърлена цялата мощ на държавата – отрядът за борба с терора, полицията, армията. Говорим за един човек, за когото предварително беше обявено, че има малокалибрено оръжие. Ами ако наистина дойдат терористи? Какво ще извадим срещу тях? Когато държавата прави такива демонстрации, трябва да си дава сметка, че има и утре. Да покажеш априорното си безсилие е много неуместно“, коментира още Румен Петков. Според него именно заради подобни действия от страна на властите недоверието към системата достига пик, какъвто не е имало през последните 25 години.", "date": "2018.01.09", "title": "Румен Петков: Серията тежки престъпления от последните дни са деморализиращ старт на европредседателството"}
{"url": "http://www.focus-news.net/news/2018/01/09/2475034/kyustendil-vremenno-e-ogranicheno-dvizhenieto-pri-km-54-na-avtomagistrala-struma-v-aktivnata-i-avariyna-lenta-v-posoka-sofiya-poradi-patnotransportno-proizshestvie.html", "text": "Временно е ограничено движението при км 54 на автомагистрала „Струма“ в активната и аварийна лента, в посока София, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се осъществява в скоростната лента и се регулира от „Пътна полиция“.", "date": "2018.01.09", "title": "Кюстендил: Временно е ограничено движението при км 54 на автомагистрала „Струма“ в активната и аварийна лента, в посока София, поради пътнотранспортно произшествие"}
{"url": "http://www.focus-news.net/news/2018/01/09/2475035/vidin-mokri-sa-patnite-nastilki-v-oblastta-magla-ogranichava-vidimostta-do-100-metra-po-porechieto-na-reka-dunav.html", "text": "Мокри са пътните настилки в областта, мъгла ограничава видимостта до 100 метра по поречието на река Дунав. Това каза за Радио „Фокус“ – Видин дежурният служител в Областно пътно направление – Видин. Той посочи, че трафикът е натоварен по главен път Е 79 в посока от и за граничен пункт „Дунав мост 2“, като пътуват предимно тежкотоварни автомобили. Най-много автомобили се движат в участъка между Видин и Дунавци. В областния град трафикът е интензивен в централната градска част по бул. „Панония“, на кръговото движение пред жп гарата и на входно-изходните артерии на града.\r\nАнна ЛОЗАНОВА", "date": "2018.01.09", "title": "Видин: Мокри са пътните настилки в областта, мъгла ограничава видимостта до 100 метра по поречието на река Дунав"}
{"url": "http://www.focus-news.net/news/2018/01/09/2475036/smolyan-s-kontuziya-na-glavata-i-ramoto-e-shofyorat-na-avtomobila-koyto-se-preobarna-po-patya-sokolovtsi-rozhen.html", "text": "С контузия на главата и рамото е шофьорът на автомобила, който се преобърна по пътя Соколовци – Рожен, съобщиха от пресцентъра на ОДМВР – Смолян. На 08 януари 2018 г. около 11.10 часа на път ІІ 86 км 92 +700 м гр. Пловдив - Смолян, на прохода Рожен, товарен автомобил марка „Ивеко – Дейли“, собственост на частна фирма, управляван от 40-годишен мъж от гр. Плевен,  поради не съобразена скорост с релефа на местността и състоянието на пътя, на остър десен завой автомобилът се преобръща на дясната си страна. Загинали няма. Ранен е водачът с контузия на главата и дясно рамо, отведен е в МБАЛ - Смолян, където му е оказана медицинска помощ и е освободен за домашно лечение. Водачът е използвал обезопасителен колан. Местопроизшествието е посетено от екип на „Пътна полиция“ и е взето отношение по Закона за движение по пътищата.", "date": "2018.01.09", "title": "Смолян: С контузия на главата и рамото е шофьорът на автомобила, който се преобърна по пътя Соколовци – Рожен"}
{"url": "http://www.focus-news.net/news/2018/01/09/2475037/sofiyska-voda-vremenno-shte-prekasne-vodosnabdyavaneto-v-chast-ot-zhk-lyulin-1-na-10-yanuari.html", "text": "„Софийска вода” временно ще прекъсне водоснабдяването в част от жк. „Люлин“ 1 на 10 януари. Това съобщиха от пресцентъра на дружеството. Във връзка с изместване на уличен водопровод на ул. „Христо Иванов“, жк. „Люлин“ 1, се налага спиране на водоподаването от 9:30  до 21:30 часа на клиентите на „Софийска вода”, живеещи в района на: бл. 3, бл. 6, бл. 7, бл. 8, бл. 9 вх. В и вх. Г и магазин „Фантастико“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на магазин „Фантастико“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.01.09", "title": "„Софийска вода” временно ще прекъсне водоснабдяването в част от жк. „Люлин“ 1 на 10 януари"}
{"url": "http://www.focus-news.net/news/2018/01/09/2475038/dimitar-margaritov-komisiyata-za-zashtita-na-potrebitelite-ne-e-ustanovena-prodazhba-na-tyutyunevi-izdeliya-v-neposredstvena-blizost-do-uchilishtata.html", "text": "796 инспекции в страната са извършени в рамките на разпоредената от Върховната административна прокуратура междуведомствена проверка за продажба на цигари и алкохол в близост до училищата. Установени са 122 нарушения, за които са съставени 80 акта, като повечето от проверките са приключили и предстои да бъдат съставени актове. Това каза председателят на Комисията за защита на потребителите (КЗП) Димитър Маргаритов по BG On Air, съобщиха от пресцентъра на КЗП. \r\nПроверките са извършени от КЗП, Областните дирекции на Агенцията по храните и на органите на МВР. Те са обхванали търговски обекти от типа на магазини и павилиони за продажба на тютюневи изделия, както и заведения за хранене и развлечения. Проверки са осъществени и в самите училища и лавки, където акцентът е бил върху предлаганите на децата храни и напитки.  \r\n„Хубавите новини са, че няма установена продажба на тютюневи изделия в непосредствена близост до училищата”, коментира Маргаритов. Той посочи, че има един случай, в който е констатирано такова нарушение в обект, който не е в района на учебно заведение. „Има и два случая, в които са се продавали в разрез със закона цигари от отворени кутии, което би улеснило учениците да се снабдят с тях”, добави председателят на КЗП. По думите му останалите констатирани нарушения са чисто потребителски и касаят правото на информация, по-конкретно – обявяването на цените. Например, в ценоразписа в обекта цените са по-високи, отколкото върху бандеролите на цигарите, като действително се осъществяват сделки на по-високите цени.\r\nСанкциите за продажба на тютюневи изделия на лица под 18 години са до 10 000 лв. при първоначално нарушение и до 20 000 лв. при повторно, а при нелоялните практики достигат до 30 000 лв. при първо нарушение и до 50 000 лв. при повторно. \r\nВ студиото на „България сутрин” председателят на КЗП заяви, че понякога е трудно документирането на такава проверка. „Когато се продават подобни изделия на непълнолетни или малолетни лица, много важно е точно в този момент да бъде снета самоличността и това да бъде установено по безспорен начин. При тази кампания беше възможно, тъй като в нашите проверки участваха представители на Министерството на вътрешните работи, които имат право по закон да изискват информацията от всяко едно лице”, обясни Маргаритов. \r\nПродължава процесът по оптимизиране на законодателството най-вече в сферата на единния цифров пазар, посочи Маргаритов в отговор на въпрос на водещия относно приоритетните теми в полето на потребителската защита по време на Българското председателство на Съвета на Европейския съюз. „След отпадането на роуминга през миналата година, сега предстои отпадането на „виртуалните граници” по отношение на телевизионни програми и други интерактивни продукти, които срещу такса можете да ползвате само в собствената си страна”, конкретизира той.", "date": "2018.01.09", "title": "Димитър Маргаритов, Комисията за защита на потребителите: Не е установена продажба на тютюневи изделия в непосредствена близост до училищата"}
{"url": "http://www.focus-news.net/news/2018/01/09/2475039/sport-dominika-tsibulkova-se-klasira-na-chetvartfinalite-na-turnira-v-sidni.html", "text": "Словачката Доминика Цибулкова се класира на четвъртфиналите на турнира в Сидни, побеждавайки рускинята Елена Веснина с  4:6, 4:6.\r\nЗа излизане на полуфинал Цибулкова ще се срещне с победителката от мача между германската Ангелик Кербер и американката Винъс Уилямс.  Виктор Турмаков", "date": "2018.01.09", "title": "Спорт: Доминика Цибулкова се класира на четвъртфиналите на турнира в Сидни"}
{"url": "http://www.focus-news.net/news/2018/01/09/2475040/stara-zagora-do-kraya-na-fevruari-shte-bade-zatvoren-uchastak-ot-bul-ruski-zaradi-stroitelno-montazhni-deynosti.html", "text": "До края на февруари ще бъде затворен участък от бул. “Руски“ заради строително-монтажни дейности. Това съобщиха от пресцентъра на Община Стара Загора. От 10 януари 2018 г. до 28 февруари 2018 г. включително се спира движението на всички видове транспорт по бул. „Руски“, в участъка от бул. „Славянски“, до ул. „Христо Ботев“ в Стара Загора. Промяната в организацията на движението се налага заради безопасното организиране и изпълнение на строително-монтажни дейности.\r\nДвижението на обществен транспорт ще се осъществява по обходни маршрути, както следва:\r\n- Автобусни линии № 3 и № 8 - за движещите се от запад на изток: бул. „Славянски“ – ул. „Х. Д. Асенов“ – ул. „Г. Папазчев“ – бул. „Руски“ – бул. „Славянски“ – ул. „Х. Д. Асенов“ – ул. „Христо Ботев“ и бул. „Руски“ и обратно;\r\n- Автобусна линия № 12 - за движещите се от запад на изток: бул. „Цар Симеон Велики“ – ул. „Д. Стаев“ – ул. „Ген. Гурко“ – бул. „Руски“ – ул. „Христо Ботев“ – ул. „Х. Д. Асенов“ и бул. „Славянски“. За движещите се от изток на запад: бул. „Цар Симеон Велики“ – бул. „Св. Патриарх Евтимий“ – сектор „Пътна полиция“ – Фуражен завод“ – ДАИ – кръгово „Славянски“ – ул. „Д. Стаев“ - бул. „Цар Симеон Велики“.\r\n- Автобусна линия № 22 - за движещите се от запад на изток: бул. „Славянски“ – ул. „Х. Д. Асенов“ – ул. „Христо Ботев“ и бул. „Руски“ и обратно;\r\n- Автобусна линия № 65 - бул. „Цар Симеон Велики“ – бул. „Св. Патриарх Евтимий“ –ул. „Ген. Гурко“ - ул. „Д. Стаев“ - бул. „Цар Симеон Велики“ и обратно.\r\nВременни автобусни спирки ще бъдат обособени на източната и западна страна на бул. „Руски“, южно от кръстовището  с бул. „Славянски“. \r\nСпирките, които няма да обслужват автобусни линии № 3, № 8 и № 22 са: „Мериан палас“ /изток/ и „Мериан палас“ (запад).\r\nСпирките, които няма да обслужват автобусна линия № 12 по направление кв. „Зора“ – кв. „Железник“, са: -„Славянска 1“ –„Славянска 2“ –„Мериан Палас“ – „Бяла мечка“ –„Верея“ –„Отец Паисий“ –„V ОУ“.\r\nСпирките, които няма да обслужват автобусна линия № 65 по направление с. Горно Ботево – кв. „Железник“ са: „Втора аптека“ - „Автогара“– „Мериан палас“ – „Бяла мечка“, а по направление „кв. Железник – с. Горно Ботево“ са: „Мериан палас“  - „Автогара“ – „МБАЛ Тракия“. \r\nОбщина Стара Загора се извинява за причиненото неудобство и призовава водачите на МПС да спазват стриктно вертикалната пътна сигнализация.", "date": "2018.01.09", "title": "Стара Загора: До края на февруари ще бъде затворен участък от бул. “Руски“ заради строително-монтажни дейности"}
{"url": "http://www.focus-news.net/news/2018/01/09/2475041/izlozhba-s-reproduktsii-na-kartini-ot-izvestni-ruski-hudozhnitsi-shte-bade-otkrita-v-hudozhestvenata-galeriya-v-kazanlak.html", "text": "Изложба с репродукции на картини от известни руски художници ще бъде открита в Художествената галерия в Казанлък тази вечер от 18.00 часа. Това каза за Радио „Фокус“ директорът на галерията Христо Генев. Организатори на изложбата са Национално движение „Русофили“ и Община Казанлък. Тя е част от инициативите, посветени на 140 години от Освобождението на Казанлък от турско робство. \r\nСлед Народното събрание през декември изложбата ще гостува в Художествената галерия в Казанлък в продължение на две седмици. През февруари изложбата ще бъде изложена в Бургас, а в дните около 3 март – Националния празник на България, репродукциите ще бъдат подредени в коридорите на руския парламент.\r\n18 от репродукциите в изложбата ще влязат във фонда на Музея на фотографията и съвременните визуални изкуства в Казанлък.\r\nОригиналите на всички картини се съхраняват в различни музеи в Минск, Киев, Москва и в частни колекции по цял свят. Те са на известните руски художници Василий Верешчагин - ”Панихида” и още близо 10 репродукции присъстват в изложбата, Николай Оренбургски, Константин Маковски, Константин Савицки, Павел Кевалевски, Алексей Кившенко.\r\nСлавяна ГАЙДАРОВА", "date": "2018.01.09", "title": "Изложба с репродукции на картини от известни руски художници ще бъде открита в Художествената галерия в Казанлък"}
{"url": "http://www.focus-news.net/news/2018/01/09/2475042/ombudsmanat-maya-manolova-prodalzhavashtata-bitka-s-monopolite-i-zashtita-pravata-na-grazhdanite-sreshtu-svrahprivilegii-na-bankite-shte-sa-prioriteti-za-2018-godina.html", "text": "Продължаващата битка с монополите и защита правата на гражданите срещу свръхпривилегии на банките ще са приоритети за 2018 година. Това каза в сутрешния блок „Добро утро България“ на Радио „Фокус“ омбудсманът Мая Манолова. По думите ѝ след спечелената битка, касаеща пенсионирането на миньорите, предстои такава с повишените цени на водата, мобилни оператори и електроразпределителни дружества. „Тази година мой приоритет ще бъде защитата на правата на гражданите срещу свръх привилегиите на банките особено в съдебната фаза. България е единствената европейска държава, която няма подобна регулация, която да защити гражданите от тежки финансови неблагополучия, които биха могли да се случат в живот на всеки“, коментира омбудсманът Мая Манолова. Тя каза още, че сериозен проблем остава насилието над жени и момичета у нас, като по последни данни всяка трета българка е жертва на такова. \"Истанбулската конвенция е документ, с чиято ратификация този проблем би бил решен\", добави омбудсманът.", "date": "2018.01.09", "title": "Омбудсманът Мая Манолова: Продължаващата битка с монополите и защита правата на гражданите срещу свръхпривилегии на банките ще са приоритети за 2018 година"}
{"url": "http://www.focus-news.net/news/2018/01/09/2475043/izlozhba-pod-naslov-neshtata-se-promenyat-e-predstavena-v-tsentralna-gara-sofiya.html", "text": "Всеки, който посети Централна гара София до 18 януари 2018 г., ще може да разгледа „Изложба на близкото минало“, чието мото е „Нещата се променят“. Това съобщиха от пресцентъра на Представителство на ЕК в България. Експозицията включва десет експоната, символизиращи промяната в различни сектори на развитие на България за последните 10 години: свобода на движението, роуминг, инфраструктура, природозащита, образование, защита на потребителите, здравеопазване, енергия, култура и храни. \r\nИзложбата е организирана от Представителството на Европейската комисия в България и е отворена за разглеждане от всички и по всяко време. Намира се близо до централния вход в залата на приземния етаж на гарата. Някои от експонатите са изцяло илюстративни и напомнят за времето, когато не можехме да пътуваме толкова свободно в Европа например, a производителите не бяха длъжни да изписват цялото съдържание на продуктите на етикета. Други експонати са интерактивни и помагат на хората да се запознаят с част от правата си като потребители в ЕС или пък да чуят интересна история на някои от българските студенти, завършили програмата за обучение на ЕС „Еразъм+”.", "date": "2018.01.09", "title": "Изложба под наслов „Нещата се променят“ е представена в Централна гара - София"}
{"url": "http://www.focus-news.net/news/2018/01/09/2475044/burgas-mokri-na-mesta-sa-patnite-nastilki-v-oblastta.html", "text": "Добри са условията за път в Бургас и областта, съобщи за Радио „Фокус“ - Бургас дежурният в Областно пътно управление. Пътните настилки са мокри на места заради слаби превалявания от дъжд и заради мъгла рано сутринта. Към момента видимостта е добра. Температурите на въздуха са положителни. Движението е натоварено в района на жп гарата, бул.“Стефан Стамболов“, в района на УМБАЛ - Бургас.\r\nВременно е въведено ограничение за движение на МПС над 10 тона по пътя Черница – Сунгурларе – Чубра поради намален габарит на пътното тяло. Срокът е до 10 януари 2018 г.\r\nМария РУСЕВА", "date": "2018.01.09", "title": "Бургас: Мокри на места са пътните настилки в областта"}
{"url": "http://www.focus-news.net/news/2018/01/09/2475045/irish-independent-irlandiya-ya-ochakvat-stud-poleditsi-i-ledena-magla.html", "text": "Ирландия ще остане в обятията на арктическия студ поне до края на седмицата като метеорологичните служби предупреждават за мраз, поледици и дори за ледена мъгла. Полицията предупреждава пътуващите с моторни превозни средства да бъдат особено внимателни заради ужасните пътни условия, пише  Irish Independent .\r\nНай-лошо е състоянието около Офъли, Типарери и Килдеър в югоизточната част на страната, където температурите са паднали под шест градуса под нулата. Властите съобщават, че са задействали  камиони, разпръсващи сол но всички основни пътища на страната, но предупреждават шофьорите да са особено внимателни по второкласните пътища, част от които не са обработени. \r\nМетеорологичните служби предупреждават, че температурите на острова няма да се повишат до края на седмицата, като след това топлите атлантически ветрове ще донесат проливни дъждове. Виктор Турмаков", "date": "2018.01.09", "title": "Irish Independent: Ирландия я очакват студ, поледици и ледена мъгла"}
{"url": "http://www.focus-news.net/news/2018/01/09/2475046/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението във връзка със заснемане на филм. Това съобщиха от пресцентъра на Столична община. Забраняват се престоят и паркирането на пътни превозни средства, с изключение на автомобилите на снимачния екип и извън местата в режим „служебен абонамент”, както следва:\r\nОт 07.00 до 19.30 часа на 10 януари 2018 г.:\r\n- на ул. „Цар Симеон” между ул. „Сердика” и ул. „Веслец” – 6 /шест/ паркоместа;\r\n- на ул. „Сердика” между ул. „Струма” и ул. „Екзарх Йосиф” – 4 /четири/ паркоместа.\r\n От 07.00 до 19.00 часа на 12 януари 2018 г.:\r\n- на ул. „Цар Симеон” между ул. „Г.С.Раковски” и ул. „Г.Бенковски” – 6 /шест/ паркоместа;\r\n- на ул. „Г.Бенковски” между ул. „Цар Симеон” и ул. „Св.св. Кирил и Методий” – 4 /четири/ паркоместа.\r\n От 10.00 до 18.00 часа на 13, 14 и 15 януари 2018 г.:\r\n- на ул. „Цар Симеон” между ул. „Г.С.Раковски” и ул. „Г.Бенковски” – 6 /шест/ паркоместа;\r\n- на ул. „Г.Бенковски” между ул. „Цар Симеон” и ул. „Св.св. Кирил и Методий” – 4 /четири/ паркоместа.\r\n От 09.00 до 14.00 часа на 14 януари 2018 г. на ул. „Съборна” между пл. „Света Неделя” и ул. „Цар Калоян” – 10 /десет/ паркоместа.\r\n. От 09.00 до 14.00 часа на 14 януари 2018 г.:\r\n- на бул. „Витоша” срещу Съдебната палата – 2 /две/ паркоместа;\r\n- на ул. „Позитано” между бул. „Витоша” и ул. Лавеле” – 5 /пет/ паркоместа.\r\n. От 08.00 до 19.30 часа на 18 и 19 януари 2018 г.:\r\n- на ул. „Цар Симеон” между ул. „Г.С.Раковски” и ул. „Г.Бенковски” – 6 /шест/ паркоместа;\r\n- на ул. „Г.Бенковски” между ул. „Цар Симеон” и ул. „Св.св. Кирил и Методий” – 4 /четири/ паркоместа.\r\n От 10.00 до 12.00 часа на 14 януари 2018 г. да се забрани влизането на пътни превозни средства за максимум от 3 /три/ минути за заснемане на кадър:\r\n- по ул. „Съборна” между ул. „Цар Калоян” и ул. „Леге”;\r\n- па ул. „Леге” между ул. „Алабин” и ул. „Съборна”.", "date": "2018.01.09", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2018/01/09/2475048/montana-prohodimi-pri-zimni-usloviya-sa-patishtata-v-oblastta-do-100-metra-e-namalena-vidimostta-na-mesta-zaradi-magla.html", "text": "Преминаването през прохода Петрохан става при зимни условия. Това каза за Радио „Фокус“ – Видин дежурният служител в Областно пътно управление – Монтана. Той посочи, че времето на прохода е ясно, пътната настилка е суха. В другите населени места в областта мъгла ограничава видимостта до 100 метра, пътните настилки са сухи. Остава забраната за преминаване през Петрохан на тежкотоварни автомобили над 12 тона до 31 март. Обиколният маршрут за тях е през град Своге. Трафикът през прохода е с нормална интензивност, повече автомобили се движат в посока за София.\r\nАнна ЛОЗАНОВА", "date": "2018.01.09", "title": "Монтана: Проходими при зимни условия са пътищата в областта, до 100 метра е намалена видимостта на места заради мъгла"}
{"url": "http://www.focus-news.net/news/2018/01/09/2475049/burgas-nad-7-000-leva-sa-otkradnati-ot-tezhkotovaren-avtomobil-v-skladova-baza-v-grada.html", "text": "Над 7 000 лева са откраднати от тежкотоварен автомобил в складова база в Бургас, съобщиха от ОДМВР - Бургас. Около 13.30 часа вчера във Второ Районно управление – Бургас е получено съобщение от 35-годишен софиянец за това, че по време на разтоварване на стока в складова база, разположена на ул. „Одрин“, от купето на тежкотоварен автомобил „Мерцедес“ със софийска регистрация по неустановен начин е извършена кражба на чанта от кабината, съдържаща: сумата от 7 607 лв. служебни пари и лични документи. Работата по случая продължава от служители на Второ Районно управление – Бургас", "date": "2018.01.09", "title": "Бургас: Над 7 000 лева са откраднати от тежкотоварен автомобил в складова база в града"}
{"url": "http://www.focus-news.net/news/2018/01/09/2475050/prof-emil-kovachev-ag-bolnitsa-varna-krayno-neobhodimo-e-da-badat-povisheni-osnovnite-rabotni-zaplati-na-sredniya-meditsinski-personal-v-lechebnite-zavedeniya.html", "text": "Крайно необходимо е да бъдат повишени основните работни заплати на средния медицински персонал в лечебните заведения. Това каза в интервю за Радио „Фокус“ – Варна проф. д.м.н Емил Ковачев, управител на СБАГАЛ „Проф. д-р. Д. Стаматов“ във Варна. По думите му според предварителните изчисления от реализираните до момента приходи и очакваните бъдещи постъпления болницата не може да осигури подобно увеличение. „Лечебното заведение е в пряка зависимост за оказваните услуги от РЗОК. СБАГАЛ обслужва пациенти от цяла Североизточна България, в това число и неосигурени. Цената на клиничните пътеки по акушерство и гинекология не е променяна в последните 5 - 6 години, като при една от основните ни клинични пътеки „Раждане” се генерира загуба между 120 и 140 лева. Относително висок е делът на здравнонеосигурените пациенти, като тяхното лечение е изцяло за сметка на болницата“, добави проф. д-р Емил Ковачев. В Специализираната болница функционират уникални за Североизточна България отделения, като Патологична бременност и високоспециализираното Неонатологично отделение, акредитирано с трето ниво на компетентност. В тях се решават всички проблемни акушерски и неонатологични случаи от целия регион. „И през 2017 година като основен източник на финансиране за дружеството е прихода от НЗОК по клинични пътеки. Лечебното заведение не успява своевременно да покрива на 100% основните си разходи за издръжка, в т. число разходи за персонал, медикаменти, медицински консумативи, ел. енергия, вода, природен газ за отопление и топла вода, храна на пациенти, поддръжка на медицинска апаратура и др.“, отбеляза проф. д-р Емил Ковачев. В момента в Неонатологично отделение на болницата, което обслужва цяла Североизточна България, има 34 деца, 12 от които са в интензивен сектор.\r\nМарияна ВАЛЕНТИНОВА", "date": "2018.01.09", "title": "Проф. Емил Ковачев, АГ Болница – Варна: Крайно необходимо е да бъдат повишени основните работни заплати на средния медицински персонал в лечебните заведения"}
{"url": "http://www.focus-news.net/news/2018/01/09/2475051/sliven-planirani-strelbi-shte-se-provedat-na-ogneviya-kompleks-batmish-na-10-yanuari.html", "text": "Планирани стрелби ще има през януари на огневия комплекс „Батмиш“ край Сливен. Това съобщиха от общинския отдел „Сигурност и управление при кризи“. Стрелбите ще бъдат изпълнявани от Военно формирование 22 220 от 8.00 часа до 14.00 часа на следните дати: 10, 11, 16, 17, 18, 19, 23, 24, 25, 30 и 31 януари.\r\nЗа да не се допускат инциденти, живеещите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат адекватни мерки за защита на животните си.", "date": "2018.01.09", "title": "Сливен: Планирани стрелби ще се проведат на огневия комплекс „Батмиш“ на 10 януари"}
{"url": "http://www.focus-news.net/news/2018/01/09/2475052/burgas-40-steka-tsigari-bez-aktsizen-banderol-sa-izzeti-pri-proverka-v-zhk-lazur.html", "text": "40 стека цигари без акцизен бандерол са иззели полицейски служители в Бургас, съобщиха от ОДМВР - Бургас. Около 12.00 часа вчера на паркинг в близост до бл. 79 в жк. „Лазур“, служители от Пето Районно управление – Бургас извършили проверка на 62-годишния В.Я., като намерили и иззели 40 стека цигари без акцизен бандерол. В обитавания от В.Я. апартамент, разположен в бл. 79 в комплекса, полицаите открили още 40 стека цигари, без акцизен бандерол. По случая е образувано досъдебно производство.", "date": "2018.01.09", "title": "Бургас: 40 стека цигари без акцизен бандерол са иззети при проверка в жк. „Лазур“"}
{"url": "http://www.focus-news.net/news/2018/01/09/2475053/vidin-12-600-kasa-tsigari-bez-banderol-sa-izzeti-pri-pretarsvane-na-apartament-v-k-s-hristo-botev.html", "text": "12 600 къса цигари без бандерол са иззети вчера от видински полицаи. Това съобщиха от ОДМВР - Видин. По случая е задържана 51-годишна жена. Униформените извършили претърсване в апартамент, гараж и мазе в к-с „Христо Ботев”. В жилището намерили 40 кутии „Wilson blue”, а в мазето други 590 кутии „Fargo”. Работата на разследващите продължава, по случая в РУ - Видин е образувано досъдебно производство.", "date": "2018.01.09", "title": "Видин: 12 600 къса цигари без бандерол са иззети при претърсване на апартамент в к-с „Христо Ботев”"}
{"url": "http://www.focus-news.net/news/2018/01/09/2475055/pazardzhik-edin-chovek-e-postradal-pri-katastrofa-mezhdu-dva-leki-avtomobila-i-kamion-pri-58-km-na-avtomagistrala-trakiya-v-posoka-burgas.html", "text": "Един човек е пострадал при катастрофа между два леки автомобила и камион при 58 км на автомагистрала „Тракия“ в посока Бургас. Това съобщиха от ОДМВР - Пазарджик. Около 09.45 часа е получен сигналът за пътнотранспортното произшествие . Ударът е между два леки автомобила и камион, като единия от водачите на леките автомобили е пострадал. Той е транспортиран без опасност за живота към болнично заведение. Тъй като инцидентът е станал в изпреварващата лента, към момента екипи на ОДМВР - Пазарджик, подпомогнати от екип на ОДМВР - София, регулират движението, докато бъде извършен огледа и разчистено пътното платно. Автомобилите преминават през аварийната лента на платното. Водачите трябва да шофират с повишено внимание още щом преминат през тунел „Траянови врата“ в посока за Бургас.", "date": "2018.01.09", "title": "Пазарджик: Един човек е пострадал при катастрофа между два леки автомобила и камион при 58 км на автомагистрала „Тракия“ в посока Бургас"}
{"url": "http://www.focus-news.net/news/2018/01/09/2475056/smolyan-okrazhniyat-sad-shte-gleda-delo-za-predumishleno-ubiystvo.html", "text": "Дело за предумишлено убийство ще бъде гледано в Окръжен съд – Смолян от 13.30 часа, съобщиха от Съдебната палата в Смолян. То е образувано по обвинителен акт, внесен от Окръжна прокуратура – Смолян, в който тя обвинява П. П. Р., с постоянен адрес в село Турян (община Смолян), в това че на 13 март 2017 г., около 13.30 часа, в село Турян, в горната махала, в ливадата под дома на М. С.П., посредством нанесените ѝ в стаята на дома ѝ и в мазето на дома на М. С.П. множество удари с нож (с кафява кокалена дръжка, с обща дължина – 27.5 см. и дължина на острието -17.5) в коремната и гръдната област на М. И. С., с два от които ѝ причинил две прободно-прорезни рани проникващи в коремната, а едната от тях и в гръдната кухина, довели до излив на кръв в гръдната и коремната кухина вследствие на срязване на плеврите, на левия бял дроб, на диафрагмата, на коремницата, на черния дроб и на опорака на червата, умишлено умъртвил М. И. С., от село Турян, община Смолян. Убийството е извършено по особено мъчителен начин за убитата, с особена жестокост и предумишлено.\r\nПредвид изложеното Окръжна прокуратура – Смолян внася настоящия обвинителен акт, ведно с досъдебно производство № ЗМ 102/2017  г. по описа на РУ на МВР - Смолян, пр. пр. Вх. №1083/2017 г. на ОП - Смолян, за разглеждане от Окръжен съд – Смолян, по реда на глава деветнадесета от НПК.", "date": "2018.01.09", "title": "Смолян: Окръжният съд ще гледа дело за предумишлено убийство"}
{"url": "http://www.focus-news.net/news/2018/01/09/2475057/vidin-choveshki-skelet-e-otkrit-v-selo-archar.html", "text": "Човешки скелет е открит в село Арчар. Това съобщиха от ОДМВР - Видин. Вчера около 15.30 часа жена от Видин сигнализирала в полицейския участък на Арчар, че открила в плевнята на наследствения си имот в селото човешки череп. При огледа на място разследващите установили човешки скелет. Останките били транспортирани във видинската болница. При първоначалния оглед, в присъствието на съдебен лекар, не били констатирани следи от насилие. По случая в РУ - Видин е образувано досъдебно производство.", "date": "2018.01.09", "title": "Видин: Човешки скелет е открит в село Арчар"}
{"url": "http://www.focus-news.net/news/2018/01/09/2475058/kyustendil-vazstanoveno-e-dvizhenieto-pri-km-54-na-avtomagistrala-struma-v-posoka-sofiya.html", "text": "Възстановено е движението при км 54 на автомагистрала „Струма“ в посока София. Това съобщиха от пресцентъра на Агенция \"Пътна инфраструктура\".", "date": "2018.01.09", "title": "Кюстендил: Възстановено е движението при км 54 на автомагистрала „Струма“ в посока София"}
{"url": "http://www.focus-news.net/news/2018/01/09/2475059/the-daily-express-40-santimetra-snyag-padnaha-v-alzhirskata-chast-na-pustinyata-sahara.html", "text": "Повече от 40 см. сняг са покрили дюните на Сахара край алжирския град Айн Сефра. Това е третият снеговалеж в областта за последните 40 години и втори за последните две, пише   The Daily Express.\r\nМестните, които са издържали температури от 37 градуса това лято, са били изненадани от дебелината на натрупалия сняг в града, познат като „портите към пустинята“. Миналата година снегът предизвика хаос в града. Преди това за последен път сняг в Айн Сефра е валял през февруари 1979 г.\r\nСпоред представител на британските метеорологични служби „студеният въздух е нахлул на юг чак до Северна Африка заради високото атмосферно налягане над Европа“. „Това означава, че студеният фронт е достигнал по-на юг от нормалното“, допълни той. \r\nГрад Айн Сефра е на около 1000 метра надморска височина и е обграден от Атласките планини.  Виктор Турмаков", "date": "2018.01.09", "title": "The Daily Express: 40 сантиметра сняг паднаха в алжирската част на Пустинята Сахара"}
{"url": "http://www.focus-news.net/news/2018/01/09/2475060/v-bchk-shte-provede-sreshta-razgovor-na-tema-bezopasnost-v-zimnata-planina-na-10-yanuari.html", "text": "В БЧК ще проведе среща-разговор на тема „Безопасност в зимната планина“ на 10 януари. Това съобщиха от пресцентъра на БЧК. Софийският отряд на ПСС ще проведе на 10 януари 2018 г. от 18.00 часа в зала „София” на БЧК (бул. „Джеймс Баучер” 76) среща–разговор по теми, свързани с безопасното поведение и пребиваване в планината при зимни условия: Метеорология в планините, Лавинна безопасност, Първа долекарска помощ, Екипировка. В рамките на три часа ще бъдат изнесени презентации и ще се направят демонстрации на различни видове екипировка.\r\nНа 13 януари 2018 г. в района на хижа „Алеко“ на Витоша ще се проведе практически семинар, на който ще бъдат демонстрирани техническите способи по темите, представени по време на лекцията.", "date": "2018.01.09", "title": "В БЧК ще проведе среща-разговор на тема „Безопасност в зимната планина“ на 10 януари"}
{"url": "http://www.focus-news.net/news/2018/01/09/2475061/sliven-narodniyat-predstavitel-ot-gerb-galya-zaharieva-organizira-priemen-den-na-15-yanuari.html", "text": "Народният представител от ГЕРБ - Сливен и заместник-председател на парламентарната Комисия по образование Галя Захариева ще се срещне с граждани в Сливен. Това съобщиха от пресцентъра на ПП ГЕРБ. Първата приемна за 2018 година ще се проведе на 15 януари от 13.30 до 15.30 часа в офиса на ГЕРБ в Сливен на адрес: ул. \"Цар Освободител\" № 17. Хората ще имат възможност да зададат своите въпроси, мнения и предложения, свързани с развитието на града и общината. Предварителното записване за среща с депутата Галя Захариева е на тел. 044/63 32 23 или на място в офиса на партията.", "date": "2018.01.09", "title": "Сливен: Народният представител от ГЕРБ Галя Захaриева организира приемен ден на 15 януари"}
{"url": "http://www.focus-news.net/news/2018/01/09/2475062/stara-zagora-gorski-sluzhiteli-ustanoviha-nezakonna-sech-v-zashtitena-mestnost-tulovska-koriya.html", "text": "Служители от Регионална дирекция по горите – Стара Загора са извършили проверка по подаден сигнал на територията на Държавно горско стопанство – Мъглиж. Това съобщиха от пресцентъра на Изпълнителна агенция по горите. В защитена местност Туловска кория проверяващите са установили незаконна сеч на 546 бр. дървета от габър и летен дъб. Общият размер на незаконно добитата дървесина възлиза на 76 плътни кубически метра. Туловската кория е обявена за природна забележителност през 1961 г. През 2002 г. е прекатегоризирана в защитена местност, като целта е да се опазят остатъци от вековна дъбова гора. Служителите по горите са констатирали, че безогледното посегателство срещу природата е извършено в периода 20 декември 2017 г. – 3 януари 2018 г. от неизвестен за сега извършител. Всички материали по случая са изпратени в Районна прокуратура - Казанлък.", "date": "2018.01.09", "title": "Стара Загора: Горски служители установиха незаконна сеч в защитена местност Туловска кория"}
{"url": "http://www.focus-news.net/news/2018/01/09/2475063/pregled-na-osnovnite-temi-v-evropeyskiya-pechat-agentsiya-fokus.html", "text": "Според социологическо проучване, ако днес се проведе референдум, три четвърти от швейцарците ще подкрепят инициатива, забраняваща покриването на лицето на публично място, което на практика ще премахне бурките, пише местната редакция на   The Local.\r\nСпоред проучването, обхванало 1167 граждани на страната, 76% от тях са за инициативата в сравнение с 20%, които са против и три процента, които нямат мнение по въпроса.  Народната инициатива „Да забраним покриването на лицето“, която миналия септември събра повече от необходимите 100 хил. подписа, за да се свика референдум, призовава да се забрани покриването на лицето на публично място с някои изключения свързани с местни обичаи, климатичните условия и здравни причини. \r\nПодобен закон на практика ще забрани бурката, макар и инициативният комитет да смята, че той ще бъден насочен срещу хулиганите и тези, които покриват лицето си с престъпни цели. \r\nШвейцарското правителство подкрепя идеята, но смята, че всеки отделен кантон на страната трябва да решава въпроса сам. През декември то предложи свой проектозакон, предполагащ забраната някой да бъде заставян насила да покрива лицето си.  Най-вероятно и проектозаконът на правителството, и предложението на инициативния комитет ще бъдат гласувани на референдум през 2019 г. \r\n***\r\n Според командващия на естонските въоръжени сили ген. Рихо Терас по време на ученията си „Запад-2017“ от миналата есен Русия е симулирала мащабна война срещу НАТО, пише   Baltic Times.\r\n„Нека бъда ясен: с ученията си „Запад-2017“ Русия симулираше пълномащабна военна атака срещу НАТО. Те не бяха насочени единствено към Балтийските републики, а бяха мащабна серия от маневри, разпростиращи се от Черно до Балтийско море. Мащабът и обемът на ученията бяха по-големи от официално обявените“, заяви ген. Терас. \r\nПрез декември източници от НАТО съобщиха пред германското издание „Билд“, че по време на учението са били отработени завземането на Балтийските републики и Беларус, както и „шокова кампания“ срещу западноевропейските страни от Алианса като Германия и Холандия, но също така и срещу Полша, Норвегия и необвързаните Финландия и Швеция. \r\nПо-рано генералният секретар на НАТО Йенс Столтенберг заяви, че мащабът и географският обхват на „Запад-2017“ значително са надхвърлили това, което Русия по-рано е обявила. \r\n***\r\nИрландия ще остане в обятията на арктическия студ поне до края на седмицата като метеорологичните служби предупреждават за мраз, поледици и дори за ледена мъгла. Полицията предупреждава пътуващите с моторни превозни средства да бъдат особено внимателни заради ужасните пътни условия, пише  Irish Independent .\r\nНай-лошо е състоянието около Офъли, Типарери и Килдеър в югоизточната част на страната, където температурите са паднали под шест градуса под нулата. Властите съобщават, че са задействали  камиони, разпръсващи сол но всички основни пътища на страната, но предупреждават шофьорите да са особено внимателни по второкласните пътища, част от които не са обработени. \r\nМетеорологичните служби предупреждават, че температурите на острова няма да се повишат до края на седмицата, като след това топлите атлантически ветрове ще донесат проливни дъждове.\r\n***\r\nПовече от 40 см. сняг са покрили дюните на Сахара край алжирския град Айн Сефра. Това е третият снеговалеж в областта за последните 40 години и втори за последните две, пише   The Daily Express.\r\nМестните, които са издържали температури от 37 градуса това лято, са били изненадани от дебелината на натрупалия сняг в града, познат като „портите към пустинята“. Миналата година снегът предизвика хаос в града. Преди това за последен път сняг в Айн Сефра е валял през февруари 1979 г.\r\nСпоред представител на британските метеорологични служби „студеният въздух е нахлул на юг чак до Северна Африка заради високото атмосферно налягане над Европа“. „Това означава, че студеният фронт е достигнал по-на юг от нормалното“, допълни той. \r\nГрад Айн Сефра е на около 1000 метра надморска височина и е обграден от Атласките планини. \r\n***", "date": "2018.01.09", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/01/09/2475064/zapochna-zasedanieto-na-konsultativniya-savet-za-natsionalna-sigurnost-pri-prezidenta-rumen-radev.html", "text": "Започна заседанието на Консултативния съвет за национална сигурност при президента Румен Радев, предаде репортер на Агенция „Фокус“.  Заседанието на Консултативния съвет за национална сигурност е на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“. На „Дондуков“ 2 пристигнаха: премиерът Бойко Борисов, председателят на Народното събрание Цвета Караянчева, заместник министър-председателят по правосъдната реформа и министър на външните работи Екатерина Захариева, вицепремиерът и министър на отбраната Красимир Каракачанов, министърът на финансите Владисав Горанов, министър на вътрешните работи. Валентин Радев, началникът на отбраната ген. Андрей Боцев, лидерът на БСП Корнелия Нинова, заместник-председателят на ГЕРБ и председател на парламентарната група на партията Цветан Цветанов, председателят на ДПС Мустафа Карадайъ, лидерът на “Атака” Волен Сидеров и зам.-председателят на Народното събрание и лидер на партия “Воля” Веселин Марешки.\r\nОчаква се след края на разговорите президентът Румен Радев да направи изявление пред медиите.\r\nЛюба АЛЕКСИЕВА", "date": "2018.01.09", "title": "Започна заседанието на Консултативния съвет за национална сигурност при президента Румен Радев"}
{"url": "http://www.focus-news.net/news/2018/01/09/2475065/sofiya-dvizhenieto-se-izvarshva-v-izprevarvashtata-lenta-ot-km-3-do-km-4-i-pri-km-25-na-avtomagistrala-trakiya-v-posoka-sofiya-poradi-remontni-deynosti-v-aktivnata-lenta.html", "text": "Движението се извършва в изпреварващата лента  от км 3 до км 4 и при км 25 на автомагистрала \"Тракия\", в посока София, поради ремонтни дейности в активната лента. Това съобщиха от пресцентъра на Агенция \"Пътна инфраструктура\".", "date": "2018.01.09", "title": "София: Движението се извършва в изпреварващата лента  от км 3 до км 4 и при км 25 на автомагистрала \"Тракия\", в посока София, поради ремонтни дейности в активната лента"}
{"url": "http://www.focus-news.net/news/2018/01/09/2475066/reuters-kitayskoto-mvnr-privetstva-pregovorite-mezhdu-severna-i-yuzhna-koreya.html", "text": "Китайското правителство съобщи, че приветства преговорите между Северна и Южна Корея – техният първи официален диалог за последните повече от две години, предава  Reuters.\r\nПрессекретарят на китайското МВнР Лу Канг също така съобщи, че правителството на страната му приветства всички положителни стъпки в отношенията между двете корейски държави. \r\nСеверна Корея съобщи по време на преминалите междукорейски преговори в Пханмунджом, че ще изпрати делегация от високопоставени длъжностни лица, атлети и зрители на Зимните олимпийски игри в южнокорейския град Пьончан, които ще се проведат следващия месец. Виктор Турмаков", "date": "2018.01.09", "title": "Reuters: Китайското МВнР приветства преговорите между Северна и Южна Корея"}
{"url": "http://www.focus-news.net/news/2018/01/09/2475067/silistra-67-godishna-zhena-e-ubita-mazha-si-v-dulovskoto-selo-okorsh.html", "text": "Окръжната прокуратура привлече като обвиняем мъж, убил жена си по особено мъчителен начин и с особена жестокост. Това съобщиха от пресцентъра на Апелативна прокуратура - Варна. 69-годишният Джебраим С. е задържан за срок до 72 часа с постановление на Окръжната прокуратура в Силистра, след като е бил привлечен като обвиняем за убийството на съпругата си В.А. на 67 години. Обвинението срещу него е за убийство по особено мъчителен начин и с особена жестокост. Престъплението се наказва с лишаване от свобода от 15 до 20 години, доживотен затвор или доживотен затвор без замяна. Сигналът за открито тяло на жена в дуловското село Окорш е получен вчера, 8 януари 2018 г. При огледа на тялото са открити наранявания, причинени по насилствен начин. Назначени са експертизи. Окръжната прокуратура в Силистра ще внесе искане в Окръжния съд в града за вземане мярка за неотклонение „Задържане под стража“ спрямо 69-годишния Джебраим.", "date": "2018.01.09", "title": "Силистра: 67-годишна жена е убита мъжа си в дуловското село Окорш"}
{"url": "http://www.focus-news.net/news/2018/01/09/2475068/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за състоянието на ВиК мрежата на територията на община Пещера, за уязвимите участъци в родопския град, както и за качеството на питейната вода. По темата събеседник ще бъде Звезделин Вукев, директор на ВиК – Пещера. Какви са планираните ремонти по капиталовата програма на пещерското село Радилово за настоящата година и какво е състоянието на инфраструктурата и обществените сгради в селото ще коментираме с Благой Харизанов, кмет на населеното място. В предаването ще ви разкажем и за обновеният Клуб по тенис на маса в Пещера. Колко отбора тренират там и какви са амбициите им за тази спортна година ще научим от Валентин Делчев, председател на клуба. В Пещера ще се проведе и обществено обсъждане на проектобюджета за 2018 година – какви са неговите параметри ще научите в предаването. Телефоните за връзка със студиото са 0885 606692 и 034 420020.", "date": "2018.01.09", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/01/09/2475069/stefan-radev-kmet-na-sliven-prez-2018-godina-zapochva-realizatsiya-na-golemi-infrastrukturni-proekti-v-obshtinata.html", "text": "През 2018 година започва реализацията на  всички проекти по инвестиционната програма на Сливен. Това съобщи пред Радио „Фокус“ – Сливен кметът Стефан Радев. Предстоят и дейностите  по интегрирания проект за  градски транспорт, ще се закупят нови автобуси, ще се изградят нови спирки, ще продължат дейностите по благоустрояване на поречието на река Асеновска. Предстои извършването на дейности в квартал „Република“ и ремонтирането на четири детски градини. Ще се реализират и проектите, финансирани със средства от правителството. Това са кръстовището на „Розова градина“, пробива на улица „Раковски“, инвестициите по уличната мрежа в по-малките населени места и реконструкция на булевард „Хаджи Димитър“, за която Общината получи средства в края на 2017 година. Започва и саниране на жилищните блокове в града, за които общината вече има сключени договори. „Очаквам, когато времето позволи, да се извършват активни строителни дейности, да започнат и дейностите по санирането. Тези са нещата, които очакваме да се случат през 2018 г. Паралелно, със всички тези дейности продължават и усилията ни за финансово стабилизиране на Общината и за увеличаване на приходите в общинския бюджет и за оптимизиране на разходите, които прави Общината“, добави Радев.", "date": "2018.01.09", "title": "Стефан Радев, кмет на Сливен: През 2018 година започва реализация на големи инфраструктурни проекти в общината"}
{"url": "http://www.focus-news.net/news/2018/01/09/2475070/targovishte-dva-traktora-i-seyalka-sa-izgoreli-pri-pozhar-v-selo-alvanovo.html", "text": "Два трактора и сеялка са изгорели при пожар в село Алваново. Това съобщиха от ОДМВР - Търговище. На 8 януари 2018 г. в 17.20 часа на тел. 112 е получен сигналът за възникналия пожар в стопанска постройка в село Алваново, община Търговище – кооперативна собственост. Своевременно на мястото на инцидента са пристигнали служители на РСПБЗН-Търговище с три противопожарни автомобила, и служители на РУ - Търговище. За погасяване на пожара са използвани 42 000 л вода. В резултат на инцидента са унищожени 1400 кв. м покривна конструкция, два трактора и една сеялка. Спасени от огъня са няколко селскостопански машини – зърнокомбайн, две сеялки, торачка, хедер за зърнокомбайн  и др. Причините за възникване на пожара са в процес на изясняване. В момента се извършва оглед на местопроизшествието от оперативно-следствена група на РУ - Търговище. По случая е образувано досъдебно производство.", "date": "2018.01.09", "title": "Търговище: Два трактора и сеялка са изгорели при пожар в село Алваново"}
{"url": "http://www.focus-news.net/news/2018/01/09/2475071/sofiya-vremenno-dvizhenieto-pri-km-57-na-am-trakiya-v-posoka-burgas-se-osashtestvyava-po-avariynata-lenta-poradi-ptp.html", "text": "Временно движението при км 57 на АМ \"Тракия\" в посока Бургас се осъществява по аварийната лента поради ПТП. Това съобщиха от пресцентъра на Агенция \"Пътна инфраструктура\". Ограничено е движението по интензивната и изпреварващата лента.", "date": "2018.01.09", "title": "София: Временно движението при км 57 на АМ \"Тракия\" в посока Бургас се осъществява по аварийната лента поради ПТП"}
{"url": "http://www.focus-news.net/news/2018/01/09/2475072/ministar-ivaylo-moskovski-137-mln-leva-e-stoynostta-na-novopostroenata-patna-vrazka-ot-bul-bryuksel-do-letishte-sofiya.html", "text": "Стойността на проекта е 13,7 млн. лева. Финансира се през бюджета на Министерството на транспорта. Това каза министърът на транспорта Ивайло Московски на откриването на новопостроената пътна връзка от бул. „Брюксел“ до летище София, предаде репортер на Агенция „Фокус“. „Една такава директна пътна връзка, заедно със връзката с метрото, със сигурност до голяма степен облекчава пътникопотока и пътуващите към летището граждани“, заяви той. „От министерството и СО положихме изключителни усилия, за да успеем да осигурим финансиране за довършване на проекта“, посочи министърът. „Благодаря на изпълнителите. Това е пътна естакада с висока сложност на изпълнение, няма много такива правени в България“, коментира Ивайло Московски и допълни, че изпълнителите са успели да изпълнят проекта, за да бъде пусната естакадата символично за Председателството. „Пожелаваме безаварийно пътуване на всички и успех на Председателството. Надяваме се да облекчим по всякакъв начин всички гости и пътуващи на Летище София“, каза още Ивайло Московски.\r\nБиляна ИВАНОВА", "date": "2018.01.09", "title": "Министър Ивайло Московски: 13,7 млн. лева е стойността на новопостроената пътна връзка от бул. „Брюксел“ до летище София"}
{"url": "http://www.focus-news.net/news/2018/01/09/2475073/sport-luka-modrich-shte-plati-na-ispanskite-vlasti-edin-milion-evro-za-da-izbegne-zatvor.html", "text": "Полузащитникът на Реал Мадрид Лука Модрич се е съгласил да си сътрудничи със следствието по случай за укриване на данъци. Хърватинът се е съгласил да изплати един милион евро на данъчните служби на Испания, за да избегне затвор.\r\nДанъчните обвиняват Модрич в укриване на данъци на обща сума от 870 хил. евро. Заедно с глобите, дължимата сума достига един милион.\r\n По-рано в укриване на данъци бяха обвинени редица футболисти в Испания, включително и Кристиано Роналдо и Лионел Меси.  Виктор Турмаков", "date": "2018.01.09", "title": "Спорт: Лука Модрич ще плати на испанските власти един милион евро, за да избегне затвор"}
{"url": "http://www.focus-news.net/news/2018/01/09/2475074/vratsa-nivoto-na-reka-dunav-se-e-povishilo-s-8-sm-kray-oryahovo-prez-izminaloto-denonoshtie.html", "text": "Нивото на река Дунав се е повишило с 8 см край Оряхово през изминалото денонощие, а водният стоеж е 428 см. Това съобщиха от Хидрометеорологичната станция в Ново село. Нивото на Дунав в началото на българския участък на реката при Ново село за последното денонощие се е понижило със 70 см и водният стоеж е 445 см. При Видин е регистрирано понижение от 50 см и водният стоеж е 503 см. Нивото на река Дунав край Лом е 544  см и водният стоеж през последното денонощие се е понижил с 13 см. Температурата на водата край Ново село е 4.5 градуса, край Оряхово е 5.6  градуса.", "date": "2018.01.09", "title": "Враца: Нивото на река Дунав се е повишило с 8 см край Оряхово през изминалото денонощие"}
{"url": "http://www.focus-news.net/news/2018/01/09/2475075/shumen-71-godishna-zhena-e-stanala-zhertva-na-telefonna-izmama-za-sumata-ot-10-hil-lv.html", "text": "71-годишна жена от Шумен е станала жертва на телефонна измама. Жената била измамена по телефона, че се провежда полицейска акция, и хвърлила през терасата на жилището си 10 096 лева и с идеята, че помага на полицията. това съобщиха от пресцентъра на ОДМВР-Шумен. Добре познатата в последно време схема била приложена около 18.00 часа в понеделник. На домашния телефон на жената позвънил непознат. Съобщил, че нейна близка е пострадала в инцидент и са необходими средства за лечение. 71-годишната жена се усъмнила и решила, че става въпрос за измама. Непознатите започнали да я заплашват по телефона, че ако не предаде парите в тях ще отидат хора, които ще нанесат побой на нея и близките ѝ. Малко след това на телефона позвънил мъж, който се представил за полицай. Обяснил на жената, че в града са засечени измамници. По думите на „полицая“ част от групата била задържана, но останал още един на свобода. В групата бил намерен тефтер, в който бил вписан нейният телефонен номер и жената била тяхна потенциална жертва. Обяснил ѝ, че трябва да съдейства на полицията измамникът да бъде заловен. За целта я склонил да се съгласи на това, което искат измамниците. Дал указания да събере в торба всички налични пари, да ги хвърли през терасата, за да успеят полицаите да го задържат на място с парите и да влезе в затвора. Жената повярвала на „полицая“ и с идеята, че помага да бъде заловен измамникът, сложила в торба 10 096 лева. Хвърлила ги през терасата на шестия етаж на апартамента си. След като не ѝ се обадили, че измамникът е задържан, се обадила на свои близки и те подали сигнал в полицията. По случая е образувано досъдебно производство за измама. \r\nОт полицията за пореден път призовават хората да не се доверяват на непознати по телефона:", "date": "2018.01.09", "title": "Шумен: 71-годишна жена е станала жертва на телефонна измама за сумата от 10 хил. лв."}
{"url": "http://www.focus-news.net/news/2018/01/09/2475076/izlozhba-i-konferentsiya-na-tema-balkanite-i-yugoiztochnoto-sredizemnomorie-spodeleni-spomeni-obshto-badeshte-shte-se-provede-v-ep-v-bryuksel-na-10-yanuari.html", "text": "Изложба и конференция на тема \"Балканите и Югоизточното Средиземноморие: Споделени спомени, общо бъдеще\" ще се проведе в ЕП в Брюксел на 10 януари. Това съобщина от пресофиса на евродепутата Георги Пирински. Събитието ще се проведе от 13.30 часа до 18.00 часа на 10 януари 2018 г. в Европейския парламент в Брюксел. Организатори са евродепутатите Костадинка Кунева (Европейската обединена левица/Северна зелена левица - Гърция), Георги Пирински (Прогресивен алианс на социалистите и демократите - България), Мария Грапини (Прогресивен алианс на социалистите и демократите  – Румъния) и Неоклис Силикиотис (Европейската обединена левица/Северна зелена левица - Кипър).\r\nОт 13.30 часа във фоайето на третия етаж на сграда Алтиеро Спинели на ЕП фотографът Иво Хаджимишев представя своята фотоизложба, отразяваща споделеното културно наследство на територията на днешните Гърция, България, Румъния и Кипър. От  15.00 часа в зала 5E2 в същата сграда се открива конференция с участие на изтъкнати изследователи и експерти от водещи университети и центрове, както и с редица европейски и национални представители по две основни теми: \r\n- „Споделени спомени“ – история, религия и цивилизация; \r\n- „Общо бъдеще“ - в един обновен Европейски съюз. \r\nИнициативата на четиримата евродепутати съвпада с българското и предстоящото румънско председателство на Съвета на ЕС, като предлага възможност за дискусия по актуализирането на европейските и национални политики за утвърждаването на Балканите и Източното Средиземноморие като реален фактор в полза на мира и стабилността и като мост между ЕС и Евразия, Близкия Изток и Северна Африка.  \r\nПредвижда се и дискусия с аудиторията, със студенти от четирите балкански страни, която ще бъде и своеобразен финал на цялото събитие. От българска страна в дискусията ще се включат преподаватели, докторанти и  студенти от Софийския университет „Св. Климент Охридски“.", "date": "2018.01.09", "title": "Изложба и конференция на тема \"Балканите и Югоизточното Средиземноморие: Споделени спомени, общо бъдеще\" ще се проведе в ЕП в Брюксел на 10 януари"}
{"url": "http://www.focus-news.net/news/2018/01/09/2475077/noi-sredniyat-osiguritelen-dohod-za-stranata-za-noemvri-2017-g-e-85125-lv.html", "text": "Размерът на средния осигурителен доход за страната за месец ноември 2017 г. е 851,25 лв.  Това съобщиха от Националния осигурителен институт. Средномесечният осигурителен доход за страната за периода от 01 декември 2016 г. до 30 ноември 2017 г. е 815,96 лв.\r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец декември 2017 г., съгласно чл. 70, ал. 2 от Кодекса за социално осигуряване.", "date": "2018.01.09", "title": "НОИ: Средният осигурителен доход за страната за ноември 2017 г. е 851,25 лв."}
{"url": "http://www.focus-news.net/news/2018/01/09/2475078/yordanka-fandakova-kmet-na-sofiya-patnata-vrazka-ot-bul-bryuksel-do-letishte-sofiya-shte-oblekchi-dvizhenieto-v-rayona-shte-se-spestyat-i-vredni-emisii.html", "text": "Това е много важен обект за София и за връзката с Терминал 2 от гледна точка на това, че облекчава движението в района. Това каза кметът на София Йорданка Фандъкова на откриването на новопостроената пътна връзка от бул. „Брюксел“ до Летище София, предаде репортер на Агенция „Фокус“. „Тази директна връзка от центъра на София към летището спестява много тежко движение на кв. „Дружба“ и на бизнес зоната, която се развива особено усилено през последните години. Спестява и допълнителни емисии, тема, по която говорим всеки ден“, заяви тя. „Искам да подчертая, че се довърши един от занемарените в миналото обекти. Едно пространство в София, покрай което не ни се искаше да минаваме, но ни се налагаше“, коментира кметът и благодари на министър Ивайло Московски и министър-председателя Бойко Борисов за поетия и изпълнен ангажимент за проекта. „Пожелавам безаварийно пътуване, да внимават шофьорите. Нека да се съобразяват с пътната обстановка и правилата за движение. Надявам се и „Пътна полиция“ да контролира, за да няма произшествия“, посочи Йорданка Фандъкова. „Освен за гражданите на София, това трасе е важно за развитието на туризма в София. След като свързахме летището с метрото, посредством него и с града, сега имаме и тази пътна връзка, за да може София да бъде привлекателна и гостоприемна за много туристи“, каза още кметът.\r\nБиляна ИВАНОВА", "date": "2018.01.09", "title": "Йорданка Фандъкова, кмет на София: Пътната връзка от бул. „Брюксел“ до Летище София ще облекчи движението в района, ще се спестят и вредни емисии"}
{"url": "http://www.focus-news.net/news/2018/01/09/2475079/stara-zagora-v-katedralen-hram-sveti-dimitar-shte-bade-otsluzhena-zaupokoyna-liturgiya-po-povod-navarshvaneto-na-140-godini-ot-povtornoto-osvobozhdenie-na-stara-zagora.html", "text": "На 13 януари се навършват 140 години от повторното Освобождение на Стара Загора през Руско-турската освободителна война 1877 – 1878 г. По повод  паметното събитие от 08.30 ч. в катедрален храм „Свети Димитър“ ще бъде отслужена заупокойна литургия от храмовото свещеничество. Това съобщиха от пресцентъра на Община Стара Загора.\r\nПо традиция на 13-ти януари се отслужва литургия в памет на загиналите при превземането, опожаряването и освобождението на Стара Загора български опълченци, руски воини и мирни граждани. От 2008 година, когато се навършиха 130 години от Освобождението на Стара Загора, Община Стара Загора и Старозагорската митрополия отбелязват по този начин славната дата в историята на града.\r\nНа 19 юли стар стил 1877 г. Стара Загора след тежки боеве е опожарена от войските на Сюлейман паша по време на Руско-турската Освободителна война. На 22 юли Девети Кавказки драгунски полк, предвождан от херцог Николай Максимилиянович Лайхтенбергски, влиза в Стара Загора и освобождава града. На 23 юли ген. Гурко и ген. Столетов са тържествено посрещнати в града. На 24 юли ген. Гурко свиква заседание на българските първенци. Избрана е привременна управителна комисия с председател П.Р.Славейков - организатор на първата гражданска власт в града.\r\nНа 29 юли херцог Лайхтенбергски напуска Стара Загора и се отправя към Нова Загора, където е трябвало да се съберат всички части на Гурковския отряд за превземането на града от турците. На 30 юли отрядът на херцог Лайхтенбергски поема обратно пътя към Стара Загора, за да не нахлуят турците в незащитения град.\r\nВ същото време 40-хиляден турски отряд, командван от Сюлейман паша, се насочва към Стара Загора и на 31 юли предприема настъпление срещу града. След 6-часов бой войските от Предния отряд се оттеглят към Шипченския проход. Но част от опълченците и казаците, се барикадират в града и съпротивата им продължава до вечерта на 1 август.\r\nСлед тежките отбранителни боеве градът е превзет, опожарен и сринат до основи от турските войски, убитите са безчет. В старозагорската църква \"Света троица\" - в храма и двора са избити хиляди души мирно население. Много млади жени и деца са отвлечени в робство. Градът остава 5 месеца в ръцете на турците.\r\nНа 13 януари 1878 г. Стара Загора е освободена повторно, а възстановяването на града започва веднага след освобождението на България.", "date": "2018.01.09", "title": "Стара Загора: В катедрален храм „Свети Димитър“ ще бъде отслужена заупокойна литургия по повод навършването на 140 години от повторното Освобождение на Стара Загора"}
{"url": "http://www.focus-news.net/news/2018/01/09/2475080/smolyan-zhiteli-na-madan-razgovaryaha-za-aktualni-problemi-s-deputata-ot-gerb-d-r-krasimir-sabev-na-priemna-v-grada.html", "text": "Повече от десет човека се срещнаха с депутата от ГЕРБ д-р Красимир Събев на обявената от него приемна в Мадан, съобщиха от пресцентъра на ГЕРБ – Смолян. В приемната с него участие взе общинският съветник от ГЕРБ в Мадан Севдалин Керменов. Една от жените съобщи на д-р Събев кои са най-наболелите и най-често обсъжданите от хората въпроси – актуализацията на пенсиите, увеличението на тока и водата. Хората били притеснени, че електричеството поскъпва с 60%, а водата – с 48%, което не отговаря на истината. Д-р Събев заяви, че това са поредните фалшиви новини, които всяват психоза сред населението. \r\nМъж поиска съдействието на д-р Събев да се асфалтира и пътят от Галище до съседното село от Кърджалийска област – Жълтуша. Майка на болен младеж се оплака от решение на ТЕЛК в Смолян, с което намалили процента на неработоспособност на сина ѝ, заради което му се понижава помощта, която получава от държавата, а в същото време не може да работи по програма за инвалиди. Група пенсионирани миньори поискаха съдействие от депутата за категорията труд в минната промишленост, тъй като те са подземни работници, но не ги водят с т.нар. първа екстра категория, а с трета категория. Работещ пенсионер в частна фирма се оплака, че все още не си е получил заплати на стойност над 2700 лева, заработени през 2011 г.\r\nД-р Събев се ангажира с помощ при решаването на поставените въпроси, а след приемната проведе среща с членовете на партията в Мадан.", "date": "2018.01.09", "title": "Смолян: Жители на Мадан разговаряха за актуални проблеми с депутата от ГЕРБ д-р Красимир Събев на приемна в града"}
{"url": "http://www.focus-news.net/news/2018/01/09/2475081/cyprus-mail-kipar-i-gartsiya-obsadiha-prodazhbata-na-orazhie-v-ramkite-na-evropeyskoto-satrudnichestvo-v-oblastta-na-otbranata.html", "text": "Кипър и Гърция обсъдиха възможностите за сътрудничеството в оръжейната индустрия в рамките на   Европейското сътрудничество в областта на отбраната („Pesco“), пише  Cyprus Mail.\r\nМинистърът на отбраната на Кипър Христофорос Фокаидес и заместник-министърът на отбраната на Гърция Димитрис Вицас проведоха преговори, след които обявиха, че Кипър се интересува от производството на продукция с двойна употреба, която да се използва и за военни, и за невоенни цели. Фокаидес съобщи, че страната му се стреми да увеличи разходите си за отбрана но 2% от БВП както е според целите, поставени от Европейското сътрудничество в областта на отбраната.\r\nКипърският министър съобщи, че редицата препятствия пред производството на военно оборудване в Кипър се вдигат чрез  „Pesco“, което според него е важно развитие на положението. След събитията от 1974 г. с разделянето на острова Кипър не може да си набавя оръжие от САЩ и Европа. Американското ембарго бе вдигнато през 2015 г. но само за отбранително оръжие. Кипър през годините купува оръжие от Гърция, Русия и Франция. \r\nНа свой ред Вицас заяви, че сътрудничеството между Атина и Никозия е тласкано напред постоянно и допълни, че срещата му с кипърския министър на отбраната съдейства за това. Обръщайки внимание на Европейското сътрудничество в областта на отбраната, той заяви, че двете страни възнамеряват да включат местните отбранителни индустрии в рамките на ЕС, заедно с останалите големи производители на въоръжение в Европа.  Виктор Турмаков", "date": "2018.01.09", "title": "Cyprus Mail: Кипър и Гърция обсъдиха продажбата на оръжие в рамките на Европейското сътрудничество в областта на отбраната"}
{"url": "http://www.focus-news.net/news/2018/01/09/2475082/varna-chast-ot-domakinstvata-v-grada-shte-badat-bez-voda-zaradi-avariya.html", "text": "Част от домакинствата във Варна ще бъдат без вода заради авария. Това съобщиха за Радио „Фокус“ – Варна от водоснабдителното дружество. С нарушено водоподаване до около 21.00 часа ще бъдат абонатите в карето между ул. „Д-р Анастасия Железкова, бул. „8-ми Приморски полк“, ул. „Студентска“ и ул. „Генерал Георги Попов. Без вода са и абонатите, заключени между улиците „Кестен“ и „Прилеп“ и булевардите „Цар Освободител и „Ян Палах“ до около 13.00 часа.\r\nМарияна ВАЛЕНТИНОВА", "date": "2018.01.09", "title": "Варна: Част от домакинствата в града ще бъдат без вода заради авария"}
{"url": "http://www.focus-news.net/news/2018/01/09/2475083/prof-emil-kovachev-ag-bolnitsa-varna-ot-izklyuchitelno-sashtestveno-znachenie-za-deynostta-ni-e-speshnoto-zakupuvane-na-nov-kombiniran-sterilizator.html", "text": "От изключително съществено значение за дейността на АГ Болница – Варна е спешното закупуване на нов комбиниран стерилизатор. Това каза в интервю за Радио „Фокус“ – Варна проф. д.м.н Емил Ковачев, управител на СБАГАЛ „Проф. д-р. Д. Стаматов“ във Варна. „През 2016 и 2017 година всички болници получиха апаратура за Неонатологично и Родилно отделение, предоставена от Министерството на здравеопазването. В изпълнение на договор от 2016 година по предварително дефиниран проект М4 “Подобрено качество на пренаталната диагностика и неонаталните грижи“, финансиран по Програма „Инициатива за общественото здраве, министерството закупи апаратура за Неонатология и Родилно отделение за СБАГАЛ. Други лечебни заведения на територията на Варна и страната също получиха апаратура за дейността си“, добави проф. д-р Емил Ковачев. По думите му с приоритет за дейността на лечебното заведение е закупуването на комбиниран стерилизатор. „Необходима е апаратурата в Патоанатомична лаборатория към ”СБАГАЛ Проф. д-р Димитър Стаматов – Варна“. За подобряване на работните условия е необходимо закупуването на ротационен ръчен микротом, както и клампа за парафинови блокчета. Допълнително Клинична патоанатомия се нуждае от тъканен процесор. Болницата има нужда от ново лапароскопско оборудване поради увеличаване дела на ендоскопската хирургия и изключително амортизирания настоящ сет. Лапароскопията е диагностично-лечебен метод за директна визуализация на коремната кухина, както и последващо евентуално лечение. За основната дейност на АГ болница по стандарт Анестезия и интензивно лечение се нуждаем от поне два пациентски монитора до всяко легло в реанимационните зали, с които към настоящия момент не разполагаме, а наличните са недостатъчни и амортизирани“, каза още проф. д-р Емил Ковачев.\r\nМарияна ВАЛЕНТИНОВА", "date": "2018.01.09", "title": "Проф. Емил Ковачев, АГ Болница – Варна: От изключително съществено значение за дейността ни е спешното закупуване на нов комбиниран стерилизатор"}
{"url": "http://www.focus-news.net/news/2018/01/09/2475084/reuters-emanyuel-makron-prizova-kitay-i-es-da-izbyagvat-protektsionizma.html", "text": "Президентът на Франция предложи страната му да се отвори пред китайските инвестиции в замяна на по-добър достъп на френския бизнес в китайските пазари и компании. Същевременно той предупреди, че настоящите търговски дисбаланси могат да доведат до протекционизъм. В момента президентът е на посещение в Китай заедно с делегация от бизнесмени и се надява да намали търговския дефицит на страната му с  азиатската държава в размер на 30 млрд. евро, предава  Reuters.\r\n„Имаме достъп до пазарите, но той е небалансиран и незадоволителен“, заяви Макрон пред китайски и френски бизнесмени по време на конференция в Пекин. „Ако не се справим отговорно с това, първата и естествена реакция ще бъде затварянето на двете страни“, допълни той.\r\nСпоред него и двете държави ще загубят, ако продължаващите ограничения върху чуждестранните компании в Китай предизвикат Франция и ЕС  да обуздаят китайските инвестиции в Европа. „Нека се отворим едни към други вместо това“, заяви Макрон. \r\nТой изрази надежда, че по време на посещението му ще се сключат редица споразумения, най-вече в сферите на ядрената енергетика, самолетостроенето и земеделието. „Никога не сме били толкова близо до подписване на търговско споразумение“, допълни той. Виктор Турмаков", "date": "2018.01.09", "title": "Reuters: Еманюел Макрон призова Китай и ЕС да избягват протекционизма"}
{"url": "http://www.focus-news.net/news/2018/01/09/2475085/sfsmvr-organizira-protest-na-11-yanuari-s-iskaniyata-za-uvelichenie-na-15-na-osnovnite-vaznagrazhdeniya-na-raboteshtite-v-sistemata-na-mvr.html", "text": "Синдикална федерация на служителите в МВР (СФСМВР) продължава своите протестни действия с исканията за увеличение на 15% на основните възнаграждения на работещите в МВР, обвързване на заплатите със социалноизмерим показател и нов Закон за МВР. Това съобщиха от пресцентъра на СФСМВР. Първата серия от протести ще се проведе на 11 януари 2018 г.\r\n СФСМВР планира две групи от членове да протестират и отправят послания към делегациите, пристигащи за официалното откриване на Българското председателство на Съвета на ЕС. \r\nВ часовия диапазон 16.30 – 17.00 часа, протестиращите служители в МВР ще „посрещат“ делегациите с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост.  Протестните действия ще продължат в 18.15 часа в района на Народния театър „Иван Вазов“. \r\nСледващата дата, на която ще протестират членовете на СФСМВР е 25 януари 2018 г., когато ще се поведе и срещата на министрите на вътрешните работи от ЕС в България. Протестът ще започне в 11.00 часа в района на НДК. Успоредно с това, СФСМВР продължава своята кампания с билбордове, съдържащи послания към пристигащите делегации.", "date": "2018.01.09", "title": "СФСМВР организира протест на 11 януари с исканията за увеличение на 15% на основните възнаграждения на работещите в системата на МВР"}
{"url": "http://www.focus-news.net/news/2018/01/09/2475086/lorita-radeva-stolichen-obshtinski-savet-na-16-yanuari-v-komisiyata-po-okolna-sreda-shte-razgledame-merkite-svarzani-sas-zamarsyavaneto-na-vazduha.html", "text": "В Комисията по околна среда на 16 януари предстои разглеждането на мерките, свързани с данните от системата за ранно предупреждение за замърсяване на въздуха. Това каза за Агенция „Фокус“ общинският съветник от ГЕРБ и председател на Постоянната комисия по опазване на околната среда Лорита Радева. „Тези данни могат да ни позволят превантивно, 48 часа преди да настъпят пикови стойности на замърсяване, да предприемем поредица от мерки, които да намалят риска от настъпването на това събитие“, обясни тя. „В тези мерки са включени, както действия, свързани с намаляване на движението на транспорта в централна градска част, така и проверка на състоянието на автомобилите“, посочи Лорита Радева. „От началото на годината се осъществят действия по контрол на газовете от автомобилите. При много високи стойности, когато не постигаме резултати превантивно, ще стигнем до крайната мярка - безплатен градски транспорт“, поясни общинският съветник. „Надяваме се това да не се случва. Не, за да няма безплатен градски транспорт, а защото това означава много високи нива на замърсяване“, каза още Лорита Радева.\r\nБиляна ИВАНОВА", "date": "2018.01.09", "title": "Лорита Радева, Столичен общински съвет: На 16 януари в Комисията по околна среда ще разгледаме мерките, свързани със замърсяването на въздуха"}
{"url": "http://www.focus-news.net/news/2018/01/09/2475087/milcho-dongov-kmet-na-selo-ivaylo-nereglamentiranoto-izhvarlyane-na-smetta-v-romskiya-kvartal-ostava-osnoven-problem-za-seloto.html", "text": "Нерегламентираното изхвърляне на сметта в ромския квартал в село Ивайло остава основен проблем и през тази година. Това каза за Радио „Фокус“ – Пазарджик Милчо Донгов, кмет на селото.  Постоянно там се обособяват нерегламентирани сметища, които създават опасност от зарази особено при по-топло време. „Другият проблем там са неасфалтираните улици и през дъждовните дни се получават завирявания и дупки. Преди две години бе положен фрезован асфалт на 400 м участък на една от улиците в ромския квартал. Надяваме се да имаме средства да преасфалтираме или да чакълираме още няколко улици“, каза още Донгов. Селото има около 3 000 жители, като ромския квартал е разположен в източната част на населеното място в посока село Черногорово.\r\nАлбена ЖИЛЕКОВА", "date": "2018.01.09", "title": "Милчо Донгов, кмет на село Ивайло: Нерегламентираното изхвърляне на сметта в ромския квартал остава основен проблем за селото"}
{"url": "http://www.focus-news.net/news/2018/01/09/2475088/montana-chasti-za-ognestrelno-orazhie-i-boepripasi-sa-izzeti-pri-pretarsvane-na-chasten-imot-v-selo-belotintsi.html", "text": "Части за огнестрелно оръжие и боеприпаси са иззети при претърсване на частен имот в село Белотинци. Това съобщиха от ОДМВР - Монтана. На 8 януари 2018 г. след сигнал е извършено претърсване в къща в село Белотинци, собственост и обитавана от лице с инициали Д.Т. (на 48 г.). Намерени и иззети са 2 патрона, кал. 16 ; цев от огнестрелно оръжие, без фабричен номер; пълнител от огнестрелно оръжие; 3 основи от пистолет; 2 барабана от пистолет; 14 части - различен вид и модел от ударо-спускателен механизъм на огнестрелно оръжие. Местопроизшествието е посетено от служители на РУ Монтана. По случая е образувано досъдебно производство в РУ - Монтана.", "date": "2018.01.09", "title": "Монтана: Части за огнестрелно оръжие и боеприпаси са иззети при претърсване на частен имот в село Белотинци"}
{"url": "http://www.focus-news.net/news/2018/01/09/2475089/blagoevgrad-nad-2-kg-kanabis-sa-izzeti-pri-proverka-na-chasten-imot-v-selo-laskarevo.html", "text": "Над 2 кг канабис са иззети при проверка на частен имот в село Ласкарево. Това съобщиха от ОДМВР - Благоевград. Проверката е осъществена в къща и гараж от полицейски служители на РУ - Сандански, на 8 януари 2018 г. в село Ласкарево, община Сандански. Намерена и иззета около 2.085 килограма тревиста маса, реагираща положително на канабис. Със заповед за задържане до 24 часа е задържан мъж с инициали П.А. (на 40 г.) от гр. Сандански. По случая е образувано досъдебно производство.", "date": "2018.01.09", "title": "Благоевград: Над 2 кг канабис са иззети при проверка на частен имот в село Ласкарево"}
{"url": "http://www.focus-news.net/news/2018/01/09/2475090/ekathimerini-spored-deputat-ot-nezavisimi-gartsi-partiyata-mu-nyama-da-prieme-reshenie-po-vaprosa-za-imeto-sadarzhashto-dumata-makedoniya.html", "text": "Димитрис Каменос, депутат от партия „Независими Гърци“, формираща управляващата коалиция в страната заедно с лявата СИРИЗА, заяви, че партията му няма да подкрепи решение на спора за името със Скопие, съдържащ думата „Македония“, пише  Ekathimerini.\r\nГоворейки пред местна телевизия Каменос заяви, че партията му е твърдо против предложение, съдържащо думата „Македония“, защото това би загатнало териториални претенции спрямо гръцкия регион, „дори и ако спорът никога не се разреши“. \r\n„Те са хората, които искат да се присъединят към НАТО“, заяви депутатът, по този начин намеквайки, че правителството в Скопие има повече за губене от това на Атина от възможен провал на преговорите, започнали през декември под егидата на ООН.\r\n„Имаме историческа отговорност, но решението ще бъде взето от парламента, не от министър-председателя или от правителството“, допълни народният представител, коментирайки изказванията на премиера Алексис Ципрас и на външния министър Никос Кодзиас, които заявиха, че са оптимистични, че ще се намери решение за спора с името и че са открити към компромисно име с географски квалификатор.  Виктор Турмаков", "date": "2018.01.09", "title": "Ekathimerini: Според депутат от „Независими гърци“ партията му няма да приеме решение по въпроса за името, съдържащо думата „Македония“"}
{"url": "http://www.focus-news.net/news/2018/01/09/2475092/politsiyata-izdirva-43-godishnata-elena-dimitrova-ot-sofiya.html", "text": "Полицията издирва 43-годишната Елена Димитрова от София. Това съобщиха от пресцентъра на МВР", "date": "2018.01.09", "title": "Полицията издирва 43-годишната Елена Димитрова от София"}
{"url": "http://www.focus-news.net/news/2018/01/09/2475093/veliko-tarnovo-v-svishtov-beshe-otkrita-izlozhba-posvetena-na-155-ta-godishnina-ot-rozhdenieto-na-aleko-konstantinov.html", "text": "В Свищов беше открита изложба, посветена на 155-та годишнина от рождението на Алеко Константинов. Експозицията е озаглавена „На Алеко“ и в нея са включени 28 творби на 15 автора от цялата страна. Това каза в предаването „Добре дошли в Свищов“ на Радио „Фокус“ – Велико Търново Пламен Симеонов, главен уредник на Художествената галерия „Николай Павлович“, където са подредени произведенията. Той уточни, че всички творби са от фонда на галерията. „Сред тях има няколко скулптори, има 3 живописни платна и 21 карикатури ще радват посетителите на изложбата в Свищов, по време на Алековите дни. Сред авторите са имената на художниците Никола Михайлов, Асен Илиев, Димитър Димитров, скулпторите Севдалин Пенчев, Мария Касабова, както и на карикатуристите Слави Митев, Теню Пиндарев, Стоян Гроздев, Тодор Цонев, Велко Велков, Ивайло Цветков и разбира е на нашия съгражданин Стайко Николов“, каза още Пламен Симеонов. Експозицията бе официално открита вчера, като на церемонията освен граждани присъстваха и представилите на Община Свищов. Като специален подарък за гостите ученици от Професионалната гимназия „Алеко Константинов“ бяха приготвили кетъринг. Експозицията ще остане в галерията  до края на месеца.\r\nЛуиза ТРАНЧЕВА", "date": "2018.01.09", "title": "Велико Търново: В Свищов беше открита изложба, посветена на 155-та годишнина от рождението на Алеко Константинов"}
{"url": "http://www.focus-news.net/news/2018/01/09/2475094/lorita-radeva-stolichen-obshtinski-savet-predprieti-sa-merki-za-izrabotvane-na-standarti-za-gorivata-za-bitovo-otoplenie-ochakvame-efektat-da-se-useti-oshte-prez-sledvashtiya-sezon.html", "text": "Освен мерките, свързани с данните от системата за ранно предупреждение за замърсяване на въздуха, програмата ни включва и няколко законодателни инициативи. Те са свързани с втория сериозен проблем - замърсяването от битовото горене. Това каза за Агенция „Фокус“ общинският съветник от ГЕРБ и председател на Постоянната комисия по опазване на околната среда Лорита Радева. „Законодателна инициатива, за която кметът Йорданка Фандъкова подчерта, че вече са предприети мерки от Министерството на околната среда и водите за изработване на стандарти по отношение качеството на горивата за битово отопление. Да се намали влагата в дървата, които се предлагат и да се намалят пепелното и серното съдържание във въглищата“, обясни тя. „Очакваме ефектът от въвеждането да се усети още през следващия отоплителен сезон“, заяви Лорита Радева. „Още едно законодателно предложение е да се въведат високи изисквания по отношение на качеството на енергийните помощи, които предлагаме на енергийно бедните като държава, не само като община“, каза още общинският съветник.\r\nБиляна ИВАНОВА", "date": "2018.01.09", "title": "Лорита Радева, Столичен общински съвет: Предприети са мерки за изработване на стандарти за горивата за битово отопление, очакваме ефектът да се усети още през следващия сезон"}
{"url": "http://www.focus-news.net/news/2018/01/09/2475095/blagoevgrad-44-godishen-mazh-e-s-opasnost-za-zhivota-sled-sbivane-v-yakoruda.html", "text": "44-годишен мъж е с опасност за живота след сбиване в Якоруда. Това съобщиха от ОДМВР - Благоевград. Около 13.00 часа вчера в РУ - Разлог е получен сигнал за физическа саморазправа в Якоруда, при която 42-годишно лице с инициали З.Б. от град Якоруда е нанесло удар с твърд предмет в областта на главата на 44-годишен мъж от Якоруда. Пострадалият е транспортиран за лечение в МБАЛ „Токуда“ в София с черепно-мозъчна травма и опасност за живота. По случая е образувано досъдебно производство.", "date": "2018.01.09", "title": "Благоевград: 44-годишен мъж е с опасност за живота след сбиване в Якоруда"}
{"url": "http://www.focus-news.net/news/2018/01/09/2475096/reuters-blizo-200-dushi-sa-arestuvani-pri-antimafiotska-operatsiya-na-teritoriyata-na-italiya-i-germaniya.html", "text": "Близо 200 членове на калабрийската мафия „Ндрангета“ са арестувани по време на операция, провела се едновременно на територията на Италия и на Германия, предава  Reuters.\r\nИталианските полиция съобщава, че по време на операцията е разбит влиятелен клан на „Ндрангета“ - мафиотска мрежа, която е базирана в южния регион на страната Калабрия.  Карабинерите съобщават, че операцията е проведена съвместно с германската полиция.  Според тях кланът на семействата Фарао и Маринкол е проникнал в бизнес-средите на двете държави, особено в компании, свързан с виното, храните, събирането на боклука и погребалните услуги. \r\n„Редица обществени служители са подозирани в корупция“, пише в официално заявление на италианската полиция, но не се уточнява дали само в Италия или също така  в Германия. \r\nПо време на операцията са иззети активи на сума от около 50 млн. евро. \r\nОчаква се по-късно днес по време на пресконференция да се обявят допълнителни детайли.  Виктор Турмаков", "date": "2018.01.09", "title": "Reuters: Близо 200 души са арестувани при антимафиотска операция на територията на Италия и Германия"}
{"url": "http://www.focus-news.net/news/2018/01/09/2475097/liliya-hristova-obshtina-varna-nyama-predpostavki-v-obshtinskite-uchilishta-da-bade-obyavena-gripna-vakantsiya.html", "text": "Няма предпоставки в общинските училища във Варна да бъде обявена грипна ваканция. Това каза за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. По данни на директорите за посещаемостта на децата, които се обучават в първа смяна, най-висока заболеваемост се отчита в частното училище „Джордж Байрон“ – подадена е информация за 26% отсъстващи. В Професионалната гимназия по механотехника отсъстващите са 18%, в Първо основно училище „Свети Княз Борис I“ – 17%, Варненска морска гимназия – 16%,  в частно училище „Екзюпери“ – 16%, Професионална гимназия по строителство – 14%, ОУ „Св. Иван Рилски“ – 13%, ОУ „Отец Паисий“ – 12%, Професионална гимназия по химия – 12%, Техническа гимназия – 12%, СУ по хуманитарни науки и изкуства – 12%, Първа езикова гимназия – 11%. В останалите учебни заведения отсъстващите ученици са 10% или под 10%. „От данните към момента става ясно, че не сме близо до епидемиологична обстановка за обявяване на грипна ваканция“, каза още Лилия Христова.\r\nМарияна ВАЛЕНТИНОВА", "date": "2018.01.09", "title": "Лилия Христова, Община Варна: Няма предпоставки в общинските училища да бъде обявена грипна ваканция"}
{"url": "http://www.focus-news.net/news/2018/01/09/2475098/sofiya-vazstanoveno-e-dvizhenieto-pri-km-57-na-avtomagistrala-trakiya-v-posoka-burgas.html", "text": "Възстановено е движението при км 57 на автомагистрала \"Тракия\" в посока Бургас. Това съобщиха от пресцентъра на Агенция \"Пътна инфраструктура\".", "date": "2018.01.09", "title": "София: Възстановено е движението при км 57 на автомагистрала \"Тракия\" в посока Бургас"}
{"url": "http://www.focus-news.net/news/2018/01/09/2475099/varna-apelativniyat-sad-potvardi-aresta-na-obvinyaem-za-grabezh-pridruzhen-s-poboy.html", "text": "Варненският апелативен съд отмени определение на ОС –Добрич, с което е била изменена от „задържане под стража“ в „домашен арест“ мярката за неотклонение на Стивън Стоянов, разследван за грабеж с причинена средна телесна повреда. Втората съдебна инстанция намери за незаконосъобразно това изменение и потвърди задържането под стража на 18 годишния младеж от с.Росица, община Генерал Тошево. Това съобщиха от пресцентъра на Апелативен съд - Варна.\r\nПресслужбата на Апелативен съд – Варна припомня, че Стоянов  е в ареста с определение на ОС – Добрич от 15 август миналата година. Три дни по-рано, след солидна почерпка с алкохол, той пребил от бой свой съселянин, с който имал предишно спречкване и му отмъкнал две кутии цигари.\r\nВ края на миналата година и близо 5 месеца след първоначалния арест, съдът в Добрич е уважил жалбата на обвиняемия срещу задържането под стража, след като е намерил, че е отпаднала опасността той да се укрие или да извърши престъпление. Това определение е било протестирано от прокуратурата в Добрич.\r\nДнес Варненският апелативен съд уважи частния протест на държавното обвинение и отмени определената по-лека мярка за неотклонение. Втората съдебна инстанция намира, че по делото има данни за завишената обществена опасност на личността на обвиняемия. Въпреки младата си възраст, Стоянов е наказан за престъпление от общ характер през м.април миналата година с пробация. Именно в условията на това търпяно наказание той е извършил грабежа. Съдът се съобрази и с наличните данни за висящо спрямо Стивън разследване за друго престъпление. Преценката на всички тези факти води съда до извода, че остава реална опасността ако е с по-лека мярка за неотклонение, обвиняемият да се укрие или да извърши друго престъпно деяние. Престъплението е тежко по смисъла на закона, наказва се с „лишаване от свобода“, а събраните в хода на разследването доказателства, в това число и самопризнанията на Стивън,  обосновават предположението, че той е автор на престъплението.\r\nВарненският апелативен съд потвърди и двумесечния срок, който лишава обвиняемия от правото да обжалва „задържането под стража“. Определението на втората съдебна инстанция, с което се потвърждава ареста на Стивън Стоянов, обвиняем по досъдебно производство за грабеж с причинена телесна повреда е окончателно.", "date": "2018.01.09", "title": "Варна: Апелативният съд потвърди ареста на обвиняем за грабеж, придружен с побой"}
{"url": "http://www.focus-news.net/news/2018/01/09/2475100/stara-zagora-v-grada-shte-bade-testvana-savmestimostta-na-sistemite-za-izvestyavane-pri-bedstviya-i-vazdushna-opasnost-na-10-yanuari.html", "text": "В града ще бъде тествана съвместимостта на системите за известяване при бедствия и въздушна опасност на 10 януари. Това съобщиха от пресцентъра на Община Стара Загора. Тестовете ще се проведат в производствената и складова база на „Еко България“ ЕАД - „Депо Стара Загора“ ще бъдат проведени функционални тестове на интеграцията между локалната система за оповестяване и Националната система за ранно предупреждение и оповестяване, съобщават в писмо до кмета на Община Стара Загора Живко Тодоров от Главна дирекция „Пожарна безопасност и защита на населението“ при МВР.\r\nСлужителите на Районната дирекция ПБЗН - Стара Загора ще проведат теста от 11.30 часа до 12.00 часа заедно със сектор КИС – Стара Загора.", "date": "2018.01.09", "title": "Стара Загора: В града ще бъде тествана съвместимостта на системите за известяване при бедствия и въздушна опасност на 10 януари"}
{"url": "http://www.focus-news.net/news/2018/01/09/2475101/hurriyet-spored-sotsiologichesko-prouchvane-vse-poveche-turski-grazhdani-podkrepyat-chlenstvoto-na-stranata-si-v-es.html", "text": "Според социологическо проучване на турската „Фондация за икономическо развитие“ (ФИР) повечето турски граждани подкрепят членството на страната си в ЕС, но малко вярват, че то ще се осъществи в краткосрочен план, пише  Hurriyet.\r\nСпоред социологическото проучване сред турските граждани се наблюдава тенденция на засилване на подкрепата за членство в Европейския съюз.  В момента 78,9% от тях са в негова полза в сравнение със 75,5% през 2016 г. и 61,8% през 2015 г.\r\n„Въпреки негативното развитие (на отношенията – бел. прев.) между Турция и ЕС през 2017 г. този дял е значим“, заяви директорът на ФИР Айхан Зейтиноглу.  „Това е послание към нашето правителство. Показва народната воля да се предприемат необходимите стъпки за европейския процес и за стопляне на отношенията със Съюза“, допълни той. \r\n„Това е също така предупреждение към Европейския съюз. Показва, че политиката на изключване на Турция е късогледа и нелогична и показва, че е стратегическа грешка да държат навън страна от 80% души, по-голямата част от които подкрепят членството в ЕС“, убеден е той.\r\nСпоред проучването едва 31,2% от респондентите вярват, че Турция ще се присъедини към Съюза в краткосрочен план.  Сред подкрепящите членството 48,3% смятат, че икономическото развитие е най-важната причина да се присъединят към ЕС. Развитието на демокрацията и човешките права е мотив за 34,5% от допитаните.  Виктор Турмаков", "date": "2018.01.09", "title": "Hurriyet: Според социологическо проучване все повече турски граждани подкрепят членството на страната си в ЕС"}
{"url": "http://www.focus-news.net/news/2018/01/09/2475102/futbol-starshiyat-trenyor-na-natsionalniya-otbor-na-irlandiya-mozhe-da-oglavi-stouk-siti.html", "text": "Футбол:  Северноирландецът Мартин О’Нийл е основен претендент за поста старши треньор на Стоук Сити. Собственикът на отбора Питър Коутс има личен интерес отборът му да бъде воден от наставника на националния отбор на Ирландия. \r\nДоговорът на 65-годишният специалист с националния отбор изтича това лято, затова и на Стоук Сити ще му се наложи да изплати неустойки, ако иска О’Нийл да се присъедини към него още този месец.  Виктор Турмаков", "date": "2018.01.09", "title": "Футбол: Старшият треньор на националния отбор на Ирландия може да оглави Стоук Сити"}
{"url": "http://www.focus-news.net/news/2018/01/09/2475103/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще чуете как стотици българи показаха своята признателност към Христо Ботев в родния му град Калофер по време на честването на 170 години от рождението му. За началото на тържествата в града пристигна и председателят на НС Цвета Караянчева. Тя обяви, че 2018 година ще е годината на Ботев и че на 18 януари в Народното събрание ще бъде учреден Национален инициативен комитет във връзка с отбелязването на кръглата годишнина.\r\nВ днешното предаване ще чуем още защо град Карлово всяка година почита своя  Първи общински съвет. Ще го направи и на 16 януари, когато се навършват 140 години от избирането му. За това ще говорим с Мария Деянова, директор на Историческия музей в града.\r\nСъщо в предаването днес ще разберете в какво възпитава Детската работилница, която организират от сдружение „Карловски занаятчийски еснаф” и как се популяризират старите занаяти в Карлово. Ще чуем още какво да очакват децата от Карловско от занаятчиите през следващите месеци от годината, най-вече за 1 март. По темата ще говорим с Десислава Баракова, председател на сдружение „Карловски занаятчийски еснаф“.\r\nПредаването „Часът на Карлово” се излъчва всеки вторник от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2018.01.09", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/01/09/2475104/haskovo-na-ofitsialna-tseremoniya-v-topolovgrad-shte-badat-vracheni-pochetnite-simvoli-na-grada-na-ministar-krasimir-valchev.html", "text": "Министърът на образованието и науката  Красимир Вълчев, който е Почетен граждани на Тополовград, ще посети града на 15 януари. Това съобщиха от пресцентъра на Община Тополовград. Посещението е по повод връчване на Почетните символи – Почетен знак и Почетна грамота. Министър Вълчев е удостоен със званието в навечерието на Деня на народните будители – 1 ноември, за изключителен принос за развитието на образованието, за неговата загриженост и отношение за запазване на училища в общината.  \r\nОфициалната церемонията ще се проведе в Малкия салон на читалището. Ще присъстват директори на училища и детски градини, учители, представители на местната власт, общественици. Те ще имат възможност да задават въпроси на министър Вълчев. Министърът, придружен от официалните лица, ще посети училището в село Устрем, където ще се срещне с ученици и учители.", "date": "2018.01.09", "title": "Хасково: На официална церемония в Тополовград ще бъдат връчени Почетните символи на града на министър Красимир Вълчев"}
{"url": "http://www.focus-news.net/news/2018/01/09/2475105/poveche-ot-chas-prodalzhava-zasedanieto-na-konsultativniya-savet-za-natsionalna-sigurnost-pri-prezidenta-rumen-radev.html", "text": "Повече от час продължава заседанието на Консултативния съвет за национална сигурност при президента Румен Радев, предаде репортер на Агенция „Фокус“. Заседанието на Консултативния съвет за национална сигурност е на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“. На „Дондуков“ 2 пристигнаха: премиерът Бойко Борисов, председателят на Народното събрание Цвета Караянчева, заместник министър-председателят по правосъдната реформа и министър на външните работи Екатерина Захариева, вицепремиерът и министър на отбраната Красимир Каракачанов, министърът на финансите Владисав Горанов, министър на вътрешните работи Валентин Радев, началникът на отбраната ген. Андрей Боцев, лидерът на БСП Корнелия Нинова, заместник-председателят на ГЕРБ и председател на парламентарната група на партията Цветан Цветанов, председателят на ДПС Мустафа Карадайъ, лидерът на „Атака” Волен Сидеров и зам.-председателят на Народното събрание и лидер на партия „Воля” Веселин Марешки. След края на разговорите президентът Румен Радев ще направи изявление пред медиите, с което да обобщи заседанието. \r\nЛюба АЛЕКСИЕВА", "date": "2018.01.09", "title": "Повече от час продължава заседанието на Консултативния съвет за национална сигурност при президента Румен Радев"}
{"url": "http://www.focus-news.net/news/2018/01/09/2475106/prezidentat-rumen-radev-provede-telefonen-razgovor-s-azerbaydzhanskiya-si-kolega-ilham-aliev-po-povod-predstoyashtoto-otkrivane-na-direktna-samoletna-liniya-sofiya-baku.html", "text": "Президентът Румен Радев проведе телефонен разговор с държавния глава на Азербайджан Илхам Алиев по повод предстоящото откриване на директна самолетна линия София - Баку. Това съобщиха от прессекретариата на държавния глава. Пряката въздушна връзка между двете столици беше договорена по време на официалното посещение на българския държавен глава в Азербайджан през октомври миналата година.   \r\n„Благодаря ви за положените усилия и политическа воля за бързото откриване на самолетната линия, която обсъдихме по време на съвместната ни среща в Баку“, заяви Румен Радев. Двамата президенти изразиха увереност, че пряката въздушна линия между България и Азербайджан ще донесе не само икономически ползи за двете страни и ще развие туристическите и бизнес връзки, но и ще насърчи двустранното сътрудничество.   \r\nРумен Радев и Илхам Алиев обсъдиха възможността азерски компании да участват в газификация на домакинства у нас. Интересът на местния бизнес беше заявен от президента Алиев още през октомври с оглед на ниското ниво на газификация на домовете в България. „Работим в тази насока и очакваме специалисти от вашата страна, за да обсъдим темата на експертно ниво“, заяви президентът Радев. \r\nБългарският държавен глава отново потвърди подкрепата на страната ни за изграждането на Южния газов коридор, в реализацията на който Азербайджан има ключова роля. „Този проект има важно значение не само за България, но и за енергийната диверсификация на Европа“, посочи Румен Радев.", "date": "2018.01.09", "title": "Президентът Румен Радев проведе телефонен разговор с азербайджанския си колега Илхам Алиев по повод предстоящото откриване на директна самолетна линия София - Баку"}
{"url": "http://www.focus-news.net/news/2018/01/09/2475107/albania-daily-news-albanskata-opozitsiya-prizova-kam-mashtabni-protesti-na-27-yanuari.html", "text": "Председателят на парламентарната група на Албанската демократична партия Еди Палока обяви, че реалният виновник за престъпленията, наркотиците и корупцията в страната е министър-председателят Еди Рама.  Коментирайки скорошната оставка на началника на албанската полиция Хаки Чако, Палока заяви, че в действителност именно Рама е трябвало да напусне поста си, предаде  Albania Daily News.\r\n„Чако трябваше да подаде оставка още преди месеци. Истината е че нито той, нито вътрешния министър Саймир Тахири не могат да направят каквото и да е без разрешението на Еди Рама“, заяви Палока. Той призова всички опозиционни партии да излязат на общ протест, който да накара министър-председателят на страната да подаде оставка.\r\n„Протестите започват на 27 януари. Целта им е да премахнем най-накрая Еди Рама. Той не трябва да бъде повече министър-председател на Албания“, убеден е опозиционерът.  Виктор Турмаков", "date": "2018.01.09", "title": "Albania Daily News: Албанската опозиция призова към мащабни протести на 27 януари"}
{"url": "http://www.focus-news.net/news/2018/01/09/2475108/ot-22-yanuari-shte-zaraboti-elektronnata-registratsiya-na-probite-za-kachestvoto-na-mlyakoto.html", "text": "Във връзка с изпълнение на Плана за действие за укрепване на схемата за тестване на качеството на суровото краве мляко, от 22 януари 2018 г. стартира „Модул мляко“ като част от Интегрираната Информационна Система ВетИС на БАБХ. Това съобщиха от пресцентъра на БАБХ. За да се гарантира изпълнението на самоконтрола, задължителните проби за всеки месец считано от 22 януари 2018 г. ще трябва да се регистрират посредством мобилното приложение на „Модул мляко“.\r\nБАБХ напомня, че:\r\n- Проби мляко за целите на самоконтрола ще могат да се вземат от всяко лице, на което е издадено удостоверение за преминато обучение с участието на БАБХ и е вписано в списъка на обучените пробовземачи, публикуван на интернет страницата на БАБХ.\r\n- Въвеждането на данни за взетите проби ще се извършва посредством мобилно приложение „Проби мляко“ за работа с мобилно устройство.\r\n- Приложението „Проби мляко“ е разработено и заплатено от БАБХ и е безплатно за ползване от страна на пробовземачите. Приложението може да се изтегли от Google Play магазин (Google store).\r\nЗа работа с „Модул мляко“, всеки пробовземач следва да си осигури самостоятелно за своя сметка мобилно устройство.Технически изисквания за ресурсите на мобилното устройство:\r\n- Екран – видимостта и работата с приложението са оптимални при екран 8“ (или по-голям). При по-малки екрани работата е възможна, но е по-неудобно;\r\n- RAM памет –препоръчва се 2GB или повече;\r\n- Задължително наличие на GPS устройство;\r\n- Наличие на камера с възможност за разчитане на баркод и QR-код с препоръчителна резолюция 8 МР или повече;\r\n- Задължително наличие на технология за писане върху тъч скрийна на таблета – AnyPen или равнозначна;\r\n- Версия на операционната система – Android 5.0 или по-нова;\r\n- Време на работа на батерията – най-малко 8 часа активно ползване;\r\n- Наличие на мобилен интернет.\r\nЗа получаване на достъп (потребителско име и парола) до ВетИС на БАБХ и до мобилното приложение за вземане на проби сурово мляко, всеки пробовземач трябва да подаде до директора на съответната (по местоживеене) Областна дирекция по безопасност на храните (ОДБХ):\r\n- Заявление за достъп до ИИС на БАБХ (по образец на БАБХ);\r\n- Декларация за поверителност (по образец на БАБХ).При подаване на заявката се посочва:\r\n- Номер на удостоверение за преминато обучение за пробовземач на сурово мляко;\r\n- Номер на удостоверение за администратор на лични данни, издадено от Комисията за защита на лични данни (https://www.cpdp.bg/) или номер на входирано заявление за администратор на лични данни. В случай че е посочен номер на входирано заявление, пробовземачът ще има задължение да предостави номер на удостоверение за администратор на лични данни в едномесечен срок от датата на подаване на заявката. При непредоставяне на такъв номер, след този период ще бъде прекратен достъпа до ВетИС и до мобилното приложение;\r\n- номер на ЕИК/БУЛСТАТ в случай на изпълнение на дейността по пробовземане от името на фирма (юридическо лице).\r\nПосочените данни ще се проверяват за валидност преди предоставяне на достъп до ВетИС и мобилното приложение. Повече информация може да бъде намерена на сайта на БАБХ (http://www.babh.government.bg/), от където могат да бъдат изтеглени и образците на заявление и декларация, както и във всяка ОДБХ.", "date": "2018.01.09", "title": "От 22 януари ще заработи електронната регистрация на пробите за качеството на млякото"}
{"url": "http://www.focus-news.net/news/2018/01/09/2475109/veliko-tarnovo-v-pbnch-elenka-i-kiril-d-avramovi-svishtov-shte-se-provede-sreshta-s-tvorchestvoto-na-aleko-konstantinov-pod-nadslov-che-az-sam-shtastlivets-tova-go-znae-tsyala-balgariya.html", "text": "Изложба базар и среща, посветена на творчеството на Алеко Константинов, организират в Свищов. И двете събития са част от програмата на традиционните Алекови дни, които стартираха вчера в града, съобщи в предаването „Добре дошли в Свищов“ на Радио „Фокус“ – Велико Търново Ивелина Иванова, директор на Историческия музей. От 13.30 часа в камерната зала на Първо българско народно читалище „Еленка и Кирил Д. Аврамови 1856“ ще се проведе среща с творчеството на Алеко Константинов под надслов „Че аз съм щастливец, това го знае цяла България“. В нея ще се включат ученици от III „а“ и III „б“ клас при СУ „Николай Катранов“. Изложбата базар в Отдел „Изкуство“ на градската библиотека ще продължи през целия ден. „Утре от 17.00 часа в изложбената зала на Исторически музей ще се проведе среща с Ваньо Вълчев и представяне на хумористичния му роман „Бягство към Византия“. В четвъртък от 14.30 часа отново в Историческия музей учениците от Професионалната гимназия „Алеко Константинов“ ще организират кулинарна изложба „Карвинг и декорация“. От 15.00 часа ще отчетем резултатите от националния ученически конкурс за есе, а от  17.00 часа в зала №1 на Община Свищов ще бъде представена книгата „Аз не бях политик“ от проф. Огнян Герджиков“, обясни Ивелина Иванова. Програмата приключва в петък, когато от 15.30 часа в „Гербовата зала“ на Община Свищов ще се проведе Пресконференция с лауреата на международния конкурс за къс хумористичен разказ “Алеко”. „След това в 17.00 часа ще тръгне Факелно шествие от къщата музей „Алеко Константинов” до паметника на Алеко в градската градина. Ще последва полагане на цветя пред паметника на Щастливеца“, допълни директорката на Музея. Като финал в 18.00 часа в салона на Читалището ще се проведе тържественото чествана на155 години от рождението на Алеко Константинов. На него ще бъде връчена наградата на лауреата в конкурса за къс хумористичен разказ „Алеко“. След това ще бъде представена и постановката  „Всичко или нищо“, като средствата от представлението ще бъдат дарени за ремонт на Школата по изкуства при ПБНЧ „Еленка и Кирил Д. Аврамови 1856“.\r\nЛуиза ТРАНЧЕВА", "date": "2018.01.09", "title": "Велико Търново: В ПБНЧ „Еленка и Кирил Д. Аврамови“ - Свищов ще се проведе среща с творчеството на Алеко Константинов под надслов „Че аз съм щастливец, това го знае цяла България“"}
{"url": "http://www.focus-news.net/news/2018/01/09/2475110/pazardzhik-nyama-opasnost-za-zhivota-na-postradaliya-pri-katastrofata-na-58-km-na-magistrala-trakiya-dvizhenieto-e-vazstanoveno.html", "text": "Възстановено е нормалното движение в района на 58 км на автомагистрала „Тракия“, където по-рано днес стана катастрофа между два леки автомобила и камион. Това съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той уточни, че пострадалият мъж при катастрофата е прегледан в болницата. Установено е, че травмите и нараняванията му са леки и няма опасност за живота му. Приключил е огледа на мястото на инцидента. Автомобилите преминават спокойно през всички пътни платна на магистралата в посока за Бургас.\r\nВаня НИКОЛОВА", "date": "2018.01.09", "title": "Пазарджик: Няма опасност за живота на пострадалия при катастрофата на 58 км на магистрала „Тракия“, движението е възстановено"}
{"url": "http://www.focus-news.net/news/2018/01/09/2475111/liliya-hristova-obshtina-varna-povishava-se-kontrolat-za-provezhdane-na-meditsinski-filtar-i-za-nedopuskaneto-na-bolni-detsa-v-detskite-gradini.html", "text": "Започва събирането на ежедневна информация за заболеваемостта при децата в детските градини във Варна. Това каза за Радио „Фокус“ – Варна Лилия Христова, директор на Дирекция „Образование и младежки дейности“ към Община Варна. „Предвид зимния сезон и възможността за по-висока заболеваемост се повишава контролът за провеждане на медицински филтър и за недопускането на болни деца в детските градини“, заяви Лилия Христова. По думите ѝ към момента няма данни за завишена заболеваемост от грип и остри респираторни инфекции при децата, посещаващи детските градини. От началото на учебната година средномесечната посещаемост през септември е била около 6 800 деца в системата на детските ясли и градини. През октомври – 7 800, ноември – 7 400, декември – 7 200 деца. „Най-висока е посещаемостта през месец октомври, през декември се наблюдава лек спад. Практиката показва, че през зимните месеци поради различни причини – празници, заболеваемост, ваканции, влошени атмосферни условия, посещаемостта спада при най-малките деца.\r\nМарияна ВАЛЕНТИНОВА", "date": "2018.01.09", "title": "Лилия Христова, Община Варна: Повишава се контролът за провеждане на медицински филтър и за недопускането на болни деца в детските градини"}
{"url": "http://www.focus-news.net/news/2018/01/09/2475112/elka-dimova-zam-kmet-na-dobrich-narekohme-nashiya-byudzhet-byudzhet-na-razvitieto-pridarzhame-se-kam-realizma-koyto-tazi-godina-zvuchi-optimistichno.html", "text": "Общината залага на инфраструктурното развитие на града, затова и проектобюджетът за тази година може да бъде определен като „Бюджет на развитието“. Това заяви в интервю за Радио „Фокус” – Варна Елка Димова, зам.-кметът на Добрич с направление „Финанси и общинска собственост“. „Придържаме се към реализма и тази година реализмът звучи оптимистично. Затова нарекохме нашия бюджет „Бюджет на развитието“, с една много сериозна стъпка напред спрямо предходната и по-предната година. Така че мисля, че този път гражданите на Добрич ще видят едни много видими, много сериозни резултати в града, улиците, тротоарите, в инфраструктурата като цяло. И мисля, че 2018-та ще я започнем с една по-голяма усмивка. Надявам се така и ще я завършим“, посочи Елка Димова. По думите й 57 642 012 лв. е рамката на целия проектобюджет, а това е близо 9 млн. лв. повече от 2017 година. Предвидените приходи за държавни дейности са в размер на 34 577 200 лв., местните приходи – 23 064 812 лв. „Миналата година беше 48 700 000 лв. Сериозното увеличение в делегирани от държавата дейности, то е с 4,5  млн. лв., защото там бяха увеличени единните разходни стандарти. Знаете, увеличи се минималната работна заплата. В образованието имаше значително увеличение на възнагражденията, което се обезпечава от държавата. И другото голямо увеличение е при приходите за местни дейности, където ние намерихме резерви, защото първо всички общински жилища вече се стопанисват от Община град Добрич и приходите постъпват в нейния бюджет. На второ място сериозни инвеститори, които проявиха интерес към имоти в нашия град, за които имаме основание да вярваме, че ще се сключат едни добри сделки за общински имоти и там с 1,8 млн. лв. сме увеличили очакваните постъпления. Така че този път наистина рамката изглежда много по-добре“, коментира зам.-кметът. \r\nЖулиета НИКОЛОВА", "date": "2018.01.09", "title": "Елка Димова, зам.-кмет на Добрич: Нарекохме нашия бюджет „Бюджет на развитието“, придържаме се към реализма, който тази година звучи оптимистично"}
{"url": "http://www.focus-news.net/news/2018/01/09/2475113/emil-elmazov-bilkar-bilkite-byal-oman-i-pchelnik-mogat-da-se-priemat-za-profilaktika-na-gripnite-i-prostudni-zabolyavaniya.html", "text": "Билките бял оман и пчелник могат да се приемат за профилактика на грипните и простудни заболявания. Това каза в интервю за Радио „Фокус“ – Велико Търново Емил Елмазов, председател на Съюза на билкарите в България. Той добави, че веднага щом човек се усети, че е фебрилен, трябва да приема отвари от двете билки. Те предизвикват свивания и разпускания на алвеолите в белия дроб, което спомага отделянето на натрупания жилав секрет. Терапията с двете билки трябва да продължи два до три дни. Емил Елмазов отбеляза, че след това трябва да се започне прием на подбел и риган, които осигуряват втечняването на жилавия секрет. След това лечение от 5 - 6 дни трябва да започне прием на медицинска ружа или със сладък корен за успокоение на белите дробове. „Така се постига едно стъпаловидно профилактиране на белия дроб, ако човек е усетил веднага своята фебрилност и увеличаване на въздействието на вирусния налеп върху себе си. Това е една добра профилактична програма, която българите биха могли да си позволяват спокойно“, посочи билкарят. Като друга терапия, която би могла да се използва за профилактика, но с по-малък ефект, той посочи накиснатите люти чушки „кайен“ в стара домашна ракия. „Това е стара профилактика. Ние го наричаме „червения дракон“ – леко иронизиране на един китайски продукт, който също е „дракон“, също е „червен“, но не може да окаже същата сила на въздействие върху бактериалните възпаления, които са в следствие на вирусните налепи. Този домашен препарат би могъл да се купи от мрежата“, добави Емил Елмазов.\r\nНадежда КРЪСТЕВА", "date": "2018.01.09", "title": "Емил Елмазов, билкар: Билките бял оман и пчелник могат да се приемат за профилактика на грипните и простудни заболявания"}
{"url": "http://www.focus-news.net/news/2018/01/09/2475114/tass-kremal-privetstva-vazstanovyavaneto-na-prekite-pregovori-mezhdu-seul-i-phenyan.html", "text": "Прессекретарят на Кремъл Дмитрий Песков, коментирайки първия кръг на диалога по нормализацията на отношенията между Сеул и Пхенян заяви, че руското правителство го приветства, защото така може да се разсее напрежението на Корейския полуостров, предава  ТАСС.\r\n„Приветстваме пряката и непосредствена връзка между представителите на двете корейски държави. Смятаме, че само така може да се достигне до разсейване на напрежението на Корейския полуостров и това е именно диалогът, за който последователно настояваше ръководството на Русия“, заяви Песков. Той напомни, че президентът на Русия Владимир Путин нееднократно се е изказвал в полза на създаването на необходимите условия за възобновяването на връзката, а също така „за необходимостта да се въздържат от действия, мерки и заявления, които да попречат на това“. Агенция „Фокус“ припомня:\r\n Първият кръг на преговорите за нормализирането на отношенията между Северна и Южна Корея започна във вторник сутринта. Основна тема на  първите от декември 2015 г. насам междукорейски преговори станаха нормализирането на отношенията между Сеул и Пхенян, както и възможното участие на севернокорейски атлети на Олимпийските игри в южнокорейския град Пьончан.  Виктор Турмаков", "date": "2018.01.09", "title": "ТАСС: Кремъл приветства възстановяването на преките преговори между Сеул и Пхенян"}
{"url": "http://www.focus-news.net/news/2018/01/09/2475115/kyustendil-obshtina-dupnitsa-podgotvya-vazstanovka-na-sabitiyata-svarzani-s-osvobozhdenieto-na-grada.html", "text": "Общината и Историческият музей в града подготвят възстановка на събитията, свързани с Освобождението на града. Това каза пред Радио „Фокус“ – Кюстендил Анелия Геренска, директор на музея в града. Инициативата ще се проведе на 14 януари. По повод 140 години от Освобождението на Дупница се планират различни инициативи, сред които и възстановка на посрещането на майор Орлински и войниците му от местното население. Предвижда се поднасяне на венци и цветя на паметната плоча на майор Орлински, както шествие по улиците в града. Програмата включва молебен за здраве и празнична програма с участието на всички танцови ансамбли и състави в общината.\r\nВенцеслав ИЛЧЕВ", "date": "2018.01.09", "title": "Кюстендил: Община Дупница подготвя възстановка на събитията, свързани с Освобождението на града"}
{"url": "http://www.focus-news.net/news/2018/01/09/2475116/zdravka-chimeva-spetsialist-v-oblastta-na-organiziranite-pochivki-ochakvame-silen-zimen-sezon-osobeno-v-bansko-dobrinishte-i-hizha-gotse-delchev.html", "text": "Очакваме силен зимен туристически сезон особено в Банско, Добринище и хижа \"Гоце Делчев\". Това каза за Радио „Фокус“ – Пирин Здравка Чимева, специалист в областта на организираните почивки от Благоевград. По думите ѝ за радост на туризма в Благоевградска област има и курорти, които предлагат СПА и минерални води, които допълнително спомагат за това регионът да е посещават от хора не само лятото, но и през зимните месеци. „Поради всички тези обстоятелства, очакваме да имаме добър сезон. Още повече, че има доста почивни дни. Искам да подчертая, че е доста трудно да се направи статистика по отношение на това колко туристи са били при нас и колко се очаква да дойдат през сезона. Това се дължи на факта, че няма единна система, която да отчита настанявания, изхранвания, транспорт“, каза още Чимева. Според нея заради това не може да се направи точен отчет нито на туристите, които са почивали, нито на хората, които са идвали в региона, нито на приходите, които има от туризъм.\r\nЛивия НИНОВА", "date": "2018.01.09", "title": "Здравка Чимева, специалист в областта на организираните почивки: Очакваме силен зимен сезон особено в Банско, Добринище и хижа \"Гоце Делчев\""}
{"url": "http://www.focus-news.net/news/2018/01/09/2475117/afp-severna-i-yuzhna-koreya-sa-se-razbrali-da-vazstanovyat-voennata-goreshta-telefonna-liniya-pomezhdu-si.html", "text": "Според южнокорейски заместник-министър правителствата в Сеул и в Пхенян са се разбрали да възстановят военната гореща линия помежду си. Това се случва по-малко от седмица, след като гражданската трансгранична телефонна връзка между тях бе възстановена, предава  AFP.\r\n„Северна Корея съобщи по време на първите преговори с нас за последните две години, че връзката в западната част на границата отново е задействана“, съобщи заместник-министърът на обединението на Южна Корея Чун Хе-сун.  \r\n„Съответно и нашата страна реши да започне употребата на военната телефонна линия“, допълни той. Виктор Турмаков", "date": "2018.01.09", "title": "AFP:  Северна и Южна Корея са се разбрали да възстановят военната гореща телефонна линия помежду си"}
{"url": "http://www.focus-news.net/news/2018/01/09/2475118/sofiya-s-praznichni-proyavi-v-grada-shte-badat-otbelyazani-140-godini-ot-rozhdenieto-na-poeta-peyo-yavorov-na-13-yanuari.html", "text": "С празнични прояви в града ще бъдат отбелязани 140 години от рождението на поета Пейо Яворов на 13 януари. Това съобщиха от пресцентъра на Столична община. По повод 140-годишнината от рождението на големия български творец Пейо Яворов от 11.30 часа до 13.00 часа в двора на къщa музей „П. К. Яворов” на ул. „Г. С Раковски” в столицата студенти-поети от Софийския университет „Св. Климент Охридски” ще представят свои творби, посветени на П. К. Яворов. По инициатива на Дирекция „Култура” на Столична община ще бъдат раздавани флаери с негови произведения, а стихове на поета ще звучат в изпълнение на актрисата Силвия Лулчева и украинската поетеса Анна Багряна. Експозицията на къща музей „П. К. Яворов” може да бъда разгледана в рамките на работното време в съботния ден - от 10.00 часа до 17.00 часа. Входът е безплатен.\r\nПроявата е част от Календара на културните събития на Столична община и от културните събития, които Националният литературен музей организира по повод годишнината от рождението на Яворов. \r\nНа 11 януари в Големия салон на БАН ще се проведе официалното честване на годишнината от рождението на поета. Ще бъде представена изложбата „Път, на който не съзирам края…” и ще бъде открита конференцията „Между денят и тмата…”, организирана от Националния литературен музей и Института за литература към БАН.", "date": "2018.01.09", "title": "София: С празнични прояви в града ще бъдат отбелязани 140 години от рождението на поета Пейо Яворов на 13 януари"}
{"url": "http://www.focus-news.net/news/2018/01/09/2475119/veliko-tarnovo-62-godishen-mazh-ot-dolna-oryahovitsa-e-zaginal-pri-pozhar-v-doma-si.html", "text": "62-годишен мъж от Долна Оряховица е загинал при пожар в дома си. Сигнал за инцидента е подаден малко след 7.00 часа, вчера, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ в града. Огънят е възникнал в къща, намираща се на ул. Георги Измирлиев“. Унищожена е част от покрива и домашното имущество. Сградата е спасена, но е загинал обитателят – 62-годишен мъж. Пламъците са погасени от два екипа на пожарната в Горна Оряховица. От МВР уточниха, че  по случая е започнато досъдебно производство. Причините за пожара са в процес на изясняване.\r\nЛуиза ТРАНЧЕВА", "date": "2018.01.09", "title": "Велико Търново: 62-годишен мъж от Долна Оряховица е загинал при пожар в дома си"}
{"url": "http://www.focus-news.net/news/2018/01/09/2475120/kyustendil-publichno-obsazhdane-na-byudzheta-na-obshtina-dupnitsa-za-2018-godina-shte-se-provede-na-10-yanuari.html", "text": "Кметът на Общината е насрочил публично обсъждане на бюджета за 2018 година. Това съобщи за Радио „Фокус“ – Кюстендил Христо Апостолов, експерт в Община Дупница. Публичното обсъждане ще се състои на 10 януари от 17.30 часа в заседателната зала в сградата на Общината. Пред присъстващите ще бъдат обявени параметрите на бюджета и намеренията на общинското ръководство относно разходването на средствата. Финансовата рамка на проекта за бюджет на Община Дупница е 26 400 000 лв. Общата субсидия за делегирани от държавата дейности възлиза на 15 178 821 лв.  С 2 070 218 лв. е увеличението на субсидиите за 2018 г. спрямо 2017 г. Общо планираният размер на приходите за местни дейности е 11 123 900 лв.\r\nВенцеслав  ИЛЧЕВ", "date": "2018.01.09", "title": "Кюстендил: Публично обсъждане на бюджета на Община Дупница за 2018 година ще се проведе на 10 януари"}
{"url": "http://www.focus-news.net/news/2018/01/09/2475121/mladezhki-politicheski-formatsii-podpisaha-harta-za-borba-sreshtu-nasilieto-agresiyata-i-ezika-na-omrazata.html", "text": "В централата на Българския футболен съюз младежки политически формации подписаха Харта за борба срещу насилието, агресията и езика на омразата, предаде репортер на Агенция „Фокус“. Хартата подписаха ръководствата на младежките организации на АБВ, ДПС, БСП, ПП „Движение 21”, ВМРО и Движение „Гергьовден“, по инициатива на АБВ-Младежи София. От страна на БФС присъстваха вицепрезидентът Михаил Касабов и Емил Костадинов. \r\nМихаил Касабов коментира: „Надявам се, че този турнир ще бъде направен традиционен, ако не ежемесечен, поне ежегоден. Каквото зависи от нас- ще го направим“. Той изрази надежда младежките политически организации да привлекат и други, защото футболът сплотява. „Спортът наистина сплотява, дано да правите много турнири на нашата база“, допълни Емил Костадинов. \r\nЛидерът на столичната младежка организация на АБВ Пламена Пламенова заяви: „Благодаря на БФС. Спортът сплотява, не само младежките организации, но и инстутиционално“. „Турнирът „Спортът сплотява“ беше изключително удоволствие и приятно изживяване. Той беше изпълнен с много приятелски чувства и топлина в студения декември“, посочи тя. „Надявам се, да направим турнира регулярно и все повече да разширяваме обхвата му“, каза още Пламена Пламенова.\r\nМладите лидери изразиха благодарност на БФС за подкрепата за проведения през месец декември 2017 година футболен турнир под надслов „Спортът сплотява”. Всички се обединиха около идеята турнирът да стане регулярен.\r\nБиляна ИВАНОВА", "date": "2018.01.09", "title": "Младежки политически формации подписаха Харта за борба срещу насилието, агресията и езика на омразата"}
{"url": "http://www.focus-news.net/news/2018/01/09/2475122/elka-dimova-zam-kmet-na-dobrich-prizovavam-grazhdanite-da-badat-aktivni-vse-oshte-imat-vazmozhnost-da-napravyat-svoite-predlozheniya-za-byudzheta-na-obshtinata-za-2018-g.html", "text": "Въпреки че вчера в късния следобед в Голямата зала на Общината се проведе публично обсъждане на проектобюджета за тази година, до 12 януари заинтересованите страни имат възможност да изкажат мнение и да направят предложение по него. Това заяви в интервю за Радио \"Фокус\" - Варна зам.-кметът „Финанси и общинска собственост“ Елка Димова. През миналата година въпреки обявеното обсъждане с обществеността такова не се състоя. „Да това се случи при обсъждане на бюджет‘2017. Но всъщност в самия старт на този управленски екип, когато обсъждахме бюджет‘2016 имаше много бурно, много интересно обсъждане. И аз много се радвам, че сега за бюджет‘2018 отново се получи интересно обсъждане. Да, имаше доста хора в залата, имаха предложения, според мен съвсем разумни, съвсем резонни очаквания към този бюджет. В момента ние събираме всички предложения до края на седмицата и всичко, което постъпи на телефоните на Общината, на електронните адреси, всичко ще бъде прегледано, обсъдено. Каквото има възможност да бъде включено в бюджета, ще бъде взето предвид. Накрая ще направим един протокол за това какво е постъпило и какво от новите предложения е залегнало в новия бюджет. Така че призовавам още веднъж гражданите да бъдат активни, имат възможност да направят своите предложения“, каза Елка Димова. Информация за проектобюджета и възможностите за връзка с Общината са публикувани на сайта на администрацията в рубриката „Новини“. \r\nЖулиета НИКОЛОВА", "date": "2018.01.09", "title": "Елка Димова, зам.-кмет на Добрич: Призовавам гражданите да бъдат активни, все още имат възможност да направят своите предложения за бюджета на Общината за 2018 г."}
{"url": "http://www.focus-news.net/news/2018/01/09/2475123/blagoevgrad-namalena-e-vidimostta-v-grada-poradi-magla.html", "text": "Намалена е видимостта в Благоевград поради мъгла, предаде репортер на Радио „Фокус“ – Пирин. Трафикът по основните пътни артерии в града е нормално натоварен. Към момента няма данни за участъци, където да се образуват задръствания или колони от автомобили.„Фокус“ призовава шофьорите да карат внимателно, спазвайки правилата за движение и необходимата дистанция, за да бъдат избегнати инциденти в следствие на намалената видимост.\r\nЛивия НИНОВА", "date": "2018.01.09", "title": "Благоевград: Намалена е видимостта в града поради мъгла"}
{"url": "http://www.focus-news.net/news/2018/01/09/2475124/ria-novosti-siriyskata-armiya-smyata-che-izrael-podkrepya-teroristite-s-vazdushnite-si-udari.html", "text": "Според командването на сирийската армия Израел с ракетните си удари по територията на Сирия за пореден път потвърждава, че подкрепя терористичните групировки, които търпят поражение в провинцията Идлиб и в предградията на Дамаск, предава  РИА Новости.\r\nПо-рано командването на сирийската правителствена армия съобщи, че Израел през нощта е атакувал военни обекти в предградие на Дамаск. Ракети са изстреляни от Голанските възвишения, както и от самолети, летящи във въздушното пространство на Ливан. \r\n„Израелската агресия отново потвърждава подкрепата на терористичните групировки в Сирия и е опит да се повдигне пораженското настроение, свързано с болезненото за терористите поражение в района на Хараста в източните предградия на Дамаск и стремителните ни победи в провинцията Идлиб“, пише в официално заявление на Сирийската армия. Виктор Турмаков", "date": "2018.01.09", "title": "РИА Новости: Сирийската армия смята, че Израел подкрепя терористите с въздушните си удари"}
{"url": "http://www.focus-news.net/news/2018/01/09/2475125/kyustendil-v-obshtinata-ima-35-utvardeni-profesionalni-priemni-semeystva-po-proekt-priemi-me.html", "text": "Общината продължава да изпълнява проекта „Приеми ме“. Това каза пред Радио „Фокус“ – Кюстендил администратор на проекта за Община Кюстендил. По думите й целта е да се затвърди предоставянето на услугата „Приемна грижа“ на местно ниво като алтернативна форма за отглеждане на деца в риск в семейна среда. След въвеждане на новия областен модел на управление и предоставяне на услугата „приемна грижа“ цялостният обхват по предоставянето на социалната услуга се осъществява от Общината – областен град, чрез Областния екип по приемна грижа. Към настоящия момент в община Кюстендил има 35 утвърдени професионални приемни семейства, като в 27 от тях са настанени 33 деца, от които 7 с увреждания. Настанените деца на възраст от 0 до 3 години са 11. Най-голям е броят на децата на възраст 6-14 години, които са 16. “Социалните работници от Областния екип по приемна грижа отговарят за всички кандидати и приемни семейства на територията на община Кюстендил, както и за тези от общините Бобовдол, Дупница и Кочериново“, каза още Радостина Ночева.\r\nВенцеслав ИЛЧЕВ", "date": "2018.01.09", "title": "Кюстендил: В общината има 35 утвърдени професионални приемни семейства по проект „Приеми ме“"}
{"url": "http://www.focus-news.net/news/2018/01/09/2475126/pregled-na-osnovnite-temi-v-balkanskiya-pechat-agentsiya-fokus.html", "text": "Според социологическо проучване на турската „Фондация за икономическо развитие“ (ФИР) повечето турски граждани подкрепят членството на страната си в ЕС, но малко вярват, че то ще се осъществи в краткосрочен план.\r\nСпоред социологическото проучване сред турските граждани се наблюдава тенденция на засилване на подкрепата за членство в Европейския съюз.  В момента 78,9% от тях са в негова полза в сравнение със 75,5% през 2016 г. и 61,8% през 2015 г.\r\n„Въпреки негативното развитие (на отношенията – бел. прев.) между Турция и ЕС през 2017 г. този дял е значим“, заяви директорът на ФИР Айхан Зейтиноглу.  „Това е послание към нашето правителство. Показва народната воля да се предприемат необходимите стъпки за европейския процес и за стопляне на отношенията със Съюза“, допълни той. \r\n„Това е също така предупреждение към Европейския съюз. Показва, че политиката на изключване на Турция е късогледа и нелогична и показва, че е стратегическа грешка да държат навън страна от 80% души, по-голямата част от които подкрепят членството в ЕС“, убеден е той.\r\nСпоред проучването едва 31,2% от респондентите вярват, че Турция ще се присъедини към Съюза в краткосрочен план.  Сред подкрепящите членството 48,3% смятат, че икономическото развитие е най-важната причина да се присъединят към ЕС. Развитието на демокрацията и човешките права е мотив за 34,5% от допитаните. \r\n***\r\nДимитрис Каменос, депутат от партия „Независими Гърци“, формираща управляващата коалиция в страната заедно с лявата СИРИЗА, заяви, че партията му няма да подкрепи решение на спора за името със Скопие, съдържащ думата „Македония“, пише  Ekathimerini.\r\nГоворейки пред местна телевизия Каменос заяви, че партията му е твърдо против предложение, съдържащо думата „Македония“, защото това би загатнало териториални претенции спрямо гръцкия регион, „дори и ако спорът никога не се разреши“. \r\n„Те са хората, които искат да се присъединят към НАТО“, заяви депутатът, по този начин намеквайки, че правителството в Скопие има повече за губене от това на Атина от възможен провал на преговорите, започнали през декември под егидата на ООН.\r\n„Имаме историческа отговорност, но решението ще бъде взето от парламента, не от министър-председателя или от правителството“, допълни народният представител, коментирайки изказванията на премиера Алексис Ципрас и на външния министър Никос Кодзиас, които заявиха, че са оптимистични, че ще се намери решение за спора с името и че са открити към компромисно име с географски квалификатор. \r\n***\r\nКипър и Гърция обсъдиха възможностите за сътрудничеството в оръжейната индустрия в рамките на   Европейското сътрудничество в областта на отбраната („Pesco“), пише  Cyprus Mail.\r\nМинистърът на отбраната на Кипър Христофорос Фокаидес и заместник-министърът на отбраната на Гърция Димитрис Вицас проведоха преговори, след които обявиха, че Кипър се интересува от производството на продукция с двойна употреба, която да се използва и за военни, и за невоенни цели. Фокаидес съобщи, че страната му се стреми да увеличи разходите си за отбрана но 2% от БВП както е според целите, поставени от Европейското сътрудничество в областта на отбраната.\r\nКипърският министър съобщи, че редицата препятствия пред производството на военно оборудване в Кипър се вдигат чрез  „Pesco“, което според него е важно развитие на положението. След събитията от 1974 г. с разделянето на острова Кипър не може да си набавя оръжие от САЩ и Европа. Американското ембарго бе вдигнато през 2015 г. но само за отбранително оръжие. Кипър през годините купува оръжие от Гърция, Русия и Франция. \r\nНа свой ред Вицас заяви, че сътрудничеството между Атина и Никозия е тласкано напред постоянно и допълни, че срещата му с кипърския министър на отбраната съдейства за това. Обръщайки внимание на Европейското сътрудничество в областта на отбраната, той заяви, че двете страни възнамеряват да включат местните отбранителни индустрии в рамките на ЕС, заедно с останалите големи производители на въоръжение в Европа. \r\n***\r\n Председателят на парламентарната група на Албанската демократична партия Еди Палока обяви, че реалният виновник за престъпленията, наркотиците и корупцията в страната е министър-председателят Еди Рама.  Коментирайки скорошната оставка на началника на албанската полиция Хаки Чако, Палока заяви, че в действителност именно Рама е трябвало да напусне поста си.\r\n„Чако трябваше да подаде оставка още преди месеци. Истината е че нито той, нито вътрешния министър Саймир Тахири не могат да направят каквото и да е без разрешението на Еди Рама“, заяви Палока. Той призова всички опозиционни партии да излязат на общ протест, който да накара министър-председателят на страната да подаде оставка.\r\n„Протестите започват на 27 януари. Целта им е да премахнем най-накрая Еди Рама. Той не трябва да бъде повече министър-председател на Албания“, убеден е опозиционерът.", "date": "2018.01.09", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/01/09/2475127/pazardzhik-s-napalno-obnovena-zala-zapochva-novata-godina-klubat-po-tenis-na-masa-v-peshtera.html", "text": "С напълно обновена зала за тенис на маса започва новата година Клубът по тенис на маса в Пещера. Това съобщи за Радио „Фокус“ – Пазарджик Валентин Делчев, председател на Спортния клуб в града. Новите професионални маси са закупени със средства, отпуснати от община Пещера.  Така клубът  вече разполага с 4 професионални маси, както и с 2 робота. С доброволен труд и помощ от съмишленици залата е обновена и с нови мебели, разделителни транспаранти. В него тренират, както деца, така и възрастни любители. Клубът по тенис на маса в Пещера съществува от 1 година. До момента има участие в около 15 турнира. В момента активните ни състезатели са 30, от които 10 са деца. Има спортисти на различна възраст – до 18 години, до 30 години и над 30 години. Предстои да бъде сформиран отбор, който евентуално от следващата година да се влезе в окръжните групи и да започне да се състезава.\r\nАлбена ЖИЛЕКОВА", "date": "2018.01.09", "title": "Пазарджик: С напълно обновена зала започва новата година Клубът по тенис на маса в Пещера"}
{"url": "http://www.focus-news.net/news/2018/01/09/2475128/visoka-stepen-na-zamarsyavane-na-vazduha-e-otchetena-v-sofiya-pleven-veliko-tarnovo-i-ruse.html", "text": "Висока степен на замърсяване на въздуха е отчетена в София, Плевен, Велико Търново и Русе. Това става ясно от справка на сайта на Европейския индекс за качество на въздуха за качеството на въздуха през последните 24 часа. Отчетени са завишени стойности на фини прахови частици, азотен диоксид и серен диоксид.\r\nИндексът показва влошено качество на въздуха и в други градове като Благоевград, Пловдив, Хасково, Бургас, Несебър, Варна и Шумен, но там отчетеното замърсяване е по-малко.", "date": "2018.01.09", "title": "Висока степен на замърсяване на въздуха е отчетена в София, Плевен, Велико Търново и Русе"}
{"url": "http://www.focus-news.net/news/2018/01/09/2475129/prof-emil-kovachev-ag-bolnitsa-varna-saglasno-meditsinskite-standarti-bolnitsata-sledva-da-razpolaga-s-asansyor-za-lezhashta-nosilka-kakavto-ponastoyashtem-ne-e-izgraden.html", "text": "Съгласно действащите медицински стандарти АГ Болница – Варна задължително следва да разполага с асансьор за лежаща носилка, какъвто понастоящем не е изграден. Това каза в интервю за Радио „Фокус“ – Варна проф. д.м.н. Емил Ковачев, управител на СБАГАЛ „Проф. д-р. Д. Стаматов“ във Варна. Той добави, че изготвеният за тези цели проект предвижда изграждането на пристройка на външен асансьор към съществуващата сграда на болницата. Сред приоритетните за болницата ремонтни дейности на сградата, в която се помещава лечебното заведение, е неотложен ремонт на покрива на основната сграда. „Необходимо е извършването на основен ремонт за реновиране и преустройство на съществуващата част на сградата, отговарящи на всички съвременни изисквания, подмяна на всички водопроводни, канализационни, вентилационни и електрически системи както в самите помещения, така и в цялата сграда, в това число и сградните отклонения, осигуряващи присъединяване към съществуващите мрежи на техническата инфраструктура. Ремонт на прилежащия терен и привеждането му в съответствие с действащите изисквания към подходите за сградата в имота, паркирането, осветяването, озеленяването и мерките за физическа сигурност“, добави проф. д-р Емил Ковачев.\r\nМарияна ВАЛЕНТИНОВА", "date": "2018.01.09", "title": "Проф. Емил Ковачев, АГ Болница – Варна: Съгласно медицинските стандарти болницата следва да разполага с асансьор за лежаща носилка, какъвто понастоящем не е изграден"}
{"url": "http://www.focus-news.net/news/2018/01/09/2475130/sport-roberto-manchini-karlo-ancheloti-i-antonio-konte-pretendirat-za-posta-starshi-trenyor-na-natsionalniya-otbor-na-italiya.html", "text": "Бившият старши треньор на Байерн Мюнхен Карло Анчелоти, наставникът на Челси Антонио Конте и старшият треньор на руския Зенит са тримата претенденти да застанат начело на националния отбор по футбол на Италия. \r\nВ бюджета на Федерацията по футбол на Италия през 2018 г. са отделени пет милиона евро за заплата на новия селекционер.\r\nНационалният отбор на Италия се лиши от старши треньор, след като уволни Джампиеро Вентура, който не успя да класира тима на Световното първенство през 2018 г.  Виктор Турмаков", "date": "2018.01.09", "title": "Спорт: Роберто Манчини, Карло Анчелоти и Антонио Конте претендират за поста старши треньор на националния отбор на Италия"}
{"url": "http://www.focus-news.net/news/2018/01/09/2475131/kyustendil-v-ramkite-na-dva-mesetsa-v-obshtinata-sa-osinoveni-dve-detsa-obhvanati-po-proekta-priemna-grizha.html", "text": "В рамките на два месеца са осиновени две деца, обхванати по проекта „Приемна грижа“ в Кюстендил. Това каза пред Радио „Фокус“ – Кюстендил Радостина Ночева, администратор на проект „Приеми ме“. По думите ѝ през месец декември 2017 година и през месец януари 2018 година са осиновени две деца, едно е реинтегрирано в биологичното семейство, а другото дете е настанено в приемно семейство. Към момента на територията на община Бобов дол има две професионални приемни семейства с настанено по едно дете. На територията на община Дупница има 10 професионални приемни семейства като в 8 от тях има настанени 9 деца. Община Кочериново разполага с четири професионални приемни семейства, като само в едно от тях има настанено дете. На територията на четирите общини приемните семейства към момента са 51 с 45 настанени деца в 38 семейства.\r\nВенцеслав ИЛЧЕВ", "date": "2018.01.09", "title": "Кюстендил: В рамките на два месеца в общината са осиновени две деца, обхванати по проекта „Приемна грижа“"}
{"url": "http://www.focus-news.net/news/2018/01/09/2475132/redzhep-tayip-erdogan-protsesat-sreshtu-mehmet-atila-v-sasht-e-opit-za-politicheski-prevrat.html", "text": "Президентът на Турция Реджеп Тайип Ердоган осъди случаят срещу турския банкер Мехмет Атила като „опит за политически преврат“ и белег, че ЦРУ и ФБР водят усилия да подкопаят позициите на Анкара, предава  Reuters.\r\nСъдът в САЩ миналата седмица осъди служителя на турската „Халкбанк“ за това, че заобикаля санкциите срещу Иран, допълнително обтягайки с присъдата си отношенията между двете страни членки на НАТО.\r\nПо време на свое обръщение в турския парламент Ердоган заяви, че ЦРУ, ФБР и кръгът хора около базирания в САЩ турски духовник Фетхуллах Гюлен, обвиняван, че стои зад опита за преврат в Турция от 2016 г., заедно използват случая, за да навредят на Анкара.  Виктор Турмаков", "date": "2018.01.09", "title": "Реджеп Тайип Ердоган: Процесът срещу Мехмет Атила в САЩ е опит за политически преврат"}
{"url": "http://www.focus-news.net/news/2018/01/09/2475133/pregled-na-mezhdunarodnite-novini-do-13-chasa-agentsiya-fokus.html", "text": "Близо 200 членове на калабрийската мафия „Ндрангета“ са арестувани по време на операция, провела се едновременно на територията на Италия и на Германия.\r\nИталианските полиция съобщава, че по време на операцията е разбит влиятелен клан на „Ндрангета“ - мафиотска мрежа, която е базирана в южния регион на страната Калабрия.  Карабинерите съобщават, че операцията е проведена съвместно с германската полиция.  Според тях кланът на семействата Фарао и Маринкол е проникнал в бизнес-средите на двете държави, особено в компании, свързан с виното, храните, събирането на боклука и погребалните услуги. \r\n„Редица обществени служители са подозирани в корупция“, пише в официално заявление на италианската полиция, но не се уточнява дали само в Италия или също така  в Германия. \r\nПо време на операцията са иззети активи на сума от около 50 млн. евро. \r\nОчаква се по-късно днес по време на пресконференция да се обявят допълнителни детайли.  Министър-председателят на Полша Матеуш Моравиецки ще анонсира „дълбоки“ кадрови промени в правителството на страната във вторник, в навечерието на срещата си с председателя на Европейската комисия Жан-Клод Юнкер, на която те ще обсъдят правосъдните реформи на управляващата полска партия „Право и справедливост“, предизвикали Брюксел да стартира наказателна процедура срещу Варшава, предава американската агенция Bloomberg.\r\nМоравиецки ще смени от пет до десет министри, включително двама влиятелни политици от управляващата партия. Според думите на говорителя на правителството Йоана Копчинска, той ще анонсира новия състав на правителството на нарочна пресконференция в около 12 часа на обяд във вторник.\r\nНовините за кадровите промени във Варшава дойдоха в навечерието на визитата на премиера Моравиецки в Брюксел, където той ще се срещне с председателя на Европейската комисия Жан-Клод Юнкер. През месец декември, Комисията призова националните правителства да одобрят започването на безпрецедентна санкционна процедура срещу Полша, което може да доведе до отнемането на правото на глас на Варшава в европейските институции. Евентуално решение за налагане на рестрикции може да послужи и като предупреждение за други непокорни европейски политици, като унгарския лидер Виктор Орбан, който е в конфликт с Брюксел по въпроса за миграционната политика на ЕС.\r\nВ средата на четиригодишния си мандат, Право и справедливост продължава да се радва на подкрепата на около 50% от избирателите, както сочат данните от проучванията на общественото мнение. \r\n***  Според командващия на естонските въоръжени сили ген. Рихо Терас по време на ученията си „Запад-2017“ от миналата есен Русия е симулирала мащабна война срещу НАТО.\r\n„Нека бъда ясен: с ученията си „Запад-2017“ Русия симулираше пълномащабна военна атака срещу НАТО. Те не бяха насочени единствено към Балтийските републики, а бяха мащабна серия от маневри, разпростиращи се от Черно до Балтийско море. Мащабът и обемът на ученията бяха по-големи от официално обявените“, заяви ген. Терас. \r\nПрез декември източници от НАТО съобщиха пред германското издание „Билд“, че по време на учението са били отработени завземането на Балтийските републики и Беларус, както и „шокова кампания“ срещу западноевропейските страни от Алианса като Германия и Холандия, но също така и срещу Полша, Норвегия и необвързаните Финландия и Швеция. \r\nПо-рано генералният секретар на НАТО Йенс Столтенберг заяви, че мащабът и географският обхват на „Запад-2017“ значително са надхвърлили това, което Русия по-рано е обявила. \r\n***    Прессекретарят на Кремъл Дмитрий Песков, коментирайки първия кръг на диалога по нормализацията на отношенията между Сеул и Пхенян заяви, че руското правителство го приветства, защото така може да се разсее напрежението на Корейския полуостров.\r\n„Приветстваме пряката и непосредствена връзка между представителите на двете корейски държави. Смятаме, че само така може да се достигне до разсейване на напрежението на Корейския полуостров и това е именно диалогът, за който последователно настояваше ръководството на Русия“, заяви Песков. Той напомни, че президентът на Русия Владимир Путин нееднократно се е изказвал в полза на създаването на необходимите условия за възобновяването на връзката, а също така „за необходимостта да се въздържат от действия, мерки и заявления, които да попречат на това“. \r\n*** Сирийските въоръжени сили съобщиха, че тази нощ израелската армия е извършила ракетни и въздушни удари по цели на територията на Сирия, причинявайки щети на „военна позиция“.\r\nСирийската армия съобщава в официално свое заявление, че е „ударила“ израелски самолет, но без да предоставя допълнителни детайли. Все още не е ясно къде са целите, понесли удари. Представителите на Северна Корея са заявили, че страната ще изпрати спортисти и делегация на високо ниво на Олимпийските игри в южнокорейския град Пьончан, които ще се проведат през февруари-март. Освен това, представителите на Пхенян са изявили желание за разрешаване на спорните въпроси на Корейския полуостров чрез диалог и преговори.\r\nОт своя страна, южнокорейските делегати са заявили, че Сеул иска двете нации да излязат заедно и под едно знаме на откриването на Олимпийските игри. \r\nЮжна Корея предложи също да се организира среща на разделените от войната през 50-те години семейства, по време на предстоящата скоро Лунна нова година, както и възобновяването на замразения военен диалог между Севера и Юга.\r\nДвете страни проведоха разговорите си в пограничното селище Панмунйом, намиращо се в Общата част на зоната за сигурност.\r\n***   Според южнокорейски заместник-министър правителствата в Сеул и в Пхенян са се разбрали да възстановят военната гореща линия помежду си. Това се случва по-малко от седмица, след като гражданската трансгранична телефонна връзка между тях бе възстановена.\r\n„Северна Корея съобщи по време на първите преговори с нас за последните две години, че връзката в западната част на границата отново е задействана“, съобщи заместник-министърът на обединението на Южна Корея Чун Хе-сун.  \r\n„Съответно и нашата страна реши да започне употребата на военната телефонна линия“, допълни той.\r\n***", "date": "2018.01.09", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/01/09/2475134/stara-zagora-se-prevrashta-v-savremenen-umen-grad-s-izpalnenieto-na-vtorata-faza-na-proekta-za-modernizatsiya-na-gradskiya-transport.html", "text": "Община Стара Загора, започва изпълнението на дейностите по подписания с ОПРР договор за безвъзмездна финансова помощ, по процедура BG16RFOP001-1.001-039 ”Изпълнение на интегрирани планове за градско възстановяване и развитие 2014-2020”, Приоритетна ос 1: „Устойчиво интегрирано градско развитие”, Инвестиционен приоритет: „Насърчаване на стратегии за нисковъглеродно развитие във всички видове територии, по-специално в градските райони, включително насърчаване на устойчива мултимодална градска мобилност и мерки за приспособяване и смекчаване, свързани с изменението на климата”, Приоритет 2: „Интегриран градски транспорт” по Оперативна програма „Региони в растеж” 2014-2020, проект: Модернизация и развитие на устойчив градски транспорт в град Стара Загора“ – фаза ІІ. Това съобщиха от пресцентъра на Община Стара Загора.\r\nВ проекта Модернизация и развитие на устойчив градски транспорт в град Стара Загора“ – фаза ІІ са предвидени следните дейности и обекти: \r\nОбект 1 „Реконструкция на надлез над жп линия и бул. „Славянски“, по бул. „Патриарх Евтимий“ и разширяване на габарита на пътното платно\r\nОбект 2 „Изграждане на система за управление на градския транспорт (СУГТ)”\r\nОбект 3 „Въвеждане на автоматизирана система за таксуване (АСТ)”\r\nОбект 4 „Рехабилитация на ремонтното хале на тролейбусно депо“\r\nС изпълнението му ще бъде постигнат по ефективен, екологосъобразен интегриран градски транспорт в Община Стара Загора, както и облекчен трафик, намаляване използването на лични МПС, за сметка на ползването на градски транспорт, което от своя страна ще доведе до намаляване на вредните емисии, облекчение и улеснение за ползващите градския транспорт. \r\nРесорният зам.-кмет по транспорта Йордан Николов припомни днес пред журналисти, че при изпълнението на първата фаза на проекта е бил изцяло подменен автобусния и тролейбусния парк в града. За Общинското дружество „Тролейбусни и автобусни превози“ подпис под договора с изпълнителя на автоматизирана система за таксуване положи управителят Димитър Авджиев. Изпълнител на поръчката е „Телелинк Бизнес Сървисис“ ЕАД, София. Общата стойност за изпълнение на договора е в размер на 3 437 463.00 лв. без ДДС за срок от 30 месеца\t.\r\nСистемата ще улесни ползването на автобусите и тролейбусите и ще подобри качеството на транспортните услуги за пътниците. Освен това въвеждането на такава система ще намали, дори ще премахне продажбата на билети в превозното средство от обслужващ персонал и ще помогне на оператора да наблюдава приходите от билети, като същевременно предотвратява пътуванията гратис. Експертният екип предлага монтиране на автомати за издаване на билети във всички автобуси и тролейбуси, разясни Стефан Малиновски, ръководител звено „Интелигентни системи“ в „Телелинк“. По думите му, втората фаза от изпълнението на проекта за модернизация на градския транспорт в Стара Загора ще бъде поредната стъпка към изграждане на съвременния „умен град“. Той благодари за доверието на Община Стара Загора и заяви, че вярва в успеха на модерната система.\r\nАвтоматизираната система за таксуване (АСТ) има две предимства: автоматизира процесите на продажба и отчитане на билетите, както и дава подробна информация за използването на системата. Освен това наличието на АСТ улеснява използването и на двата вида транспорт – тролейбуси и автобуси, а така също повишава качеството на транспортните услуги, предоставяни на пътниците. \r\nВъвеждане на смарт билети - този вид билети насърчава интеграцията между видовете транспорт. В случай на промяна на схемата на ГТ (напр. въвеждане на система на зониране или въвеждане на други услуги), могат да се въведат и други видове билети, в зависимост от конкретните нужди.\r\nВъв всички превозни средства ще има валидатори за електронни карти, които ще се продават на 10 места в града, както и в самите превозни средства. Ще се издават и електронни карти.\r\nДоговорът с консорциум „Ем Тран Сис“, София, за изграждане на Системата за управление на градския транспорт (СУГТ) на Стара Загора, ще бъде подписан от кмета Живко Тодоров. СУГТ включва въвеждане на видеонаблюдение на 37 кръстовища в града с интелигентна система за превенция на задръствания, изграждане на контролен център, подмяна на светофарните уредби, видеонаблюдение в превозните средства, внедряване на система за управление и контрол на трафика, включващ нови трафик контролери с модерна технология, трафик детектори, светофарни дисплеи и устройства, система за предоставяне на приоритет на автобусите, обслужващи градския транспорт.\r\nИлиян Вълчев от консорциума уточни, че системата ще има адаптивен модул, който ще събира и анализира огромна база исторически данни, включващи провеждане на различни градски събития, което ще позволи адаптация на режимите и фазите на светофарните уредби. \r\nСтойността на проекта е 3 932 538.00 лева без ДДС, а срокът на изпълнение 30 месеца.", "date": "2018.01.09", "title": "Стара Загора се превръща в съвременен „умен град“ с изпълнението на втората фаза на проекта за модернизация на градския транспорт"}
{"url": "http://www.focus-news.net/news/2018/01/09/2475135/zam-ministar-malina-krumova-v-shumen-i-novi-pazar-sa-predvideni-seriozni-investitsii-v-obsht-razmer-na-okolo-95-mln-lv-po-op-okolna-sreda.html", "text": "В Шумен и Нови пазар са предвидени сериозни инвестиции в общ размер на около 95 млн. лв. по ОП „Околна среда“. Това каза на брифинг в Шумен зам.-министър Малина Крумова, предаде репортер на Радио „Фокус“ - Шумен. Зам.-министърът на регионалното развитие и благоустройството проведе работна среща с кметовете на общини от областта във връзка с проектите по ОП „Околна среда“. „Смисълът на тази среща бе да запознаем общините с извършеното до момента по разработването на регионалните прединвестиционни проучвания, които са в основата на проектите за финансиране по ОП „Околна среда“. Крумова посочи, че се разработват 14 проекта по договори, сключени от МРРБ. „Те ще бъдат в основата на проектите за финансиране с горе-долу 1.3 милиарда от общия ресурс на Оперативната програма в 14 области в страната. Съгласно изискването на Оперативната програма финансирането е насочено към агломерации с над 10 000 жители, за област Шумен това са град Шумен и град Нови пазар и за тези две населени места са предвидени сериозни инвестиции в общ размер на около 95 млн. лв.“, каза Крумова.\r\nИвелина ИВАНОВА", "date": "2018.01.09", "title": "Зам.-министър Малина Крумова: В Шумен и Нови пазар са предвидени сериозни инвестиции в общ размер на около 95 млн. лв. по ОП „Околна среда“"}
{"url": "http://www.focus-news.net/news/2018/01/09/2475136/plovdiv-15-katastrofi-sas-7-zhertvi-sa-stanali-v-uchastaka-ot-16-km-do-23-km-po-patya-pazardzhik-peshtera-prez-2017-godina.html", "text": "15 катастрофи със 7 жертви и 19 пострадали са станали в участъка от 16 км до 23 км по третокласния републикански път Пазарджик – Пещера за 2017 година. Това съобщи за Радио „Фокус” - Пловдив говорителят на ОДМВР - Пловдив. През 2016 година по същия участък е имало 13 катастрофи с 5 загинали и 20 ранени. 48 пътнотранспортни произшествия са възникнали на територията на община Стамболийски през 2017 година, през която минава проблемният участък. Загиналите са общо 8, а ранените са 72. В сравнение с предходната 2016 година се отчита спад на катастрофите с 20, както и на ранените – с 23, а броят на жертвите е запазил стойността си. Забелязва се, че повечето от катастрофите са в проблемния участък на пътя Пазарджик – Пещера.\r\nЦветана ТОНЧЕВА", "date": "2018.01.09", "title": "Пловдив: 15 катастрофи със 7 жертви са станали в участъка от 16 км до 23 км по пътя Пазарджик – Пещера през 2017 година"}
{"url": "http://www.focus-news.net/news/2018/01/09/2475137/vidin-kmetat-na-obshtina-makresh-ivan-valchev-e-podal-molba-za-prekratyavane-na-palnomoshtiyata-mu.html", "text": "Приета е молбата за предсрочно прекратяване пълномощията на кмета на Община Макреш Иван Каменов Вълчев. Това каза за Радио „Фокус“ – Видин Петър Тодоров, председател на Общинската избирателна комисия. „Заявлението за предсрочно прекратяване на пълномощията на кмета Иван Каменов е подадено чрез Общинския съвет. То е стигнало до нас чрез председателя на Общинския съвет“, каза Петър Тодоров. Той добави, че заявлението е подадено според изискванията на Изборния кодекс. „Приели сме решение, че са налице основанията за прекратяване пълномощията на кмета на Община Макреш“, каза още Петър Тодоров. Заявлението, което е подадено от Иван Каменов, е по лични причини. Самият той е споделил, че се е пенсионирал преди време и е решил да се откаже от поста си. „Заявлението е подадено на 4 януари и ако до 11 януари няма обжалване на решението на Общинската избирателна комисия,  документите ще бъдат изпратени в Централната избирателна комисия. Тя от своя страна трябва да уведоми президента Румен Радев, който да издаде указ за насрочване на частични местни избори“, обясни Петър Тодоров.\r\nИван Каменов е кмет на Община Макреш вече 5-и мандат, подкрепен е от БСП. През 2016 година подаде оставка, но след това я оттегли.\r\nАнна ЛОЗАНОВА", "date": "2018.01.09", "title": "Видин: Кметът на Община Макреш Иван Вълчев е подал молба за прекратяване на пълномощията му"}
{"url": "http://www.focus-news.net/news/2018/01/09/2475138/abc-news-200-dushi-sa-raneni-pri-katastrofa-na-patnicheski-vlak-kray-yohanesburg.html", "text": "Повече от 200 души са ранени при влакова катастрофа край южноафриканския град Йоханесбург, предава  ABC News.\r\n„Най-малко 226 души са откарани в болницата, но повечето с леки  наранявания“, съобщава Нана Радебе, говорител на службата за справяне с извънредни ситуации в Йоханесбург. \r\n„Няма загинали, след катастрофата на влака на гара „Гермистон“, съобщават здравните власти на страната. \r\nЕдин от вагоните на влака е излязъл от релси. Причината за инцидента все още не е ясна, но властите разследват на място.  Виктор Турмаков", "date": "2018.01.09", "title": "ABC News: 200 души са ранени при катастрофа на пътнически влак край Йоханесбург"}
{"url": "http://www.focus-news.net/news/2018/01/09/2475139/emil-elmazov-bilkar-sokat-ot-cheren-baz-e-dobar-imunostimulant-v-borbata-s-gripa.html", "text": "Сокът от черен бъз е добър имуностимулант в борбата с грипа. Това каза в интервю за Радио „Фокус“ – Велико Търново Емил Елмазов, председател на Съюза на билкарите в България. Той отбеляза, че сокът се приготвя, когато тревистият бъз плодоотдава. В съд се нареждат ред бъз, ред захар и т.н. По думите му така приготвената смес се използва от много българските семейства. Според него някъде дори е усъвършенствана. „Вкарали са в неговия състав един стар метод на балканджията, с който пази децата си от настинка. Той се нарича и днес все още с турското си име „кувет маджун“ – маджун за сила. Има се предвид не толкова да добиеш, да получиш сила, колкото да съхраниш своята“, посочи Елмазов. Той добави, че има и други начини за профилактика на грип. „Старите хора са използвали разтривки с газ. Това много е помагало особено с тази пречистена медицинска газ, особено с разтривки на стъпалата“, каза още Елмазов. Той посочи, че за профилактика се използват и етерични масла. В гореща вана за стъпала се добавят 4 - 5 капки масло от хизоп. „Може да се приложи и етерично масло от хвойна или етерично масло от бор, но с по-малък ефект. Има много варианти, стига човек да има под ръка нещо от всички тях, за да може да си избере най-евтиния и най-подходящия за него. Но в никакъв случай не бива да се оставя на влажни и слузести храни, които дават повече слуз в организма. Хубаво е да се намали консумацията на прясно мляко, особено когато то не е същинско, не е истинско, а е консервирано с картонени кутии. Ако се използва горещо прясно мляко, задължително трябва да се разбие в него един жълтък. Той е желателно да бъде от дворна кокошка. Горещо мляко с разбъркан суров жълтък в него се приема от онези хора, при които отминава настинката или грипът, но се задържа като възпаление на фарингитната област. Те започват да говорят пресипнало, трудно и с напън. Тогава тази блага напитка много добре пасва“, посочи Елмазов.\r\nНадежда КРЪСТЕВА", "date": "2018.01.09", "title": "Емил Елмазов, билкар: Сокът от черен бъз е добър имуностимулант в борбата с грипа"}
{"url": "http://www.focus-news.net/news/2018/01/09/2475140/d-r-mimi-kubateva-rzi-smolyan-nyama-myasto-za-pritesnenie-zaradi-zavishenite-niva-na-radon-v-detski-gradini-i-zhilishta-v-oblastta.html", "text": "Няма място за притеснение от страна на жителите на област Смолян заради измерените завишени нива на радон в детски градини и жилища в региона. Това заяви в интервю за Радио „Фокус“ – Смолян д-р Мими Кубатева, директор на Регионалната здравна инспекция – Смолян. Тя подчерта, че съществуват мерки за намаляване концентрацията на радона и РЗИ – Смолян е препоръчала на кметовете и ръководствата на детските градини да предприемат конкретни действия, с цел да се намали концентрацията. „Радонът идва от земните недра и при недобра изолация в основите на сградите, прониква през пролуките и навлиза в помещенията. Когато тези помещения са затворени, неговата концентрация се увеличава. По тази причина през зимните месеци и през нощта, количеството на радона става повече в помещенията и сградите. Затова най-естественото средство за намаляване на неговата концентрация е редовното проветряване. Ние сме обяснили на ръководствата на детските градини, че трябва редовно да се проветряват помещенията и в зимните месеци препоръчваме това да става основно сутрин преди приема на децата в градината, за да може количеството радон, който се е натрупал през нощта, да бъде изгонено и концентрацията да бъде снижена“, обясни д-р Кубатева. \r\nТя добави, че контролната им дейност, свързана с измерванията, е по Националната програма за намаляване на радон върху човешкото здраве и ще продължи. „Тя е съгласувана с указанията, които са дадени от Националния координационен съвет и това, което извършваме ние е на едни и същи пунктове, а те са 100 жилища на територията на областта, на три месеца се сменят детекторите, които се поставят, изпращат се за отчитане в Националния център по радиология и радиационна защита и въз основа на тях, целта е да се измери средногодишната концентрация на радон, защото тя варира както в рамките на денонощието, така и през различните сезони и всъщност референтните стойности, които дадено от Световната здравна организация и Европейския регламент и те са свързани със средногодишните стойности. Ние работим със 100 подбрани пункта – жилища и въз основа на измерените средногодишни стойности, ще препоръчваме съответно предприемане на мерки. В момента е изготвен и проект на Национална стратегия за намаляване на действието на радона върху човешкото здраве, която до края на този месец ще бъде внесена в Министерски съвет за приемане“, каза още д-р Кубатева. „Съобразно тази стратегия РЗИ ще извършва необходимите действия, контрол и препоръки за намаляване на този риск за здравето“, каза още директорът на РЗИ – Смолян.\r\nНели ГЕРГЬОВСКА", "date": "2018.01.09", "title": "Д-р Мими Кубатева, РЗИ – Смолян: Няма място за притеснение заради завишените нива на радон в детски градини и жилища в областта"}
{"url": "http://www.focus-news.net/news/2018/01/09/2475141/redzhep-tayip-erdogan-turtsiya-shte-prodalzhi-operatsiya-shtitat-na-efrat-v-severna-siriya.html", "text": "Президентът на Турция Реджеп Тайип Ердоган съобщи, че армията на страната му ще продължи операцията си в северните турски региони Африн и Манбидж, предава  Reuters.\r\nПрез 2016 г. Турция стартира операция „Щитът на Ефрат“ на границата си със Сирия, за да прочисти т.нар. „коридор на тероризма“, изграден от двойната терористична заплаха към държавата  от страна на „Ислямска държава“ и на кюрдските бунтовници. \r\nАнкара смята Отрядите за народна самоотбрана (YPG) за сирийско разклонение на ПКК, която води дейност в Турция от 1974 г.   Виктор Турмаков", "date": "2018.01.09", "title": "Реджеп Тайип Ердоган: Турция ще продължи операция „Щитът на Ефрат“ в Северна Сирия"}
{"url": "http://www.focus-news.net/news/2018/01/09/2475142/dobrich-do-dni-se-ochakva-bade-podpisano-sporazumenie-s-obshtina-balchik-i-da-bade-vdignat-zaporat-na-smetkite-.html", "text": "До дни се очаква Общината да подпише споразумение и да бъде вдигнат запорът на сметките на Община Балчик. Това заяви в интервю за Радио „Фокус” – Варна зам.-кметът „Финанси и общинска собственост“ Елка Димова. „Мога да кажа, че все още сме в преговори за подписване на това споразумение. Вече сме си разменили няколко негови варианта. Вървим бързо към финал. Според мен е въпрос на дни, в които буквално ще бъде подписано Споразумението и Добрич най-после ще вдигне запора от сметките на Община Балчик, защото това е големият проблем в началото на годината за Белия град специално“, коментира зам.-кметът. Към момента морската община първо има по изпълнителен лист задължения към Община град Добрич около 680 000 лв. и отделно задължения, за които все още не е изваден изпълнителен лист. „Надявам се няма да ни се наложи да изваждаме. Те са около 300 000 лв. Морската община е готова да извършва плащания. В момента уточняваме периодите, в които ще се плащат и конкретните суми, които ще се плащат, така че заявяват готовност да извършват плащания към момента“, добави зам.-кметът. На въпрос след като този проблем бъде решен как Община град Добрич ще подходи, за да не се стига в бъдеще отново до подобен, тъй като и в следващите години морските общини ще дължат отчисления за ползване на Регионалното депо за битови отпадъци край село Стожер, Елка Димова отговори: “За съжаление гаранция няма как да имаме, защото всичко е точно въпрос на подписани споразумения между общините. Община Добрич има такива споразумения с осем общини подписани и всъщност единственият проблем засега се яви само с Община Балчик. Надявам се да не последват нейния пример други общини. Но така или иначе по-големи гаранции от това няма как да имаме. Споразуменията са подписани съвсем доброволно от кметовете, също така и съвсем задължително, защото проектът, по който е изпълнено депото, задължава наличието на такива споразумения и именно този начин на работа и на разплащане. Затова най-малкото докато не изтече периодът на устойчивост на проекта, който е 5-годишен, ще продължим по този начин да работим“. \r\nЖулиета НИКОЛОВА", "date": "2018.01.09", "title": "Добрич: До дни се очаква бъде подписано споразумение с Община Балчик и да бъде вдигнат запорът на сметките ѝ"}
{"url": "http://www.focus-news.net/news/2018/01/09/2475143/zam-ministar-malina-krumova-ochakvame-do-mart-da-bade-obyavena-obshtestvena-porachka-i-da-zapochne-izgrazhdaneto-na-prechistvatelna-stantsiya-za-piteyni-vodi-v-shumen.html", "text": "Очакваме до март да бъде обявена обществена поръчка и още тази година да започне изграждането на пречиствателна станция за питейни води в Шумен. Това заяви на брифинг Малина Крумова, зам.-министър на регионалното развитие и благоустройството, предаде репортер на Радио „Фокус“ - Шумен. Крумова посочи, че това е дългоочакван инвестиционен приоритет, който е от изключително важно значение за региона. „Проектът обхваща реконструкция на довеждащ водопровод, на деривацията от яз. „Тича“, вътрешна водопроводна мрежа, канализационни отклонения и всички други необходими инвестиции, така че да се постигне пълно съответствие с изискванията на българското и европейско законодателство по отношение на питейни и отпадъчни води за Шумен“, заяви Крумова. Тя посочи, че пречиствателната станция е на стойност 22 млн. лв., за подмяната на водопровода на водоснабдителна система „Тича“ са предвидени 52  млн. лв., заложени са и средства за подмяна на вътрешна канализационна мрежа и отклонения. Инвестиции във ВиК сектора по ОП „Околна среда 2014-2020“ са предвидени и в град Нови пазар - 135 хил. лв. за подмяна на помпи, 750 хил. лв. за подмяна на водопроводи, 210 хил. лв. за канализационни отклонения. Малина Крумова обясни, че съгласно новите правила на ОП „Околна среда“, бенефициент по програмата е ВиК операторът.  „Той ще проведе поръчките под стриктния контрол на собствениците. Съгласно политиката във ВиК отрасъла собствеността върху мрежата и съоръженията е публичен, ние сме създали организация ВиК операторът да работи в активно сътрудничество както с областта като председател на Асоциацията, така и с общините, на чиято територия ще се извършват инвестициите“, заяви Крумова.\r\nИвелина ИВАНОВА", "date": "2018.01.09", "title": "Зам.-министър Малина Крумова: Очакваме до март да бъде обявена обществена поръчка и да започне изграждането на пречиствателна станция за питейни води в Шумен"}
{"url": "http://www.focus-news.net/news/2018/01/09/2475144/elektricheski-avtomobili-shte-obsluzhvat-delegatite-na-balgarskoto-predsedatelstvo-na-saveta-na-es.html", "text": "Електрическите автомобили Renault Zoe, които ще превозват делегатите на Българското председателство на Съвета на ЕС 2018, ще бъдат позиционирани на паркинга на Терминал 2 на Летище „София“ утре в очакване да бъде даден старт на трансферите. Това съобщиха от пресцентъра на Министерство за Българското председателство на Съвета на ЕС 2018.\r\nС нулеви СО2 емисии в рамките на шест месеца, колите ще осигуряват ежедневни трансфери на пристигащите за събитията от календара на Българското председателство гости на София от летището до НДК и хотелите, в които са настанени. \r\nНачало на партньорството ще дадат министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел. Двамата подписаха договор за партньорство през декември, според който Renault предоставя 15 електрически автомобила и шофьори за тях на Българското председателство. Те са осигурени в партньорство със Сосиете Женерал  Експресбанк и Шнайдер Електрик.\r\nСпециален информационен пул на летището ще насочва пристигащите делегати Категория В и С (експерти в работните групи и участници в сесиите от парламентарното измерение) към трансферните автомобили, които са специално брандирани. \r\nЗа целите на трансферите на Летище „София“ са инсталирани и три нови зарядни станции Schneider Electric. След председателството те ще могат да бъдат използвани от всички, които искат да заредят електромобилите си докато изчакват пристигащите пътници.\r\n100% електрически автомобили Zoe, Renault показва иновациите в електрическата и устойчива мобилност с акцент върху най-продавания електрически автомобил в Европа.", "date": "2018.01.09", "title": "Електрически автомобили ще обслужват делегатите на Българското председателство на Съвета на ЕС"}
{"url": "http://www.focus-news.net/news/2018/01/09/2475145/afp-visokopostaven-chlen-na-hamas-e-nastanen-v-bolnitsa-v-seriozno-sastoyanie-s-ognestrelna-rana-v-glavata.html", "text": "Високопоставен член на „Хамас“ е бил  прострелян в главата в Ивицата  Газа и е настанен в болница в критично състояние, предава   AFP.\r\nПрессекретарят на „Хамас“ Фаузи Бархум съобщи, че Имад ал Алами, бивш член на изпълнителния съвет на организацията, е бил прострелян, \"докато  е инспектирал личното си оръжие в дома си и в момента е в критично състояние“. \r\nМедицински източник съобщи, че Ал Алами е закаран в болницата. Няма независимо потвърждение на  детайлите около инцидента.  Виктор Турмаков", "date": "2018.01.09", "title": "AFP: Високопоставен член на „Хамас“  е настанен в болница в сериозно състояние с огнестрелна рана в главата"}
{"url": "http://www.focus-news.net/news/2018/01/09/2475146/plovdiv-eksperti-shte-analizirat-sastoyanieto-na-uchastak-ot-patya-pazardzhik-peshtera-kadeto-sa-stanali-mnogo-katastrofi-sas-zaginali-prez-2017-godina.html", "text": "Експерти ще анализират състоянието на участъка от третокласния републикански път Пазарджик – Пещера, на територията на Пловдивска област, където са станали много катастрофи със загинали през изминалата 2017 година. Това съобщи за Радио „Фокус” - Пловдив говорителят на ОДМВР – Пловдив. Решението за това е било взето на проведена среща по инициатива на директора на ОДМВР – Пловдив старши комисар Атанас Илков и областния управител на Пловдивска област Здравко Димитров. На срещата са присъствали и кметове на общините Стамболийски, Кричим и селата Йоаким Груево, Кадиево, Куртово Конаре, Оризари, служители на РУ – Стамболийски, инспектори от “Пътна полиция” и представители на Областно пътно управление. Били са обсъдени редица възможности за подобряване безопасността на движение и предотвратяване на тежки пътни произшествия по преминаващия през Пловдивска област участък от третокласния републикански път Пазарджик – Пещера (ІІІ-375). В краткосрочен план от Областно пътно управление е поет ангажимент за своевременно прочистване на крайпътната растителност. Готовност за насищане с полицейски екипи, засилен контрол над скоростта с помощта на мобилни видеокамери и строги санкции спрямо нарушителите са били заявени от директора на Областната дирекция на МВР. За осъществяване на проекти в дългосрочна перспектива за евентуално изграждане на възпрепятстващи съоръжения, кръгови движения, светофарни уредби и сигнализация е била създадена организация за стартиране на оглед на пътната отсечка. След задълбочен анализ на състоянието ѝ от експертна комисия ще бъдат разгледани конкретни предложения и възможности за тяхното финансиране.\r\nЦветана ТОНЧЕВА", "date": "2018.01.09", "title": "Пловдив: Експерти ще анализират състоянието на участък от пътя Пазарджик – Пещера, където са станали много катастрофи със загинали през 2017 година"}
{"url": "http://www.focus-news.net/news/2018/01/09/2475147/boris-nikolov-kmet-na-belogradchik-obshtinskata-bolnitsa-e-sas-zatihvashti-funktsii.html", "text": "Общинската болница е със затихващи функции, към това върви от известно време лечебното заведение. Това каза за Радио „Фокус“ кметът на Община Белоградчик Борис Николов. Той посочи, че Общината все още не е изтеглила заем заради някои несъгласия с условията на кредиторите. „150 000 лв. от този заем трябва да погасят половината от неизплатените заплати на общинската болница. Сега работещите там получават аванси в размер на 80% от трудовото си възнаграждение“, каза Борис Николов. Той добави, че въпреки разговорите с представители на Министерството на здравеопазването, не са променени и  стандартите, по отношение на малките и отдалечени болници. Неизвестността пред болницата в Белоградчик отблъсква местните пациенти и те търсят лечебна помощ в други болници. 550 000 лв. са дълговете на болницата в Белоградчик, като 300 000 лв. са спешните плащания.\r\nАнна ЛОЗАНОВА", "date": "2018.01.09", "title": "Борис Николов, кмет на Белоградчик: Общинската болница е със затихващи функции"}
{"url": "http://www.focus-news.net/news/2018/01/09/2475148/sport-alisan-risk-i-monika-nikulesku-se-klasiraha-na-vtori-krag-na-turnira-v-hobart.html", "text": "Американската тенисистка Алисън Риск победи в първи кръг на турнира на Женската тенис асоциация в австралийския град Хобарт чехкинята Катерина Синякова  с  2:6, 6:3, 7:5.\r\nВ другия мач от кръга румънката Моника Никулеску победи своята съотечественичка Ирина Бегу с 2:6, 6:3, 7:5. Виктор Турмаков", "date": "2018.01.09", "title": "Спорт: Алисън Риск и Моника Никулеску се класираха на втори кръг на турнира в Хобарт"}
{"url": "http://www.focus-news.net/news/2018/01/09/2475149/ministar-kiril-ananiev-maychinoto-i-detskoto-zdraveopazvane-sa-sred-prioritetite-na-pravitelstvoto-i-nastoyashtiya-ekip-na-ministerstvo-na-zdraveopazvaneto.html", "text": "\"Майчин дом\" е водещо лечебно заведение в нашата страната, в което работят изключителни професионалисти. Тук се съчетава високият професионализъм, наличието на съвременна апаратура и техника, невероятно отношение към пациентите и в същото време един прекрасен и успешен мениджмънт от страна на ръководството на болницата“. Това каза министърът на здравеопазването Кирил Ананиев по време на официалното откриване на реновираната Послеродова клиника към болницата, съобщиха от пресцентъра на Министерството на здравеопазването. Инвестицията е на стойност близо 600 хил. лв., отпуснати от Министерството на здравеопазването под формата на капиталови средства. На 394 хил. лв. възлиза ремонтът в лечебното заведение, а с други 200 хил. лв. е закупено оборудване за клиниката. \r\n„Като икономист и финансист не мога да не кажа, че финансовото състояние на „Майчин дом“ е много добро, с положителен финансов резултат и без никакви задължения към доставчици“, коментира още министър Ананиев. Той уточни, че това е една от причините МЗ да задели необходимия ресурс, за да бъде реновирана Послеродовата клиника, която е и най-съвременната в цялата страна. „Майчиното и детското здравеопазване са сред приоритетите на правителството и настоящия екип на МЗ. Усилията ни за обновяване на базите от този тип в страната ще бъдат последователни и осезаеми както за екипите, работещи в тях, така и за пациентите“, заяви Кирил Ананиев. \r\nДиректорът на университетската болница доц. Иван Костов посочи: „С цената на усилията от страна на Министерството на здравеопазването и „Майчин дом“ днес откриваме най-голямата и най-модерната Послеродова клиника в страната. Грижата за майката и детето са в основата на всяка една политика и фактът, че г-н Ананиев е днес с нас го доказва. „Майчин дом“ е институцията, която е основен фактор в развитието на акушерството и гинекологията в страната“. \r\nЗдравният министър използва случая, за да поздрави лекарите и специалистите по здравни грижи в УМБАЛ по повод Бабинден.", "date": "2018.01.09", "title": "Министър Кирил Ананиев: Майчиното и детското здравеопазване са сред приоритетите на правителството и настоящия екип на Министерство на здравеопазването"}
{"url": "http://www.focus-news.net/news/2018/01/09/2475150/d-r-sasho-kotev-rzok-kyustendil-vsichki-naseleni-mesta-v-oblastta-sa-pokriti-s-parvichna-meditsinska-pomosht.html", "text": "Всички населени места в областта са покрити с първична медицинска помощ. Това каза пред Радио „Фокус” – Кюстендил д-р Сашо Котев, директор на Районната здравноосигурителна каса в Кюстендил. По думите му броят на здравноосигурените лица намалява всяка година с по около 2 000 души. Към момента 110 938 души са със здравно осигуряване. Неосигурените достигат 23 490 души. „Не се знае каква част от тези хора в чужбина. Това са пациенти, които са в листите на личните лекари”, каза д-р Сашо Котев. Според него населението в региона е покрито с първична медицинска и стоматологична помощ. За година време се подават между 15 и 20 жалби от страна на пациенти. Част от тях са основателни и по тях са наложени максимални санкции. Жалбите са насочени към лични лекари и към лечебни заведения.\r\nВенцеслав ИЛЧЕВ", "date": "2018.01.09", "title": "Д-р Сашо Котев, РЗОК - Кюстендил: Всички населени места в областта са покрити с първична медицинска помощ"}
{"url": "http://www.focus-news.net/news/2018/01/09/2475151/izlozhbata-evropeyski-gradove-v-tvorbi-na-balgarski-hudozhnitsi-shte-bade-otkrita-v-galeriya-sredets-na-16-yanuari.html", "text": "Изложбата „Европейски градове в творби на български художници” ще бъде открита в галерия „Средец” на Министерството на културата на 16 януари  от 17.30 часа. Това съобщиха от пресцентъра на Министерство на културата. Експозицията ще бъде представена от проф. Марин Добрев, директор на Художествената галерия в Стара Загора.\r\nИзложбата маркира обширната тема за интереса и мястото на сюжети от европейски градове в изкуството на българските художници през последното столетие. В нея са включени 50 живописни творби, рисунки и графики, в които всеки от авторите е запечатал своето усещане за специфичната атмосфера, с която един или друг град го е вдъхновил. Нейният облик се оформя от произведения на творци като Никола Танев, Марио Жеков, Иван Пенков, Дечко Узунов, Бенчо Обрешков, Вера Недкова, Ненко Балкански, Константин Трингов, Найден Петков, Любен Зидаров, Вълко Гайдаров, Ненко Токмакчиев, Андрей Даниел и др.\r\nТворбите са предоставени от фондовете на галериите в Стара Загора и Казанлък.", "date": "2018.01.09", "title": "Изложбата „Европейски градове в творби на български художници” ще бъде открита в галерия „Средец” на 16 януари"}
{"url": "http://www.focus-news.net/news/2018/01/09/2475152/inzh-mihail-mihaylov-pchelar-prez-2017-g-be-otchetena-100-smartnost-na-pchelite-v-gotse-delchev-i-v-rayona-na-severna-balgariya.html", "text": "През 2017 г. бе отчетена 100 % смъртност на пчелите в Гоце Делчев и в района на Северна България. Това каза инж. Михаил Михайлов, председател на Обединен български пчеларски съюз, в интервю за Агенция „Фокус“ за изминалата 2017 г. „Точната смъртност може да се каже по агростатистиката, която излиза през 2018 г.. В отделни райони смъртността беше изключително висока. Имаме смъртност дори до 100% в Гоце Делчев и  в Северна България. Средно се смята, че около 30 % до 50 % е зимната смъртност при пчелите, но нормата е около 10 % в даден пчелин“, коментира инж. Михайлов.  Той обърна внимание, че официално са излезли данни, че е имало 3 % зимна смъртност, което  според него е печатна грешка, тъй като е невъзможно. Пчеларят припомни, че във връзка със суровата зима, пчеларите са направили протест за подпомагане по линията на държавна помощ de minimis, което се е увенчало с успех. „Макар с намален бюджет на помощта, пчеларите получиха средства, за да компенсират извършеното по възстановяването на пчелните семейства и осигуряването на зимни запаси“, допълни той. Инж. Михайлов поясни, че ако не бъдат удовлетворени исканията на пчеларите за забрана на използването на пестидиците, което се очаква да бъде гласувано в Брюксел, пчеларите са готови да излязат на улицата и отново да протестират, както преди години. „Смятаме, че пестицидите трябва да бъдат категорично забранени. Тогава България и други страни няма да могат да използват правото си на дерогации“, каза инж. Михайлов. \r\nДеница КИТАНОВА", "date": "2018.01.09", "title": "Инж. Михаил Михайлов, пчелар: През 2017 г. бе отчетена 100% смъртност на пчелите в Гоце Делчев и в района на Северна България"}
{"url": "http://www.focus-news.net/news/2018/01/09/2475153/afp-polskiyat-ministar-predsedatel-otstrani-ot-postovete-ministrite-na-vanshnite-raboti-i-na-otbranata.html", "text": "Министър-председателят на Полша Матеуш Моравецки свали от постовете им министъра на външните работи Витолд Вашчиковски и на отбраната Антони Мачиаревич, предава  AFP.\r\nСмята се, че така правителството на Полша се опитва да подобри отношенията си със своите партньори в ЕС.\r\nПо време на мащабните рокади в полското правителство е свален и министърът на околната среда Ян Шишко. \r\nВсе още не е обявено кой ще застане на мястото на свалените министри. Виктор Турмаков", "date": "2018.01.09", "title": "AFP: Полският министър-председател отстрани от постовете министрите на външните работи и на отбраната"}
{"url": "http://www.focus-news.net/news/2018/01/09/2475154/v-sofiya-shte-se-provede-diskusiya-na-tema-zakon-za-protivodeystvie-na-koruptsiyata-i-za-otnemane-na-nezakonno-pridobitoto-imushtestvo-i-nalozhenoto-veto-ot-prezidenta-na-republika-balgariya.html", "text": "В Съюза на юристите в България ще се проведе дискусия на тема „Закон за противодействие на корупцията и за отнемане на незаконно придобитото имущество и наложеното вето от президента на Република България“. Това съобщиха от пресцентъра на ПП АБВ. Събитието ще се проведе на 10 януари 2018 г. от 11:00 часа в заседателната зала на Съюза на юристите в България на ул. “Пиротска“ 7, ет. 2. В дебатът участие ще вземат представители на държавни институции, служби, ангажирани с борбата с корупцията, гражданския сектор и неправителствени  организации. Ще бъдат обсъдени законодателните и нормативни практики у нас, координацията между институционалните звена в контекста на наложеното вето от държавния глава.", "date": "2018.01.09", "title": "В София ще се проведе дискусия на тема „Закон за противодействие на корупцията и за отнемане на незаконно придобитото имущество и наложеното вето от президента на Република България“"}
{"url": "http://www.focus-news.net/news/2018/01/09/2475155/radmila-rangelova-zam-kmet-na-obshtina-kyustendil-uvelichavaneto-na-kapatsiteta-na-kompleksa-za-sotsialni-uslugi-tseli-razshiryavane-na-samite-deynosti.html", "text": "Увеличаването на капацитета на Комплекса за социални услуги цели разширяване на самите дейности. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. „Основната причина за да подготвим предложението за увеличаване на капацитета на Комплекса за социални услуги, което беше гласувано и от страна на Общината, е приключването на проекта „Независим живот”, това се случи на 31 декември 2017 година. Това беше един доста значим проект, в рамките на който се предоставяше услугата „Личен асистент”, от която се възползваха изключително много хора”, каза Радмила Рангелова. По думите ѝ Общинският съвет е декларирал съгласието за устойчивост на проекта. В това число да се запази функцията и предназначението на сградата, в която се предоставя услугата, както и да запази дейността на създадения в рамките на проекта Център за почасови услуги, освен това ремонтираните помещения да бъдат използвани за нуждите и за целите на социалните услуги. „В тази връзка ние предложихме на Общинския съвет и това беше прието за увеличаване капацитета на центъра”, каза Радмила Рангелова.\r\n\"Община Кюстендил предоставя социална услуга, свързана с група за взаимопомощ. Тази услуга се оказа, че е доста сполучлива. Има търсене от такъв тип услуга. Вече тази услуга я регламентираме, за да може да я надграждаме и да я развиваме. Идеята е тази група да се развие, тя да не бъде само за лица с психични страдания, но и за лица с наркотична зависимост или с някакви други зависимости”, каза още Радмила Рангелова. Според нея този проблем съществува, дори се увеличават лицата с някакви зависимости. „Това е ниша, в която трябва да намерим някакъв подход и начин със съответните квалифицирани специалисти, полагайки необходимите грижи за хората с такива проблеми”, каза Радмила Рангелова.\r\nВенцеслав ИЛЧЕВ", "date": "2018.01.09", "title": "Радмила Рангелова, зам.-кмет на Община Кюстендил: Увеличаването на капацитета на Комплекса за социални услуги цели разширяване на самите дейности"}
{"url": "http://www.focus-news.net/news/2018/01/09/2475156/pazardzhik-da-kraya-na-yanuari-zhitelite-na-obshtina-peshtera-mogat-da-podadat-danachnite-si-deklaratsii-v-otdel-mestni-prihodi.html", "text": "На 31 януари изтича крайният срок за подаване на данъчни декларации по 16 Н от Закона за Местните данъци и такси за облагане с патентен данък, както и плащането за първото тримесечие. Това съобщиха за Радио „Фокус“ – Пазарджик от отдел „Местни приходи“ в Община Пещера. Платилите до 31 януари 2018 г. в пълен размер патентен данък могат да ползват 5% отстъпка предвидена в нормативните документи. От днес може да бъде платен данък МПС за тази година, уточняват финансистите в местната администрация. 5% отстъпка е предвидена за всеки, който плати данък МПС в пълен размер в срок до 30 април 2018 г.", "date": "2018.01.09", "title": "Пазарджик: Да края на януари жителите на община Пещера могат да подадат данъчните си декларации в отдел „Местни приходи“"}
{"url": "http://www.focus-news.net/news/2018/01/09/2475157/zam-ministar-denitsa-nikolova-balgariya-i-turtsiya-shte-izpalnyavat-programata-za-transgranichno-satrudnichestvo-s-proekti-podavani-po-elektronen-pat.html", "text": "България и Турция ще изпълняват Програмата за трансгранично сътрудничество между двете държави с проекти, подавани по електронен път. Това обяви заместник-министърът на регионалното развитие и благоустройството Деница Николова, която съпредседателства проведеното в гр. Одрин четвърто заседание на Съвместния комитет за наблюдение по Програмата за трансгранично сътрудничество INTERREG-IPA България-Турция 2014 – 2020 г., съобщиха от пресцентъра на Министерството на регионалното развитие и благоустройството. Николова отбеляза, че досега потенциалните бенефициенти по програмата не са могли да се възползват от подаването на нужните документи онлайн.  „Това ще даде възможност за подаване на по-широк спектър от проекти, ще улесни условията за сътрудничество и партньорство между двете страни, а и ще ускори процеса на оценка на проектите, отбеляза заместник-министърът. \r\nПрограмата  е с бюджет от близо 30 млн. евро. Към днешна дата са одобрени и се финансират 43 проекта, подадени по първата покана за набиране на проектни предложения, на стойност от почти 10 млн. евро. От тях  16 са инвестиционни, основно за борба с природните бедствия и опазване и управление на природните ресурси, а 27 са от типа „меки мерки“ за промотиране и насърчаване на възможностите за туризъм. „Чрез тези 43 проекта се очаква да бъдат изпълнени напълно 13 от общо 21 индикатора на програмата, които показват изпълнение на заложените цели за развитие на трансграничния регион“, каза зам.-министър Николова. \r\nПредстои обявяването и на втората покана за набиране на проектни предложения, като по нея ще бъде разпределен ресурс от над 15,6 млн. евро, стана ясно по време на заседанието. Деница  Николова заяви, че приоритетни ще бъдат интегрираните проекти, с комплексен подход, чието изпълнение включва по-голям обем инвестиционни дейности, в които са включени „меки мерки“. „Това ще позволи по-комплексно позициониране на нашите цели и да постигнем ясни и видими резултати при изпълнение на проектите, които да покриват задължителните индикатори. Основният ни фокус ще бъде не само да имаме интегрирани проекти, но и да постигнем основните индикатори, които  не бяха застъпени до момента“, обобщи тя. Според нея това ще доведе и до оптимизиране на процеса, с цел по-добра актуалност, обективност и прозрачност при процеса на подбор и оценка на проектите. „Даваме  възможност да бъдат подадени качествени проекти с много добри партньорства и с устойчивост в бъдеще, което ще допринесе за подобряване на живота на хората в областите, които подкрепяме по програмата“, заяви още зам.-министърът. \r\nДеница Николова отбеляза, че днешното заседание на Комитета за наблюдение на програмата се провежда в ключов момент в отношенията между двете държави. „Само преди два дни българският премиер Бойко Борисов и турският президент Реджеп Тайип Ердоган откриха обновената  църква „Св. Стефан“ в Истанбул. Ние търсим новите и допълващи възможности за това да сближаваме нашите страни чрез общи проекти и цели за по-красиви и по-добре икономически развити региони, които съвместно да продължават своя път напред. Сътрудничеството между нашите държави винаги е било в дух на консенсус и приятелски отношения“, отбеляза Николова. \r\nСъпредседателят на заседанието от турска страна Бейза Туран – директор на Дирекция „Финансово сътрудничество“ в Министерството на европейските въпроси на Република Турция, отбеляза, че проектите между двете страни целят съхраняване на териториалната цялост, насърчаване и задълбочаване на сътрудничеството между двете страни. Тя насърчи разработването на проекти за подобряване на инфраструктурата в пограничните региони. \r\nВ периода 2007-2013 г. по програмата  за ТГС по ИПП България – Турция в пограничния регион са реализирани общо 143 проекта за близо 32 млн. евро, стана ясно от отчета на изпълнението. Всички проекти са успешно приключили своите дейности. Изплатените средства по проектите към момента са в размер на над 26 млн. евро. \r\nОт българска страна участници в програмата са областите Хасково, Ямбол и Бургас и 29-те общини в тях, а от турска страна - Одрин и Къркларели с техните 17 провинции. Населението на региона е близо 1,5 млн. души. Управляващ орган по Програмата е Дирекция „Управление на териториалното сътрудничество“ в Министерството на регионалното развитие и благоустройството на Република България, а Министерството по европейските въпроси на Република Турция изпълнява функциите на Национален орган.", "date": "2018.01.09", "title": "Зам.-министър Деница Николова: България и Турция ще изпълняват програмата за трансгранично сътрудничество с проекти, подавани по електронен път"}
{"url": "http://www.focus-news.net/news/2018/01/09/2475158/rumen-petkov-abv-na-pravoohranitelnite-organi-ne-tryabva-da-se-gleda-kato-na-instrument-za-pr.html", "text": "Бруталните престъпления белязаха началото на годината. Службите да бъдат оставени да си свършат работата, но е важно и те да я свършат както трябва. Не бива да бъдат излишно притискани или използвани като инструмент за ПР. Това заяви в ефира на „Нова телевизия“ Румен Петков, член на ИБ на АБВ и бивш вътрешен министър, съобщиха от пресцентъра на ПП АБВ. По думите му прибързано представените пред обществото факти около зловещото шесторно убийство като ДНК анализ, психологически профил на извършителя и др., съдържащи в себе си множество противоречия, са дискредитирали сериозно общественото доверие относно работата на институциите по разрешаване на случая. „Много е важно държавата да не способства чрез своите представители за насаждане на недоверие чрез нелепи анализи и твърдения. В социалните мрежи и сред анализаторите избуява една твърде висока степен на недоверие. Когато се предприемат такъв тип действия от страна на държавата, трябва да си даваме сметка, че те рефлектират върху общественото съзнание и раждат една степен на отхвърляне на институционализма. Създава се една степен на толкова висока недоверчивост от страна на гражданите към институциите, че накрая се стига дори до доверие в абсурдни тези“.\r\n„За един човек, който е с малокалибрено оръжие, да бъде изкарвана цялата налична институционална мощ на държавата – отряд „Кобра“, борбата с терора, полицията, армията. Е, ако дойде терористична заплаха, тогава какво правим? Кой ще изкараме? Когато искаме по този начин да покажем мощта на държавата, ние всъщност показваме липса на институционална подвижност и организираност. Предприемаме едни действия, които водят до това, че впоследствие се влиза в обяснителен режим пред обществото и след това пред тези, които ще председателстваме в продължение на шест месеца. Не се прави така. Когато на правоохраната, на разследването се гледа като на инструмент за ПР или манипулации, обикновено резултата е този, който виждаме в моментa“, посочи той.  \r\nСпоред Петков тежките престъпления от последните дни не са политически насочени, но неминуемо ще имат и политически последствия. „Политическо отражение ще има, и то тежко. Случиха се две брутални престъпления, като при едното мисля, че повече от 100 години нямаме такъв израз на жестокост. Говоря за шесторното убийство. Всъщност в началото на европредседателството ни, над страната ни налегна един спомен от годините между 2001-ва – 2005-та, когато за година имахме по 25-30 такива брутални убийства“. \r\nПо повод бруталния разстрел на бизнесмен в столицата Румен Петков призова отново службите да бъдат оставени да си свършат работата без да бъдат притискани за прекалено бързи резултати, тъй като това може да навреди на разследването. „Който бърза бърка. Този стил беше наложен през 2009 година. Стилът на бързането, на брутализма, на придружаващата камера. Това е стил, вреден за МВР. Нужно е спокойствие. Не са минали още 24 часа и да се правят изводи, че са пропуснати версии или че не се работи достатъчно активно по определени версии, би било некоректно към хората, които са ангажирани с работата по случая“.", "date": "2018.01.09", "title": "Румен Петков, АБВ: На правоохранителните органи не трябва да се гледа като на инструмент за ПР"}
{"url": "http://www.focus-news.net/news/2018/01/09/2475159/reuters-spored-holandskiya-ministar-predsedatel-velikobritaniya-tryabva-da-izyasni-pozitsiyata-si-po-otnosheniyata-sled-brekzit.html", "text": "Холандският министър-председател Марк Рюте призова Великобритания да изясни какви отношения иска с ключовите си търговски партньори, след като напусне Европейския съюз, предаде  Reuters.\r\nСлед днешната си среща с главния преговарящ на ЕС по Брекзит Мишел Барние Рюте заяви, че е необходимо Великобритания да „изясни позициите си“. Той допълни, че преходният период след Брекзит е необходим, за да се избегнат сътресения. Виктор Турмаков", "date": "2018.01.09", "title": "Reuters: Според холандския министър-председател Великобритания трябва да изясни позицията си по отношенията след Брекзит"}
{"url": "http://www.focus-news.net/news/2018/01/09/2475160/hristo-prodanov-bsp-za-balgariya-darzhavata-ni-e-prognila-ot-koruptsiya-i-horata-veche-go-useshtat-bolezneno.html", "text": "Държавата ни е прогнила от корупция и хората вече го усещат болезнено. Това заяви народният представител от групата на \"БСП за България\" Христо Проданов при участието си в предаването \"Резонанс\" по телевизия \"Евроком\", съобщиха от пресцентъра на БСП - София. \"В случая далеч по-важно от публикациите в авторитетните европейски издания е усещането на хората в България за наличие на корупция, която е повсеместна\", коментира той. \"За нас това е проблемът на проблемите. Затова и инициираме този вот на недоверие, който ще внесем в Народното събрание на 17-и януари. Защото без решаването на този огромен проблем в държавата, няма как да се справим с останалите\", каза още Проданов. Той обясни, че в България в момента се шири най-висшата форма на корупцията - клептокрацията. \"Това е форма на държавно управление, каза той. - В нея управлението е изцяло подчинено на изгодата на управляващите. Всички решения се взимат с една-единствена цел - ползата на управляващите, които се наричат клептократи. България все повече се отдалечава от демокрацията и нагазва в клептокрацията. Това е  причината да внесем вота на недоверие, въпреки европредседателството ни\", добави той. Христо Проданов отбеляза, че 2017-а е годината с най-нисък процент на чуждестранни инвестиции след 2000-ата. \"Това показва, че чуждестранните инвеститори не намират добра среда за правене на бизнес в България\", коментира той. \"Затова и не идват да инвестират тук. Какво ги спира? Като цяло работната ръка у нас е евтина, данъците не са високи. Защо тогава чуждестранните инвестиции са толкова ниски? Очевидно инвеститорите се притесняват от корупцията в страната ни\", каза още Проданов.\r\nТой коментира и ветото на президента Румен Радев върху антикорупционния закон. \"За нас беше очаквано. Много грешна политика е възможността управляващото мнозинство да назначава председателя на органа, който трябва да се бори с корупцията в редиците на управляващите. И тук няма значение кое е това управляващо мнозинство. Няма как то да си назначи ръководител на органа, който трябва да бъде коректив на неговите действия. Цялата тази ситуация е абсурдна. За нас сега е важно да се състои дебатът по този случай в парламентарна зала. Ние изложихме нашите аргументи при гласуването на закона на второ четене. Сега, в пленарна зала, ще се постараем да бъдем още по-убедителни. Въпреки че сигналите, които подават управляващите ме карат да съм много скептичен. И най-вероятно ветото на президента ще бъде отхвърлено\", добави Проданов.", "date": "2018.01.09", "title": "Христо Проданов, \"БСП за България\": Държавата ни е прогнила от корупция и хората вече го усещат болезнено"}
{"url": "http://www.focus-news.net/news/2018/01/09/2475161/varna-slab-dazhd-rami-v-oblastta-patnite-nastilki-sa-mokri.html", "text": "Слаб дъжд ръми във Варна и областта, предаде репортер на Радио „Фокус“ – Варна. Пътните настилки са мокри и хлъзгави. Движението в града е натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район Аспарухово.\r\nВ областта трафикът по направленията Варна – София и Варна – Бургас е сравнително спокоен. Пътните настилки в участъците от автомагистрали, минаващи през Варненска област, също са влажни. Опасните участъци в района на магистрала „Хемус“ са край кариера Марциана и завоя за Повеляново. Най-рисковите места в посока Бургас са в района на местност Харамията, селата Приселци и Рудник, както и разклона за село Близнаци. По пътя Добрич – Варна трафикът е обичайно натоварен за делничен ден.\r\nОт „Пътна полиция“ съобщиха, че до този момент в града са регистрирани 7 катастрофи с материални щети.\r\nМарияна ВАЛЕНТИНОВА", "date": "2018.01.09", "title": "Варна: Слаб дъжд ръми в областта, пътните настилки са мокри"}
{"url": "http://www.focus-news.net/news/2018/01/09/2475162/kyustendil-regionalnata-zdravna-inspektsiya-raboti-po-operativen-plan-za-nadzor-i-kontrol-na-gripa-i-ostrite-respiratorni-zabolyavaniya.html", "text": "Регионалната здравна инспекция в Кюстендил работи по оперативен план за надзор и контрол на грипа и острите респираторни заболявания. Това каза пред Радио „Фокус” – Кюстендил д-р Илияна Кръстева, директор на Дирекция „Надзор на заразните болести” към Регионална здравна инспекция в Кюстендил. Целта на разработения план е намаляване на заболяемостта и смъртността от ежегодните сезонни грипни епидемии и повишаване на капацитета на здравната система за реагиране при грипна пандемия. В момента основната задача е свързана с текущото проследяване на тенденциите в заболяемоста и разпространението на грипа и планиране и своевременно провеждане на адекватни здравно-хигиенни, общи и специфични профилактични, диагностични, противоепидемични и терапевтични мероприятия и оценяване на тяхната ефективност с оглед снижение на заболяемостта и предотвратяване на усложненията. В същото време се работи по организация на дейностите, в които се включват лечебните заведения, личните лекари, дежурните кабинети и други.\r\nВенцеслав ИЛЧЕВ", "date": "2018.01.09", "title": "Кюстендил: Регионалната здравна инспекция работи по оперативен план за надзор и контрол на грипа и острите респираторни заболявания"}
{"url": "http://www.focus-news.net/news/2018/01/09/2475163/pazardzhik-rzi-otchita-visoko-nivo-na-ostri-respiratornite-zabolyavaniya-v-grada.html", "text": "През изминалата седмица в град Пазарджик са регистрирани 138 нови случая на остри респираторни заболявания, съобщиха от Регионална здравна инспекция (РЗИ)-Пазарджик. Заболеваемостта е  195.08 на 10 000 души /под 95 персентил/. Здравните инспектори оценяват нивото на заболеваемост като високо. Регистрирани са и 28 души, които са развили пневмонии. Най-засегната възрастовата група от 15 до  29 години. От групови лекарски практики са взети 10 носогърлени смивове от пациенти с диагноза остра вирусна инфекция. Пробите ще се транспортират за анализ в Националната референтна лаборатория по грип и остри респираторни заболявания в град София.", "date": "2018.01.09", "title": "Пазарджик: РЗИ отчита високо ниво на остри респираторните заболявания в града"}
{"url": "http://www.focus-news.net/news/2018/01/09/2475164/apa-prezidentite-na-azerbaydzhan-i-na-balgariya-provedoha-telefonen-razgovor.html", "text": "Пресслужбата на президентството на Азербайджан съобщава, че президентите на страната и на България Илхам Алиев и Румен Радев са провели телефонен разговор, предава АПА.\r\nРадев  поздрави Алиев с новата година, пожела му е успех в дейността и  благодари за откриването на пряката въздушна връзка между Баку и София, изразявайки увереност, че тя ще бъде полезна за засилването на връзките между двете държави. \r\nНа свой ред, изразявайки благодарност за вниманието и поздравите, азербайджанският президент  подчерта значимостта на наскоро откритата пряка въздушна линия между столиците на двете държави от гледна точка на по-нататъшното разширяване на азербайджанско-българското сътрудничество. \r\nЗасягайки проекта „Южен газов коридор“, президентът на България подчерта важността му от гледна точка на диверсификацията на източниците на газ за Европа, особено подчертавайки решаващата роля на Азербайджан в проекта. Радев отбеляза, че Азербайджан се интересува в проектите за газифициране на България.\r\nАлиев заяви, че реализирането на проекта „Южен газов коридор“ продължава успешно и че се очаква тази година приключване и на проекта ТАНАП. Според него в близко бъдеще в България ще започне доставката на азербайджански газ.\r\nПо време на разговора Румен Радев е поканил Алиев да извърши официално посещение в България. Поканата е приета.  Виктор Турмаков", "date": "2018.01.09", "title": "АПА: Президентите на Азербайджан и на България проведоха телефонен разговор"}
{"url": "http://www.focus-news.net/news/2018/01/09/2475165/pleven-34-godishen-e-zadarzhan-za-palezh-na-lek-avtomobil-v-grad-levski.html", "text": "34-годишен е задържан за палеж на лек автомобил в град Левски. Това съобщиха от пресцентъра на МВР. Вчера сутринта към 02.14 часа от телефон 112 бил получен сигнал за горящ  лек автомобил \"Мерцедес“ на ул. \"Райко Даскалов\" в Левски. На място са изпратени автопатрул при РУ -\r\n Левски и екип на пожарната. Автомобилът изгорял напълно, а от пожара частично е обгорял и паркиран наблизо друг лек автомобил от същата марка. Пламъците са погасени, няма пострадали. При огледа е иззета капачка от туба с мирис на петролен продукт. Образувано е досъдебно производство. При проведените бързи оперативни действия за броени часове е установен извършителят – 34-годишен от Левски. Той е разпитан като обвиняем и признал за стореното. Взета е мярка за неотклонение \"Задържане под стража\" за срок до 72 часа с постановление районен прокурор. Работа продължава разследващ полицай.", "date": "2018.01.09", "title": "Плевен: 34-годишен е задържан за палеж на лек автомобил в град Левски"}
{"url": "http://www.focus-news.net/news/2018/01/09/2475166/pochti-chetiri-chasa-prodalzhava-zasedanieto-na-konsultativniya-savet-za-natsionalna-sigurnost-pri-prezidenta-rumen-radev.html", "text": "Почти четири от часа продължава заседанието на Консултативния съвет за национална сигурност при президента Румен Радев, предаде репортер на Агенция „Фокус“. Заседанието на Консултативния съвет за национална сигурност е на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“. На „Дондуков“ 2 пристигнаха: премиерът Бойко Борисов, председателят на Народното събрание Цвета Караянчева, заместник министър-председателят по правосъдната реформа и министър на външните работи Екатерина Захариева, вицепремиерът и министър на отбраната Красимир Каракачанов, министърът на финансите Владисав Горанов, министър на вътрешните работи. Валентин Радев, началникът на отбраната ген. Андрей Боцев, лидерът на БСП Корнелия Нинова, заместник-председателят на ГЕРБ и председател на парламентарната група на партията Цветан Цветанов, председателят на ДПС Мустафа Карадайъ, лидерът на “Атака” Волен Сидеров и зам.-председателят на Народното събрание и лидер на партия “Воля” Веселин Марешки. След края на срещата президентът Румен Радев ще направи изявление пред медиите, с което да обобщи заседанието. \r\nЛюба АЛЕКСИЕВА", "date": "2018.01.09", "title": "Почти четири часа продължава заседанието на Консултативния съвет за национална сигурност при президента Румен Радев"}
{"url": "http://www.focus-news.net/news/2018/01/09/2475167/haskovo-46-godishen-mazh-e-zadarzhan-za-pritezhanie-na-narkotitsi-prepraven-gazov-pistolet-i-boepripasi.html", "text": "46-годишен мъж от Хасково е задържан за притежание на наркотици, преправен газов пистолет и боеприпаси. Това съобщиха от пресцентъра на МВР. Вчера около 19.00 часа, на ул. „Хасковска“ в Димитровград, задържаният е спрян от пътните полицаи с леката си кола „Алфа Ромео“. При проверката на автомобила, криминалистите намерили 1,25 г метамфетамин до ръчната спирачка. При обиск, скрити в чорапите на мъжа, са открити 10.40 г кокаин, разпределени в 2 плика. Последвали процесуално-следствени действия в жилището на хасковлията в жк. “Орфей“ в областния град. Там криминалистите намерили още дрога: укрити в хладилника, опаковани в хартия – 450 г амфетамин, а във фризера – 3 стъклени шишенца, които според мъжа, са с метадон. В една от стаите са намерени и 4.45 г канабис, електронна везна, както и други предмети за употреба на наркотици. Криминалистите иззели и преправен газов пистолет - 9 мм, както и 37 боеприпаси, 2 от които преправени и с поставени метални сачми. По случая е образувано досъдебно производство по чл.354-а ал.3 от НК.", "date": "2018.01.09", "title": "Хасково: 46-годишен мъж е задържан за притежание на наркотици, преправен газов пистолет и боеприпаси"}
{"url": "http://www.focus-news.net/news/2018/01/09/2475168/zdravka-chimeva-spetsialist-v-oblastta-na-organiziranite-pochivki-tryabva-da-bade-izgraden-vtori-lift-v-bansko-ako-iskame-da-razvivame-zimen-turizam-u-nas.html", "text": "Трябва да бъде изграден втори лифт в Банско, ако искаме да развиваме зимен туризъм у нас. Това каза за Радио „Фокус“ – Пирин Здравка Чимева, специалист в областта на организираните почивки от Благоевград, във връзка с казуса „Банско“ и изграждането на втори кабинков лифт в курортния град. Според нея ситуацията с големите опашки, които се наблюдават в момента, е абсолютно мъчение за туристите. \r\n„Не е нормално да отидеш на ски и да чакаш 1-2 часа, за да се качиш на лифта, за да можеш да се спуснеш за 30 минути. Не знам каква точно е причината процесът с изграждането на втората кабинка в курорта да се стопира непрестанно, но, ако еколозите ги смущава това, че ще се наруши природата, то нека видят какво е в Алпите. Аз лично съм била в Дахщайн, където има ужасно много писти. Може би по-важното от екологична гледна точка е да се грижим за чистота на планината – да няма боклуци, да има добър достъп и прочие“, каза още Чимева. По думите ѝ има хиляди неща, които могат да се направят, за да се съхрани природата. \r\n„Моето мнение е, че вторият кабинков лифт няма да навреди на природата. Още повече, че, ако искаме да развиваме зимен туризъм у нас и по-специално - в Банско, трябва да се абстрахираме от интересите на големи и малки инвеститори, еколозите, \"сините\", \"червените\" и така нататък. Крайно необходимо е да създадем добри условия за развитието на този вид туризъм“, допълни Чимева. Тя коментира още, че ако не се направи нещо за подобряването на спортната инфраструктура в Банско, има сериозна опасност много от хотелските бази в курорта и близките населени места да останат празни за в бъдеще.\r\n\"Не бива да се допуска спирането на развитието на туризма в Банско и региона, заради отсичането на няколко дървета\", посочи Здравка Чимева. Според експерта по туризъм проблемът с незаконната сеч в страна е много по-сериозен и именно на него трябва да се обърне внимание, защото се унищожават огромни количества дървета. „При нас проблемът е, че ние сме „модерни“ и твърде крайни. Като се каже, че трябва да се пази природата, нещата се разбират някак странно. Моите наблюдения са, че всъщност ние не си пазим природата, дори напротив. Вижте колко много боклуци има навсякъде. Ние просто нямаме култура на чистото. Вижте например в Благоевград колко димящи кофи за боклук има, тъй като някой е решил, че там трябва да изхвърли остатъците от печката, с която се отоплява. Погледнете реките, в какво състояние са. Това са нещата, които трябва да ни вълнуват по отношение пазенето на околната среда, а не, че ще се изрежат няколко дървета“, каза още Чимева. \r\nТя подчерта, че не е специалист в тази област, но не мисли, че трябва да се допуска за сметка на една просека да се спира развитието на туризма. „Вижте например колко незаконни сечища има. В тези случаи, къде са еколозите? Къде са защитниците на природата? Мисля, че трябва най-сетне проблемът да се реши глобално. Природата е около нас, на всяка крачка, природата е нашият въздух. Природата, това сме ние. Задължително е да я пазим и да се отговорни спрямо нея, а не само да вдигаме шум“, заяви Чимева. Тя изрази надежда, че в скоро време ще бъде намерено решение на проблема.\r\nЛивия НИНОВА", "date": "2018.01.09", "title": "Здравка Чимева, специалист в областта на организираните почивки: Трябва да бъде изграден втори лифт в Банско, ако искаме да развиваме зимен туризъм у нас"}
{"url": "http://www.focus-news.net/news/2018/01/09/2475169/yordanka-fandakova-kmet-na-sofiya-vseki-den-ot-poslednata-sedmitsa-ima-dvoyno-uvelichenie-na-dopustimite-normi-fini-prahovi-chastitsi-vav-vazduha.html", "text": "През последната седмица по официални данни на Изпълнителната агенция по околна среда всеки ден имаме около двойно увеличение на допустимите норми на фини прахови частици. Това каза кметът на София Йорданка Фандъкова на откриването на новопостроената пътна връзка от бул. „Брюксел“ до Летище София в отговор на въпрос прилагат ли се достатъчно мерки за замърсяването на въздуха, предаде репортер на Агенция „Фокус“. „Това се дължи до голяма степен и на климатичните условия, но и на отопляването с твърдо битово гориво“, обясни тя. „Бих искала много по-бързо Столичният общински съвет да разгледа краткосрочните мерки, които предложихме в такива дни. Тези мерки биха ни позволили, с превишението, което имаме в момента, да бъде пуснат т.нар. зелен билет, за да може хората да се възползват от по-евтин градски транспорт. При чувствителни превишения, каквито има в Скопие днес, да можем и ние пускаме безплатен транспорт“, посочи кметът. „Столичният инспекторат продължава кампанията за събиране на гуми във всички райони, за да можем да се борим с причината, а не с последствието. Правят се и проверки от полицията“, поясни Йорданка Фандъкова. „Основно и най-важно е да се спрат некачествените горива на пазара. Затова по наше настояване Министерството на околната среда и водите разработва стандартите на горива, за които имаме уверението, че са готови“, заяви тя.\r\nБиляна ИВАНОВА", "date": "2018.01.09", "title": "Йорданка Фандъкова, кмет на София: Всеки ден от последната седмица има двойно увеличение на допустимите норми фини прахови частици във въздуха"}
{"url": "http://www.focus-news.net/news/2018/01/09/2475170/afp-severna-i-yuzhna-koreya-sa-se-razbrali-da-provedat-voenni-pregovori-s-tsel-namalyavane-na-naprezhenietomezhdu-tyah.html", "text": "Северна и Южна Корея са се разбрали да проведат военни преговори с цел да намалят нарастващото напрежение на полуострова, предаде  AFP.\r\nДвете страни са се разбрали за това по време на първите цивилни трансгранични преговори между тях от две години насам. \r\n„Страните се разбраха да обезвредят настоящото военно напрежение и да проведат военни преговори, за да разрешат въпроса“, пише в съвместно заявление на участващите на преговорите делегации. Виктор Турмаков", "date": "2018.01.09", "title": "AFP: Северна и Южна Корея са се разбрали да проведат военни преговори с цел намаляване на напрежениетомежду тях"}
{"url": "http://www.focus-news.net/news/2018/01/09/2475171/pernik-v-selo-lyulin-shte-se-provede-obichayat-posreshtane-na-survakari-v-balgarskiya-dom.html", "text": "В село Люлин си дават среща две от най-колоритните сурвакарски групи - Люлин и Долна Секирна. Това съобщиха от пресцентъра на Община Перник. По стара българска традиция в нощта на 13 срещу 14 януари те ще представят уникалния обичай „Посрещане на сурвакари в българския дом“, който се изпълнява само от тях. Празничната програма ще започне в 17.00 часа. Групата от Люлин се стреми да бъде максимално автентична и затова говори последната награда от Международния фестивал на маскарадните игри – златен медал за поддържане и предаване на традиции. В рамките на вечерта ще вземат специално участие група войводи от национално сдружение „Хайдути“, ще бъде представена фотоизложба и експозиция на маски, произведени от майстор Деян Евгениев. \r\n„Богата фолклорна програма и много атрактивни моменти ще съпътстват празничната вечер. Насладете се на гостоприемството ни“, каза кметът на населеното място Евгени Евгениев. \r\nСурвакарската група от село Люлин е основана през 1927 година. В сегашния си вид групата е съставена предимно от младежи и деца. За първи път участва в Международния фестивал на маскарадните игри през 1970 година. Участниците са преоблечени като булюбашия, булка, младоженец, свекър, свекърва, поп, мечка, мечкар, циганчета. Останалите са с ликове.\r\nГрупата печели грамота и награди на фестивала „Кукове“ в град Раковски. През 2012 г. получава първа награда от конкурса „Мечка и мечкар“ в рамките на Международния фестивал на маскарадните игри „Сурва“ в Перник и награда за цялостно представяне. През 2016 г. печели специална награда на кмета на Община Перник.", "date": "2018.01.09", "title": "Перник: В село Люлин ще се проведе обичаят „Посрещане на сурвакари в българския дом“"}
{"url": "http://www.focus-news.net/news/2018/01/09/2475172/tsvetan-mihaylov-sindikat-na-sluzhitelite-v-zatvorite-ostavame-v-stachna-gotovnost.html", "text": "Синдикатите на служителите на затворите у нас остават в стачна готовност, въпреки че се надяват да бъдат изпълнени поне част от исканията им - за по-високи заплати и изравняване на условията с тези на МВР, съобщи пред Радио „Фокус“ – Сливен Цветан Михайлов, член на УС на Синдиката на служителите в затворите в България и председател на синдикалното дружество в Сливен. Той уточни, че се изчаква 29 януари, когато ще стане ясно дали правителството ще изпълни поетите ангажименти. По думи на Михайлов синдикалистите са съгласни на петпроцентно увеличение на заплатите, защото за толкова би стигнал отпуснатият ресурс, но са категорични, че ще настояват за изпълнение на социалните им искания. Той допълни, че дали ще има протести зависи изцяло от резултатите от преговорите с Министерството на правосъдието, а решение за това ще бъде взето на общото събрание на синдикалните организации, което ще се проведе през февруари.\r\nЛюдмила ЙОРГОВА", "date": "2018.01.09", "title": "Цветан Михайлов, Синдикат на служителите в затворите: Оставаме в стачна готовност"}
{"url": "http://www.focus-news.net/news/2018/01/09/2475173/inzh-emiliya-darakchieva-inspektsiya-po-truda-smolyan-nad-160-000-lv-za-neizplateni-zaplati-dalzhi-predpriyatie-ot-madan-na-svoite-rabotnitsi-i-sluzhiteli.html", "text": "Предприятие за производство на изделия от каучук и пластмаси дължи неизплатени заплати на своите работници и служители в размер на 162 613 лв. Това каза за Радио „Фокус“ – Смолян директорът на Инспекция по труда – Смолян, инж. Емилия Даракчиева. През декември е изтекъл срокът за изпълнение на дадените на работодателя 26 предписания, с които той е бил задължен да изплати дължимите трудови възнаграждения на своите подчинени за времето от януари 2015 г. до май 2017 г., поясни инж. Даракчиева. „Заплатите на персонала все още не са изплатени, като засега бяхме пристъпили към по-леката мярка с даване на предписания, с които сме задължили работодателя в определен срок да изплати задължения за посочения срок. След изтичане на срока, работодателят не е изплатил възнагражденията и не е изпълнил предписанията, ние сме пристъпили към по-тежката мярка – търсене на административно-наказателна  отговорност и предстои през януари да съставим и актове за нарушения“, посочи инж. Даракчиева.\r\nКъм настоящия момент в предприятието са заети 15 лица като през годините е имало различен брой заети лица. Ощетените работници при подаване на сигнала за забавяне на плащанията са 14. Инж. Даракчиева поясни, че по-голямата част от работещите в момента там са пенсионери. „Това е може би и причината, че те разчитат на други доходи и имат голямото търпение, за да изчакат голямото забавяне. Хората в Родопите са търпеливи и наистина доста дълъг период от време изчакват да работят без заплати, докато се обърнат към Инспекцията по труда“, отбеляза директорът на институцията. Тя подчерта, че колкото повече време минава, толкова по-трудно е да се изплати възнаграждението. „Проблемът се задълбочава, защото като работодателят види, че не може да изплаща заплатите, започва да търси начин да се освободи от дългове, като продаде дружеството на друг или го прехвърли. По този начин става невъзможно работникът да си получи заработеното“, добави инж. Даракчиева. Тя припомни, че са имали случаи, в които работиците не информират за забавени плащания 3 години, а такъв е и давностният срок за искане пред съда, в който може да се претендира за получаване на забавените заплати.\r\nДиректорът на Инспекцията по труда – Смолян апелира към хората, които не са получили заработените си заплати повече от 2-3 месеца да се обърнат към тях. По този начин ще може да се установи каква е причината за неизплащане на възнагражденията и да се получи информация има ли шанс те да бъдат изплатени и да се предприемат съответните мерки.\r\nНели ГЕРГЬОВСКА", "date": "2018.01.09", "title": "Инж. Емилия Даракчиева, Инспекция по труда – Смолян: Над 160 000 лв. за неизплатени заплати дължи предприятие от Мадан на своите работници и служители"}
{"url": "http://www.focus-news.net/news/2018/01/09/2475174/dobrich-gorskite-strazhari-kam-darzhavnoto-gorsko-stopanstvo-zadarzhaha-4-karutsi-s-6-kub-m-darva-za-ogrev.html", "text": "4 каруци с 6 куб. м незаконно добити дърва за огрев са задържали горските стражари към Североизточно държавно предприятие (СИДП) - Шумен. Това съобщи Мина Сарова, специалист „Връзки с обществеността“, към СИДП, предаде кореспондент на Радио „Фокус” – Варна. При обход на гората в землището на село Хитово служители на Държавно горско стопанство (ДГС) „Добрич” са установили незаконна сеч, за която са съставени акт и констативен протокол. Областната дирекция на полицията е уведомена за случая с цел установяване самоличността на нарушителите, които незабавно са избягали от мястото, щом видели автомобила на горските стражари. Още 12 акта и 9 констативни протокола са съставили през изминалата седмица служителите на СИДП, което стопанисва държавните гори в четирите области Варна, Добрич Търговище и Шумен. От извършените 550 проверки в периода от 2 до 8 януари 77 са на обекти за добив на дървесина, 86 – на превозни средства, 340 – на ловци, а 47 – на други физически лица. Каруца и 4.5 куб. м дърва за огрев са задържани при обход на територията на ДГС „Търговище”. За установените нарушения в стопанството са съставени 4 акта и 2 констативни протокола.\r\nПри системните проверки в обхвата на Държавно ловно стопанство (ДЛС) „Шерба” е конфискуван инструмент за дърводобив. Съставени са два акта и констативен протокол по Закона за горите. В резултат от активната контролна дейност, извършвана от горските стражари, служителите на ДЛС „Паламара” са задържали общо 1.8 куб. м незаконно добити дърва за огрев, за което са съставени 4 акта и 5 констативни протокола. 2 акта и констативен протокол са съставени пък за незаконната сеч на 2.5 куб. м дърва за огрев на територията на ДГС „Генерал Тошево”. Засилен остава контролът на местата с висока концентрация на нарушения, допълват от СИДП предвид по-големия брой нарушения в горите, характерен за зимния сезон.\r\nЖулиета НИКОЛОВА", "date": "2018.01.09", "title": "Добрич: Горските стражари към Държавното горско стопанство задържаха 4 каруци с 6 куб. м дърва за огрев"}
{"url": "http://www.focus-news.net/news/2018/01/09/2475175/prezidentat-rumen-radev-shte-napravi-izyavlenie-v-1445-chasa-sled-zasedanieto-na-ksns.html", "text": "Президентът Румен Радев ще направи изявление в 14.45 часа след заседанието на КСНС, предаде репортер на Агенция „Фокус“. >. Заседанието на Консултативния съвет за национална сигурност е на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“. На „Дондуков“ 2 присъстваха премиерът Бойко Борисов, председателят на Народното събрание Цвета Караянчева, заместник министър-председателят по правосъдната реформа и министър на външните работи Екатерина Захариева, вицепремиерът и министър на отбраната Красимир Каракачанов, министърът на финансите Владисав Горанов, министър на вътрешните работи. Валентин Радев, началникът на отбраната ген. Андрей Боцев, лидерът на БСП Корнелия Нинова, заместник-председателят на ГЕРБ и председател на парламентарната група на партията Цветан Цветанов, председателят на ДПС Мустафа Карадайъ, лидерът на “Атака” Волен Сидеров и зам.-председателят на Народното събрание и лидер на партия “Воля” Веселин Марешки.", "date": "2018.01.09", "title": "Президентът Румен Радев ще направи изявление в 14.45 часа след заседанието на КСНС"}
{"url": "http://www.focus-news.net/news/2018/01/09/2475176/yambol-s-poreditsa-ot-sabitiya-shte-badat-otbelyazani-140-godini-ot-osvobozhdenieto-na-grada-na-17-yanuari.html", "text": "С поредица от събития на 17 януари ще бъдат отбелязани 140 години от Освобождението на града от османско владичество. Това съобщиха от пресцентъра на Община Ямбол. По повод честванията е отпечатана специална брошура, илюстрираща ключови моменти от събитията през зимата на 1877-1878 г. Като акценти са представени участието на ямболски опълченци в Руско-турската освободителна война, „Петте дни на ужаса“, които градът преживява след падането на Плевен, както и посрещането на руските войски на 17 януари 1878 г. В брошурата са поместени спомени на участници в драматичните събития, сред които този на руския генерал Сергей Гершелман, който описва Ямбол така: „Днешното положение на някога  цветущия Ямбол заслужава напълно съчувствие. Едва ли ще се намери на театъра на войната град, толкова пострадал от грабежите и пожарите като този. Жителите ходят като сенки около развалините на своите домове…“. Сред темите в информационния материал е и проектирането и ушиването на легендарното „Браилско знаме“ – първообраз на националния ни трибагреник. Знамето е сътворено по идея и с личните средства на ямболския преселник в Браила Иван Параскевов и ушито от дъщеря му Стилияна. Брошурата, посветена на 140-та годишнина от Освобождението на Ямбол, ще бъде разпространена във всички училища и детски заведения в града, културни институти и учреждения.\r\nНа 17 януари програмата на честванията започва в тържествена церемония пред паметника, отбелязващ мястото, където са посрещнати руските войски. Началото е в 10.30 часа. Събитието включва и възстановка на влизането на 23-ти Донско-казашки полк в Ямбол и срещата на руските войни с жителите на града. В пресъздаването на историческия момент ще участват възстановчици от Музея на бойната слава в Ямбол и от клубовете „Традиция“ в Ямбол и Нова Загора.\r\nВ 11.00 започва шествие по улиците на града до Паметника на загиналите за националното освобождение, където също ще бъдат положени венци и цветя на признателност. От 11.30 часа в Културно-информационен център „Безистен“ ще бъде представена презентация на Регионалния исторически музей на тема „17 януари 1878 г. – Подвиг, Свобода, Ново начало“. Програмата продължава с музикално-поетичен рецитал с участието на ямболски ученици.\r\nПо повод годишнината за първи път в града ще бъде представена и специалната изложба „Руско-турската освободителна война в гравюрите на чуждестранните художници“. Експозицията се открива от 17.30 часа в Художествена галерия „Жорж Папазов“. Програмата на честванията завършва с празничен концерт в Зрителната зала на община Ямбол от 18.30 часа. Тематичната вечер включва изпълнения на вокалните групи „Россиянка“ и Българо-руски хор „Славяне“ – Сливен, на ямболската песенна формация „Пятница 13“, както и представяне на двете най-големи танцови школи в града „Ромбана“ и „All steps“.\r\nКметът на Ямбол Георги Славов кани всички родолюбиви граждани да се включат в проявите, посветени на 140-та годишнина от Освобождението на града.", "date": "2018.01.09", "title": "Ямбол: С поредица от събития ще бъдат отбелязани 140 години от Освобождението на града на 17 януари"}
{"url": "http://www.focus-news.net/news/2018/01/09/2475177/regionalna-zdravna-inspektsiya-veliko-tarnovo-nyama-gripna-epidemiya-na-teritoriyata-na-oblastta.html", "text": "Няма грипна епидемия на територията на област Велико Търново. Това съобщиха за Радио „Фокус“-Велико Търново от Регионална здравна инспекция (РЗИ)-Велико Търново. Заболеваемостта от грип и остри респираторни заболявания в региона е 45.27 на 10 000 души население при 118.88 на 10 000 за страната. \r\nОт Здравната инспекция уточниха, че в област Велико Търново ежедневно се събират и обобщават данни от определени практики на общопрактикуващи лекари за заболелите лица от остри респираторни заболявания и грип, въз основа на които се извършва оценка на епидемичната обстановка. \r\nС цел предпазване от заболяване от грип и остри вирусни инфекции от РЗИ препоръчват спазването на няколко правила. Трябва да се ограничат контактите, посещения на масови мероприятия, пътувания в области с по-висока заболеваемост. При кашляне и кихане трябва да се закрива устата с ръка и кърпа, която след това да бъде изхвърлена в кошче за отпадъци. Трябва да се спазва лична хигиена и често да се мият ръцете с вода и сапун.  Необходимо за този сезон е да се консумира храна с повишени количества на белтъци и витамини. Болният и обслужващите го лица трябва да носят маска, която след да се сменя на всеки 3-4 часа. Болният трябва да бъде изолиран, при възможност - в отделна стая, да се спазва постелен режим, щадяща диета, почивка и продължителен сън. Препоръчително е редовно да се проветряват и дезинфекцират помещенията.\r\nНадежда КРЪСТЕВА", "date": "2018.01.09", "title": "Регионална здравна инспекция-Велико Търново: Няма грипна епидемия на територията на областта"}
{"url": "http://www.focus-news.net/news/2018/01/09/2475178/ministar-kiril-ananiev-navsyakade-kadeto-imame-informatsiya-za-falshiv-shtat-shte-napravim-proverki.html", "text": "Навсякъде, където имаме информация за фалшив щат, ще направим проверки. Това заяви министърът на здравеопазването Кирил Ананиев пред журналисти, съобщиха от пресцентъра на Министерството на здравеопазването. По отношение на белоградчишката болница той подчерта, че ще бъде направена проверка от Изпълнителна агенция „Медицински одит“ и ако се констатират нарушения, ще последват съответните наказания. Здравният министър уточни, че при извършени проверки, включително и в държавните болници, на някои места е установено, че персоналът, който трябва да е наличен, не е на работното си място. Министър Ананиев коментира, че при изготвянето на доклада за финансовото състояние на държавните болници, са анализирани потребности от здравни дейности и грижи във всяка от 28-те области в страната. На тази база Министерството на здравеопазването ще предложи на общините варианти за преструктуриране на техните лечебни заведения. „Това може да бъде само наше предложение, а самото извършване на оптимизирането трябва да стане с решение на съответните общински съвети. Има и доста добре работещи болници, но има и такива, които могат да бъдат трансформирани в ДКЦ-та с определен брой легла“, каза още Кирил Ананиев. „По една специална наредба ние можем да подпомагаме за определен тип дейност общинските болници със сумата от 6 млн. лв., в контекста обаче на преструктурирането на самите лечебни заведения“, добави той. Ананиев коментира и медицинските стандарти, като подчерта, че в някои от тях има изисквания, неотговарящи на актуалното състояние на системата. Ето защо всички стандарти ще бъдат обсъдени с Българския лекарски съюз по време на преговорите за НРД.  \r\nПо отношение броят на медицински сестри в страната, министърът заяви: „Това, което можем да направим, е да предложим на МОН да увеличи приема за медицински сестри. Можем да създадем необходимата организация за повишаване квалификацията и преквалификацията на специалистите по здравни грижи“. По думите му въпросът за повишаване заплатите на медицинските сестри не е само от компетенциите на министъра на здравеопазването, а трябва да се разгледа съвместно със синдикати и работодатели, тъй като те са най-важният фактор за формирането доходите на персонала в болниците. Следващата седмица предстои среща с представители на Българската асоциация на професионалистите по здравни грижи.", "date": "2018.01.09", "title": "Министър Кирил Ананиев: Навсякъде, където имаме информация за фалшив щат, ще направим проверки"}
{"url": "http://www.focus-news.net/news/2018/01/09/2475179/sport-rishar-gaske-pobedi-rafael-nadal-v-demonstratsionen-mach.html", "text": "Испанецът Рафаел Надал отстъпи пред французина Ришар Гаске с резултат  4:6, 5:7 в демонстрационен мач в рамките на подготовката за „Аустрейлиън Оупън“.  \r\nНадал, който ще пропусне няколко седмици игра заради травма, увери, че ще бъде готов за турнирите от „Големия шлем“ и заяви, че мачът срещу Гаске е бил добър тест за уменията му, след като се е върнал на тренировки.  Виктор Турмаков", "date": "2018.01.09", "title": "Спорт : Ришар Гаске победи Рафаел Надал в демонстрационен мач"}
{"url": "http://www.focus-news.net/news/2018/01/09/2475180/yambol-tsentarat-za-administrativno-obsluzhvane-v-obshtinata-shte-bade-razshiren.html", "text": "В ход са ремонтни дейности на част от сградата на Община Ямбол. Това съобщиха от пресцентъра на Общината. Целта е разширяване площта на Центъра за услуги и информация, намиращ се на приземния етаж. Преустройството на пространството ще бъде в улеснение на потребителите на услуги и ще даде възможност за по-добра организация на работата при предоставянето на комплексно административно обслужване на граждани и фирми. В Центъра се предоставят всички видове услуги, администрирани от Общината чрез заявяване, заплащане и получаване на готовите документи, включително извършване на справки за дължими суми и заплащане на местни данъци и такси и др. \r\nПовече от 10 години обслужването в Центъра се извършва на принципа „на едно гише“. Благодарение на въведените софтуерни приложения и технически решения значително е облекчено управлението на потока от чакащи потребители. Годишно през центъра минават над 100 000 души, като в повечето случаи обслужването е в рамките от 5 до 10 минути. \r\nВъв връзка с ремонтните дейности, временно е затворен достъпът през централния вход на сградата. В общината се влиза през служебния вход – от източната страна (от към ул. „Кабиле“).", "date": "2018.01.09", "title": "Ямбол: Центърът за административно обслужване в Общината ще бъде разширен"}
{"url": "http://www.focus-news.net/news/2018/01/09/2475181/kyustendil-s-2-godini-e-udalzheno-izpalnenieto-na-sotsialnata-usluga-topal-obyad-v-dupnitsa.html", "text": "С нови 2 години е удължено изпълнението на социалната услуга „Топъл обяд” в Дупница. Това съобщи за Радио „Фокус” – Кюстендил Ели Подгорска, началник на отдел „Социални проекти с европейско и национално финансиране” в Община Дупница. По думите й досега право на безвъзмездно получаване на храна всеки ден са получавали 100 жители на града – социално слаби, лица със минимални пенсии и хора без доходи. От началото на тази година капацитетът на социалната услуга е увеличен с 20 души, които всеки ден за обяд ще получават топла храна в обществената трапезария. „Наложи се да поискам увеличение, защото много наши съграждани не само, че имат нужда, но и отговарят на условията. В крайна сметка, увеличихме квотата до 120 потребители, като по този начин броят на чакащите ще бъде по-малък. В момента са запълнени всички бройки”, каза Ели Подгорска.\r\nВенцеслав ИЛЧЕВ", "date": "2018.01.09", "title": "Кюстендил: С 2 години е удължено изпълнението на социалната услуга „Топъл обяд” в Дупница"}
{"url": "http://www.focus-news.net/news/2018/01/09/2475182/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване на Радио „Фокус“ – Пазарджик и Община Панагюрище - „Панагюрище – столица на свободата”, ще отделим минути за планираните ремонти от кметовете на различни населени места в общината през годината. По темата ще разговаряме с кмета на село Левски Славчо Мавров. \r\nВъв втората част на предаването ще си припомним събитията, свързани с освобождението на Панагюрския край от турско робство преди 140 години. В Рубриката „Минало славно” ще чуете разказ за събитията, свързани с този важен исторически момент. По темата наш събеседник ще бъде директорът на Историческия музей в Панагюрище доц. д-р Атанас Шопов. Първото освободено населено място в община Панагюрище от руските воини е тогавашното село Мечка, което сега носи името Оборище. С кмета на селото Милко Ангелов ще разговаряме за това как там ще отбележат паметната дата. \r\nВ рубриката „Културен календар” ще ви разкажем за живота на един виден панагюрец – Нешо Бончев, тъй като на 15 януари в родния му град ще бъдат отбелязани 179 години от рождението му. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.01.09", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2018/01/09/2475183/varna-mazh-e-pochinal-sled-kato-e-padnal-na-patnoto-platno-s-motoped-bez-registratsionni-tabeli-v-rayona-na-s-osenovo.html", "text": "ъж е починал при пътно произшествие в района на с. Осеново. Това съобщиха от пресцентъра на ОДМВР – Варна. Инцидентът е възникнал около 09.30 часа. Неизвестен към момента мъж се е движел в посока пътя Оброчище – Кичево, управлявайки мотопед без регистрационни табели. По време на движението си, мъжът е паднал на пътното платно и е починал. Изясняват се обстоятелствата и детайлите около инцидента, самоличността на мъжа, както и причините за смъртта му. По случая има образувано досъдебно производство.", "date": "2018.01.09", "title": "Варна: Мъж е починал, след като е паднал на пътното платно с мотопед без регистрационни табели в района на с. Осеново"}
{"url": "http://www.focus-news.net/news/2018/01/09/2475184/reuters-spored-emanyuel-makron-es-se-nuzhdae-ot-koordinirana-pozitsiya-otnosno-targoviyata-s-kitay.html", "text": "Президентът на Франция Еманюел Макрон призова към по-координирана европейска позиция относно търговията с Китай, предава  Reuters.\r\nСпоред Макрон „твърде често в миналото“ европейските държави са общували Китай със силно вариращи намерения, като някои от тях са искали повече отвореност, а други са се бояли да предоставят повече достъп до своите пазари.\r\n„Нуждаем се от координиран европейски метод за действие, който да даде на Китай повече прозрачност относно намеренията ни“, заяви Макрон по време на посещението си в  Пекин. \r\n„Затова и Франция се изказва за определяне на стратегическите сектори, където искаме да подкрепим инвестициите. Това е въпрос на суверенитета, както разбирате добре“, заяви президентът по време на съвместна пресконференция заедно с китайския си колега Си Дзинпин. Виктор Турмаков", "date": "2018.01.09", "title": "Reuters: Според Еманюел Макрон ЕС се нуждае от координирана позиция относно търговията с Китай"}
{"url": "http://www.focus-news.net/news/2018/01/09/2475185/prezidentat-rumen-radev-privetstvam-balgarskoto-pravitelstvo-che-povishi-razhodite-za-otbrana-na-2-ot-bvp.html", "text": "Приветствам българското правителство, че повиши разходите за отбрана на 2% от БВП. Това каза в свое изявление президентът Румен Радев след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“, предаде репортер на Агенция „Фокус“. „Обединихме се около позицията, че председателството на съвета на ЕС е голяма отговорност, но предоставя значителни възможности на Р България в няколко много важни направления. На първо място, това е ефективното ръководство на процесите на изграждане на общата европейската отбрана в лицето на България като председателстващ на ЕС“, заяви Радев и добави, че на следващо място е повишаване на сигурността и общата перспектива на Западните Балкани. „България трябва да излезе с ясни предложения. Обединихме се, че трябва да има ускорено приемане на мерки, които да идентифицират всички тези области, проекти, научни звена, предприятия. От съществена важност е в качеството си на председатели на Съвета на ЕС да покажем, че можем да изпълняваме ефективно тази роля. Затова трябва да покажем, че планираме нашата отбранителна политика по европейски образец. Приветствам българското правителство, че прие национален план за нарастване повишаване на разходите за отбрана на 2% от БВП. Този план е много важна основа, на който да градим нашите отбранителни способности“, каза още Румен Радев. \r\nЛюба АЛЕКСИЕВА", "date": "2018.01.09", "title": "Президентът Румен Радев: Приветствам българското правителство, че повиши разходите за отбрана на 2% от БВП"}
{"url": "http://www.focus-news.net/news/2018/01/09/2475186/svetlin-sreteniev-kmet-na-boychinovtsi-17-649-leva-sa-sabrani-v-daritelskata-smetka-na-obshtinata-za-vazstanovyavane-na-opozhareniya-zhilishten-blok.html", "text": "17 649 лева са средствата, събрани в дарителската сметка на Община Бойчиновци за възстановяване на опожарения жилищен блок, каза за Радио „Фокус“ – Видин Светлин Сретениев, кмет на Бойчиновци. Той посочи, че след ден ще бъде представена и количествено стойностна сметка за средствата, необходими за възстановяване на жилищния блок в Бойчиновци. \r\n„След представянето на тази сметка ще направим и разчети – колко средства ще бъдат отделени от общинския бюджет за възстановяването на жилищния блок“, заяви Светлин Сретениев. Той допълни, че след като покривът на блока изгоря на 24 декември миналата година, 13 семейства са останали без дом. Пожарът бе потушен с 25 цистерни с вода, но всички жилища в блока бяха напълно унищожени. „Почистен е жилищният блок, строителни фирми извършиха тази дейност без да им се заплаща. Блокът се намира до пътя и няма опасност да бъде разграбван и допълнително разрушаван“, допълни Сретениев.\r\nАнна ЛОЗАНОВА", "date": "2018.01.09", "title": "Светлин Сретениев, кмет на Бойчиновци: 17 649 лева са събрани в дарителската сметка на общината за възстановяване на опожарения жилищен блок"}
{"url": "http://www.focus-news.net/news/2018/01/09/2475187/prezidentat-rumen-radev-obedinihme-se-okolo-pozitsiyata-che-e-neobhodima-oshte-po-dobra-koordinatsiya-mezhdu-institutsiite-i-usavarshenstvane-na-modela-za-borba-s-prestapnostta.html", "text": "Извън КСНС обсъдихме и тревожното натрупване на тежки криминални проблеми. Това каза в свое изявление президентът Румен Радев след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“, предаде репортер на Агенция „Фокус“. „МВР полага всички усилия за тяхното разкриване. Всички се обединихме около позицията, че е необходима още по-добра координация между институциите и усъвършенстване на модела за борба с престъпността“, каза още президентът. \r\nЛюба АЛЕКСИЕВА", "date": "2018.01.09", "title": "Президентът Румен Радев: Обединихме се около позицията, че е необходима още по-добра координация между институциите и усъвършенстване на модела за борба с престъпността"}
{"url": "http://www.focus-news.net/news/2018/01/09/2475188/ministar-ivaylo-moskovski-protsedurata-za-otdavane-na-kontsesiya-na-letishte-sofiya-shte-bade-restartirana-do-mesets.html", "text": "До месец процедурата за отдаване на концесия на Летище София може да се рестартира. Това каза министърът на транспорта Ивайло Московски на откриването на новопостроената пътна връзка от бул. „Брюксел“ до летище София, предаде репортер на Агенция „Фокус“. Той очаква до края на Председателството да приключи подаването на оферти за концесионер на летището.„Фокус“ припомня: Концесията на Летище София беше прекратена с решение на Министерски съвет, по време на служебното правителство на Огнян Герджиков. В управлението на кабинета „Борисов“ 2 беше обявено, че със средствата от концесията ще бъде оздравено финансовото състояние на БДЖ.", "date": "2018.01.09", "title": "Министър Ивайло Московски: Процедурата за отдаване на концесия на Летище София ще бъде рестартирана до месец"}
{"url": "http://www.focus-news.net/news/2018/01/09/2475189/korea-herald-dvete-koreyski-darzhavi-se-razbraha-da-provedat-pregovori-mezhdu-voennite-si-predstaviteli.html", "text": "Северна Корея потвърди, че ще участва на Зимните олимпийски игри в южнокорейския град Пьончан през следващия месец. По време на първите междукорейски разговори, провели се за последните две години, двете страни също така се разбраха да проведат срещи между военните си, пише  Korea Herald.\r\nЮжнокорейската делегация, водена от министъра на националното обединения Чо Мьон-гьон  и севернокорейската, водена от председателя на Комитета за мирното обединение на нацията Ли Сон-гвон  се срещнаха в граничното селище Пханмунчжом в 10:00 часа сутринта местно време (3:00 часа сутринта българско) . Срещата продължи повече от 12 часа. \r\n„Южна и Северна Корея се разбраха да си сътрудничат при провеждането на помирението и единството чрез намаляване на военното напрежение и установяването на мирна среда“, пише в официално заявление на двете делегации, издадено след преговорите. „Северът и Юга са се разбрали, че е необходимо да се намали военното напрежение и да се проведат военни преговори за решаване на въпроса“, пише още  в документа.  Двете корейски държави са поели ангажимент да разрешат „всички въпроси, които са изникнали в междукорейските отношения“. \r\nСпоред постигнатите споразумения Северна  Корея ще изпрати на Олимпийските игри в Пьончан освен атлети, делегация на своя Олимпийски комитет, зрители и журналисти. \r\nДвете страни са се разбрали да продължат в бъдеще преговори на високо равнище и да провеждат диалог, свързан с другите сфери на междукорейските отношения.\r\nВъпросът за провеждането на срещи на членовете на семействата, разделени по време на Корейската война, не е споменаван в официалното заявление. \r\nПо-рано президентството на Южна Корея обяви, че преговорите ще проправят пътя за подобряването на отношенията между Сеул и Пхенян. Министерството на националното обединение на свой ред съобщи, че служат за основа на севернокорейската политика на президента Мун Джей-ин и ще подобрят взаимното разбирателство.\r\nВъпреки това контактите между двете корейски държави не са били съвсем гладки. Според представители на южнокорейските власти водачът на севернокорейската делегация Ли Сон-гвон  е изразил „силно недоволство“ заради това, че южнокорейските представители са споменали за ядреното разоръжаване още  в началото на преговорите. \r\nВ началото на срещата Южнокорейската делегация е предложила преговори между военните от двете страни и е призовала Севера да намали напрежението на полуострова и да „поднови диалога за установяване на мир, включващ и ядрено разоръжаване“.  Виктор Турмаков", "date": "2018.01.09", "title": "Korea Herald: Двете корейски държави се разбраха да проведат преговори между военните си представители"}
{"url": "http://www.focus-news.net/news/2018/01/09/2475190/plovdiv-kmetat-ivan-totev-blagodari-na-pravitelstvoto-za-finansovata-podkrepa-vav-vrazka-s-proekta-plovdiv-evropeyska-stolitsa-na-kulturata-2019.html", "text": "Кметът на Пловдив Иван Тотев благодари на правителството за мощната финансова подкрепа във връзка с проекта „Пловдив – Европейска столица на културата 2019“ по време на пресконференция, предаде репортер на Радио „Фокус”-Пловдив. „Никога досега в историята на Пловдив не са били отделяни толкова много пари за култура”, каза Тотев. Той увери, че всички средства ще бъдат много правилно използвани, така че градът да представи най-доброто възможно културно съдържание и да изпълни проекта, с който е кандидатствал и е спечелил доверието, и на Министерството на културата, и на европейските институции, както и на хората, които тази година ще извършват мониторинг във връзка с инициативата. \r\n„Важно е да имаме политическите сигнали за това, което се случва, тъй като сме на финалната права до мониторинга през месец май, в който ще се вземе решението за отпускане на допълнителна субсидия, в размер на 1.5 милиона евро, които ще бъдат средства за културно съдържание, което ще се реализира на територията и на Пловдив, и на регионите, които ни подкрепят”, каза още Иван Тотев. Той припомни още веднъж, че от бюджета на Пловдив за тази година ще бъдат отделени 9 млн. лева за проекта „Европейска столица на културата“ (ЕСК) и 1.5 млн. лева за културна програма на Пловдив, като тези средства са на 100% за културно съдържание. Средствата са само за тази година, като през 2019 година ще има допълнителен транш със същите параметри. \r\n„Това е възможно благодарение на това, че миналата година Министерският съвет отпусна целева субсидия в размер на 16 млн. лева за реализирането на важни проекти в Пловдив. Въпреки, че това са проекти, които не са в апликационната форма на ЕСК, те имат пряко отношение към реализирането на ключовия проект”, каза Тотев. Според него въпросните проекти са важни в инфраструктурно отношение. \"4.2 млн. лева ще отидат за Художествената галерия на  ул. „Гладстон” 32, 1.1 млн. лева - за Художествената галерия на ул. ”Съборна”, 12 млн. лева - за площад „Централен” и подлез „Гладстон”. Отделно от това 2 млн. лева ще бъдат отделени за откриващата церемония на „Пловдив-Европейска столица на културата 2019“ година, която трябва да бъде внушителна и мащабна”, заяви Иван Тотев.\r\nЦветана ТОНЧЕВА", "date": "2018.01.09", "title": "Пловдив: Кметът Иван Тотев благодари на правителството за финансовата подкрепа във връзка с проекта „Пловдив – Европейска столица на културата 2019“"}
{"url": "http://www.focus-news.net/news/2018/01/09/2475191/pernik-v-hudozhestvenata-galeriya-lyuben-gaydarov-shte-bade-predstavena-izlozhba-na-42-hudozhnitsi-uchastvali-v-zonalnata-izlozhba-struma-2017.html", "text": "Атрактивна изложба с творби на 42-ма пернишки художници, участвали в зоналната изложба „Струма 2017“ в Благоевград, ще бъде открита днес от 17.00 часа в Художествената галерия „Любен Гайдаров“. Това каза директорът на галериите Елена Темелкова, съобщиха от пресцентъра на Община Перник. Красивата експозиция ще могат да разгледат жителите и гостите на града до 24 януари, след което ще бъде наредени творби за Сурва. \r\nВ изложбата участват произведения от всички жанрове - живопис, графика, приложно изкуство. Сред картините е и тази на Здравко Стойнев, която беше удостоена с награда за живопис. \r\n„Идеята на експозицията е перничани, които не са имали възможността да видят изящните творби, да го направят сега“, заяви Елена Темелкова. \r\nСред участниците в творческата проява тази година има нови имена на млади автори, което дава надежда за бъдещото развитие на зоналната изложба „Струма”.", "date": "2018.01.09", "title": "Перник: В Художествената галерия „Любен Гайдаров“ ще бъде представена изложба на 42 художници, участвали в зоналната изложба „Струма 2017“"}
{"url": "http://www.focus-news.net/news/2018/01/09/2475192/ministar-valentin-radev-gotovi-sa-osnovnite-ekspertizi-spored-koito-rosen-angelov-e-ubietsat-ot-novi-iskar.html", "text": "Има около 95 експертизи, не всички са готови, но основните, на които се обосновава нашето заключение, че това е убиецът. Това каза пред журналисти министърът на вътрешните работи Валентин Радев, във връзка намереното тяло на Росен Ангелов, издирван за жесторното убийство в Нови Искър, предаде репортер на Агенция „Фокус“. „Утре, с Прокуратурата ще направим брифинг с информация, с главния секретар на МВР и други експерти, които да сложат край на спекулациите по случая с доказателствата, които са безспорни в момента“, заяви той. „По телевизията се наслушахме на спекулации във връзка с убийствата. Благодаря на медиите, които допуснахме много близо, може би минахме границата, но това няма значение. Обществеността беше информирана, притеснението беше общо“, посочи Валентин Радев.\r\nЛюба АЛЕКСИЕВА", "date": "2018.01.09", "title": "Министър Валентин Радев: Готови са основните експертизи, според които Росен Ангелов е убиецът от Нови Искър"}
{"url": "http://www.focus-news.net/news/2018/01/09/2475193/sport-kepa-arisabalaga-nyama-da-se-prehvarli-ot-atletiko-kam-real-madrid-tazi-zima-zaradi-travma.html", "text": "Вратарят на Атлетико Мадрид Кепа Арисабалага няма да се прехвърли тази зима в Реал Мадрид. Лекарите са открили у него травма на десния крак, заради която ще пропусне три месеца игра. \r\nСделката между двата отбора е отложена до лятото. Възможно е вратарят да бъде опериран.   Виктор Турмаков", "date": "2018.01.09", "title": "Спорт: Кепа Арисабалага няма да се прехвърли от Атлетико към Реал Мадрид тази зима заради травма"}
{"url": "http://www.focus-news.net/news/2018/01/09/2475194/zam-ministar-malina-krumova-vodozagubite-sa-neefektivno-izpolzvan-resurs-te-sa-prioritetni-za-nas-mit-e-che-balgariya-e-mnogo-bogata-na-vodni-resursi.html", "text": "Водозагубите са неефективно използван ресурс, те са приоритетни за нас, мит е, че България е много богата на водни ресурси. Това заяви на брифинг Малина Крумова, заместник-министър на регионалното развитие и благоустройството, предаде репортер на Радио „Фокус“-Шумен. Малина Крумова посочи, че сред целите, които се поставят с проектите във ВиК сектора, финансирани по ОП „Околна среда“, са именно отговорно ползване на водния ресурс, намаляване на водозагубите и адекватно управление на загуби, кражби, нефактурирана вода и др. \r\n„Водозагубите се явяват проблем от гледна точка на ефективното използване на ресурса, много дълго време не са правени инвестиции във водоснабдителните системи, голяма част от тях са строени през 60-те, 70-те, 80-те години на миналия век, те са силно амортизирани, с  недостатъчни инвестиции за реконструкция и подмяна на водопроводните системи. Предходният програмен период ОП „Околна среда“ се фокусираше единствено и само върху отпадъчните води и изключително ограничено за водснабдяване, за щастие  в настоящия програмен период акцент се поставя върху постигане на съответствие въобще, както и върху ефективност и устойчивост“, заяви Крумова. \r\nТя отговори на въпрос как инвестициите във ВиК сектора в Шумен ще се отразят на цената на водата. „Считаме, че няма да е необходимо съществено изменение на актуалния бизнес план на ВиК-Шумен, ще бъде необходимо да се измени договорът между асоциацията и ВиК, за да могат тези инвестиции да бъдат предвидени в него, това е стъпка, която предстои. Считаме, че дори и в рамките на настоящия бизнес план би могло да бъде възможно да се поеме собственото участие на оператора, което ще бъде необходимо, за да се съфинансира проектът. Дори и инвестицията да се отрази на цената на водата, това ще стане след въвеждането и в експлоатация. Стратегически е нереалистично да очакваме, че ВиК отрасълът ще може да предоставя адекватна услуга, с достатъчно добро качество, без да има плавно повишаване на цената на водата. Общите ни усилия трябва да бъдат насочени в това покачването да е плавно и да бъде съобразено с доходите на населението“, заяви Крумова. „На този етап, заради изискванията на ОП „Околна среда“ няма как населени места под 10 000 жители да бъдат финансирани, но това не означава, че те ще останат без такова. Подготвя се механизъм, който да осигури събирането на средства във фонд, насочен именно към населени места, недопустими за финансиране по еврофондовете“, коментира още Малина Крумова.\r\nИвелина ИВАНОВА", "date": "2018.01.09", "title": "Зам.-министър Малина Крумова: Водозагубите са неефективно използван ресурс, те са приоритетни за нас, мит е, че България е много богата на водни ресурси"}
{"url": "http://www.focus-news.net/news/2018/01/09/2475195/seul-i-phenyan-provedoha-pregovori-tselyashti-namalyavane-na-naprezhenieto-na-koreyskiya-poluostrov-obzor.html", "text": "Северна и Южна Корея проведоха първите преговори помежду си за последните повече от две години. Южнокорейската делегация, водена от министъра на националното обединения Чо Мьон-гьон и севернокорейската, водена от председателя на Комитета за мирното обединение на нацията Ли Сон-гвон се срещнаха в граничното селище Пханмунчжом в 10:00 часа сутринта местно време (3:00 часа сутринта българско). Основни теми на продължилите повече от 12 часа преговори станаха нормализирането на отношенията между Сеул и Пхенян, както и възможното участие на севернокорейски атлети на Олимпийските игри в южнокорейския град Пьончан.  Взетите решения  \r\nПредставителите на Северна Корея са заявили, че страната ще изпрати спортисти и делегация на високо ниво на Олимпийските игри в южнокорейския град Пьончан, които ще се проведат през февруари-март. Освен това, представителите на Пхенян са изявили желание за разрешаване на спорните въпроси на Корейския полуостров чрез диалог и преговори. Двете страни са се разбрали да проведат по-късно и преговори между военните си, както и да възстановят горещата телефонна линия между въоръжените сили с цел сваляне на напрежението. \r\n„Южна и Северна Корея се разбраха да си сътрудничат при провеждането на помирението и единството чрез намаляване на военното напрежение и установяването на мирна среда“, пише в официално заявление на двете делегации, издадено след преговорите. „Северът и Юга са се разбрали, че е необходимо да се намали военното напрежение и да се проведат военни преговори за решаване на въпроса“, пише още в документа. Двете корейски държави са поели ангажимент да разрешат „всички въпроси, които са изникнали в междукорейските отношения“. \r\nПравителството на Южна Корея също така съобщи, че обмисля възможността временно да вдигне санкциите срещу Северна Корея, ако това може да улесни участието на изолираната азиатска държава на Зимните олимпийски игри. Международната реакция не закъсня  \r\nПрессекретарят на Кремъл Дмитрий Песков, коментирайки първия кръг на диалога по нормализацията на отношенията между Сеул и Пхенян заяви, че   руското правителство го приветства, защото така може да се разсее напрежението на Корейския полуостров.  Китайското  правителство съобщи, че приветства преговорите. Прессекретарят на МВнР Лу Канг също така съобщи, че правителството на страната му приветства всички положителни стъпки в отношенията между двете корейски държави. \r\nГенералният секретар на правителството на   Япония Йошихиде Суга съобщи, че Токио цени желанието на Северна Корея да участва на Зимните олимпийски игри в южнокорейския град Пьончан, но смята за необходимо запазването на натиска спрямо Пхенян заради продължаващите ракетни и ядрени програми. Виктор Турмаков", "date": "2018.01.09", "title": "Сеул и Пхенян проведоха преговори, целящи намаляване на напрежението на Корейския полуостров (ОБЗОР)"}
{"url": "http://www.focus-news.net/news/2018/01/09/2475196/ministar-valentin-radev-edna-ot-parvite-versii-za-ubiystvoto-na-biznesmena-petar-hristov-e-svarzana-s-biznesa-i-lichniya-mu-zhivot-razpitvame-blizkite.html", "text": "Една от първите версии е свързана с неговия бизнес и личен живот. До този момент няма информация да е заплашван, разпитваме близките му. Това каза министърът на вътрешните работи Валентин Радев за убийството на бизнесмена Петър Христов в София след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“, предаде репортер на Агенция „Фокус“. „Всичко по случая с Петър Христов ни тревожи, особено в началото на Председателството. Случаят е емблематичен“, коментира той. „Петър Христов е бил известен бизнесмен, уважаван човек. Имаме и нова информация от граждани, които го познават“, посочи министърът. „Правим всичко възможно да бъде разкрито как е станало, всички събрани доказателства се обсъждат“, заяви той. „За нас е важно, че има убийство, без значение на кой човек е. Това е човек, убит показно в центъра на София и това ни притеснява“, коментира Валентин Радев. „Само преди 10 години знаете какво стана с \"Килъри\", с \"Нагли\". Хубавата новина е, че и съдът работи заедно с нас и има ефективни присъди. От четирима, трима са с доживотни присъди“, посочи вътрешният министър. „Работим активно и по този случаи, и по случаите с банкоматите. Скоро ще чуете резултата“, каза още той.\r\nЛюба АЛЕКСИЕВА", "date": "2018.01.09", "title": "Министър Валентин Радев: Една от първите версии за убийството на бизнесмена Петър Христов е свързана с бизнеса и личния му живот, разпитваме близките"}
{"url": "http://www.focus-news.net/news/2018/01/09/2475197/blagoevgrad-114-tehniko-ukrepitelni-saorazheniya-za-predpazvane-na-gorskite-teritorii-ot-navodneniya-i-svlachishta-sa-bili-provereni-ot-yuzdp-prez-2017-godina.html", "text": "Проверки на 114 изградени технико-укрепителни съоръжения за предпазване на горските територии от наводнения и свлачища извърши Югозападното държавно предприятие през изминалата година. Това съобщи за Радио „Фокус“ – Пирин Снежана Паскалева, екпсерт към предприятието. Инспекциите на терен са били предприети, за да се установи състоянието им, необходимостта от ремонтни дейности и строителството на нови. „13 от противоерозионните съоръжения са с нарушена цялост и за да продължат да изпълняват ефективно функциите си, се нуждаят от основен ремонт, показват резултатите от проверките. Затова приоритетно в инвестиционната програма на ЮЗДП за 2018 г. ще бъдат заложени средства за тяхното проектиране и пълно възстановяване. Баражите, които ще бъдат основно ремонтирани, са изградени в поройни водосбори в районите на държавните горски стопанства в Белово, Брезник, Елин Пелин, Места, Рилски манастир и Първомай“, каза още Паскалева. Тя добави, че 73 от съществуващите съоръжения са почистени със собствени работници от дървесно-храстова растителност, а при други 11 това предстои да бъде направено. Седем от обходените баражи се нуждаят от текущ ремонт, а 9 са изпълнили предназначението си, показват още констатациите на проверяващите. „Предвидено е и проектиране и строителство на ново технико-укрепително съоръжение в поройния водосбор „Студената река“ в землището на с. Долна Рибница, на територията на „ДГС Първомай“, добави Паскалева.\r\nЛивия НИНОВА", "date": "2018.01.09", "title": "Благоевград: 114 технико-укрепителни съоръжения за предпазване на горските територии от наводнения и свлачища са били проверени от ЮЗДП през 2017 година"}
{"url": "http://www.focus-news.net/news/2018/01/09/2475198/po-initsiativa-na-abv-mladezhi-nyakolko-mladezhki-politicheski-formatsii-podpisaha-harta-za-borba-sreshtu-nasilieto-i-ezika-na-omrazata.html", "text": "По инициатива на АБВ - Младежи София, няколко младежки политически формации, сред които ДПС, ПП „Движение 21” и Движение „Гергьовден“, подписаха Харта за борба срещу насилието, агресията и езика на омразата. Това съобщиха от пресцентъра на ПП АБВ. Предстои документът да бъде подкрепен и от представители на БСП и ВМРО. До инициирането му се стигна след провеждането на футболен турнир под надслов „Спортът сплотява“, който бе организиран от младежите на Алтернатива за българско възраждане през месец декември 2017 г. \r\nСъбитието се състоя в централата на Българския футболен съюз в присъствието на вицепрезидента на организацията Михаил Касабов и члена на Изпълнителния комитет на БФС Емил Костадинов. Двамата приеха идеята футболния турнир  да стане традиционен. \r\n„Надявам се, че този турнир ще стане традиционен. Ако не ежемесечен, поне ежегоден. Каквото зависи от нас - ще помогнем“, заяви Михаил Касабов. Думите му подкрепи и Емил Костадинов, който изрази увереност, че младежките политически организации ще успеят да привлекат още участници за бъдещите надпревари.\r\nВ Хартата за борба срещу насилието, агресията и езика на омразата е записано, че представителите на младежките организации на подписалите я политически сили ще работят за: \r\n- Повишаване на информираността и ангажираността на младите хора в България в превенцията на агресията, насилието и престъпността;\r\n- Въвеждането на обучение по граждански и човешки права, като задължителен предмет в училище;\r\n- Социалните политики да предлагат повече възможности за включване на младите хора.\r\nВ документа младежите изразяват категорично несъгласие с всички прояви на ксенофобия и дискриминация, свързани с раса, пол, етнос, социален произход, език, политически убеждения и др. Поема се и ангажимент за полагане на системни усилия за възпитаване у подрастващите на социални умения и нагласи, които не допускат насилие във взаимоотношенията.", "date": "2018.01.09", "title": "По инициатива на АБВ - Младежи няколко младежки политически формации подписаха Харта за борба срещу насилието и езика на омразата"}
{"url": "http://www.focus-news.net/news/2018/01/09/2475199/prezidentat-rumen-radev-nuzhdaem-se-ot-programa-koyato-da-obhvane-finansite-na-otbranitelnata-politika-i-sled-2024-g.html", "text": "Нуждаем се от програма, която да обхване финансите на отбранителната политика и след 2024 г. Това каза в свое изявление президентът Румен Радев след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“, предаде репортер на Агенция „Фокус“. „Беше отчетен значителният напредък за реализация на глобалната стратегия на ЕС в сферата на сигурността и отбраната, доказателство за което е създаването на постоянното структурирано сътрудничество на европейския фонд за отбрана и стартирането на координирания годишен преглед на отбраната. Обединихме се около позицията, че председателството на Съвета на ЕС в контекста на общата политика за сигурност и отбрана на ЕС е голяма отговорност, но предоставя значителни възможности на Р България в няколко много важни направления. На първо място, това е ефективното ръководство  на процесите на изграждане на общата европейска отбрана в лицето на България като председателстващ на Съвета на ЕС“, заяви Радев. По думите му на второ място е позицията за пълноценна интеграция на българските въоръжени сили, на нашата промишленост, наука в европейските процеси по консолидиране на отбранителната индустрия и науката на Европа. „Не на последно място, това е възможността за повишаване на сигурността и европейската перспектива на Западните Балкани. Стигнахме до общата позиция, че България трябва да излезе с ясни предложения, които да гарантират запазването на динамиката в постигането на целите на глобалната стратегия на ЕС в сферата на сигурността и отбраната. Също така засилване на сътрудничеството в областта на отбраната между страните членки. Разбира се, способстване на тяхната пълноценна интеграция като въоръжени сили, отбранителна индустрия и наука в интеграционните европейски проекти в сферата на сигурността и отбраната. Разбира се, способстване за това българските въоръжени сили, отбранителна индустрия, малки и средни предприятия и наука пълноценно да се интегрират в процесите на изграждане на обща европейска отбрана“, добави президентът. Той уточни, че предвид динамичната среда за сигурност и състоянието на нашите въоръжени сили, са стигнали до много важен консенсус, че този план остава открит и трябва своевременно да бъде прегледан и надграждан, така че България да преследва развитието на адекватни отбранителни способности на средата за сигурност. „Нуждаем се от програма, която да обхване финансите на отбранителната политика и след 2024 г., която да гарантира и да реши проблемите относно неокомплектоваността, мотивацията, подготовката, професионалното развитие и професионалното оборудване на българските военнослужещи, която да гарантира ефективен процес по придобиване на нова бойна и обслужваща техника. Също така по привличане на мощни програми за индустриално сътрудничество“, каза още Румен Радев. \r\nЛюба АЛЕКСИЕВА", "date": "2018.01.09", "title": "Президентът Румен Радев: Нуждаем се от програма, която да обхване финансите на отбранителната политика и след 2024 г."}
{"url": "http://www.focus-news.net/news/2018/01/09/2475200/kyustendil-prez-mesets-yanuari-inspektorite-po-kontrol-na-hranite-rabotyat-po-programata-za-ofitsialen-kontrol.html", "text": "През месец януари инспекторите по контрол на храните работят по програмата за официален контрол. Това каза за Радио „Фокус” – Кюстендил началникът на отдел „Контрол на храните” към Областна дирекция по безопасност на храните д-р Велка Войнова. „На този етап все още нямаме поставени регионални акценти. Нямаме и поставени цели от централното управление. В момента сме в активна подготовка по разработване на програмите за официален контрол – честота, екипи и ротация на инспекторите в обектите. Това е едно от изискванията на контрола, а именно ежегодно да се сменят инспектиращите екипи. Това е най-важното за нас към този момент”, каза д-р Войнова. По думите ѝ в случай, че инспекторите установят повтарящи се несъответствия, в резултат на проверките, тогава съществува практика да бъде разпоредена обща проверка за да се установили дали съответните пропуски се наблюдават във всички регистрирани обекти. Програмата за официален контрол обхваща производствени предприятия, складове за търговия на едро и дребно, заведения за обществено хранене, търговски обекти и други.\r\nВенцеслав ИЛЧЕВ", "date": "2018.01.09", "title": "Кюстендил: През месец януари инспекторите по контрол на храните работят по програмата за официален контрол"}
{"url": "http://www.focus-news.net/news/2018/01/09/2475201/parviyat-tom-na-knigata-istoriya-na-balgarskoto-voenno-razuznavane-be-predstaven-vav-voennata-akademiya-g-s-rakovski.html", "text": "Книгата „История на българското военно разузнаване“ том 1 с автори доц. д-р Стачно Станчев, доц. д-р Румен Николов и проф. д-р Йордан Баев бе представена на кръгла маса във Военната академия „Г. С. Раковски“, предаде репортер на Агенция „Фокус“. Представянето на книгата поставя началото на серия събития, посветени на 110-ата годишнина от създаването на българското военно разузнаване, която се навършва на 12 януари 2018г. \r\nВ началото на кръглата маса д-р Георги Шарков, национален координатор по киберсигурност, прочете поздравителен адрес от името на министъра на отбраната Красимир Каракачанов, в който се изтъкваше, че това е първият научен труд, посветен на историята на българското военно разузнаване, която е неразделно свързана с историята на българската държава. Ген.-майор Груди Ангелов, началник на Военна академия „Г. С. Раковски“, заяви, че за него е огромна чест да бъде домакин на събитието. По думите му именно Военната академия е мястото, където книгата е трябвало да бъде представена, защото историята на военното разузнаването, както и всичко аспекти на българската наука, започва с образованието. „Екипът е положил уникален труд да събере всички данни от сформирането на службата до 55-та година и в същото време да избегне емоцията, личното. Наистина е похвално, защото е много трудно да се намерят точните думи и да бъдеш безпристрастен, когато пишеш за нещо, което е било обвито в тайнственост през годините“, отбеляза Груди Ангелов. „Благодаря от името на Академията и Ви поздравявам, че дръзнахте да направите този труд. Надяваме се по-скоро да излезе том 2, който ще е по-труден, защото сме били свидетели на нещата, които са се случвали и много хора ще бъдат критично настроени. Надявам се, че това ще бъде много голямо предизвикат към всички нас“, допълни той. \r\nДиректорът на Служба „Военна информация“ бригаден генерал Светослав Даскалов, който е автор на предговора към книгата, заяви от своя страна, че представянето й е най-добрият начин да се постави начало на събитията, посветени на 110-тата годишнина от създаването на българското военно разузнаване. .Тази книга е резултат от един много сериозен научен труд. Благодаря на научиня колектив, който я е написал. През всички тези години тя витаеше във въздуха и всеки един от нас е имал нещо като желание, като нагласа да бъде създадена, но когато тя е факт, това е най-голямото постжигение за нас, чествайки тази годишнина“, каза още той, като отбеляза, че благодарение на подкрепата от страна на Министерството на отбраната в много кратки срокове книгата е била редактирана и издадена. „Това е едно много добро начало и се надяваме, че вторият том от 55-та година до наши дни ще бъде не по-малко интересен, тъй като част от всички присъстващи тук сме малко или много съврзани с този период“, посочи още бригаден генерал Светослав Даскалов. Той обърна внимание, че трудът на авторите е бил много сериозен, тъй като те са обработили голям брой материали и изследвания, които са се постарали да представят по начин, който да задоволи интереса и на специалистите, и на широката публика. Светослав Даскалов обясни, че с цел изданието да достигне до младите хора и по-широк кръг от читатели то ще бъде дигитализирано и поместено на страницата на Министерството на отбраната, а има и идея да бъде издадено на английски език. Ген.-майор Груди Ангелов допълни, че части от книгата ще бъдат публикувани и във възобновеното списание „Българска военна мисъл“. Доц. д-р Стачно Станчев, един от авторите на книгата, се спря на три основни момента, които правят впечатление при изследването на българските военни разузнавачи. По думите му военните аташета и търговски агенти са работили в голямата динамика, напрежение и натовареност, с което са играли съществена роля за събирането на богата информация в кризисни моменти. Доц. д-р Станчев обърна внимание и на начина на подбор на военните, които са били изпращани на разузнаване в чужбина. „Те са били първите по успех, с богата обща култура, с обаяние, които умеят да бъдат лидери, да карат хора да работят за тях“, отбеляза той. Като трети момент доц. Станчев изтъкна кадровата политика, която е била водене до края на Втората световна война по отношение на военните разузнавачи – те или са ставали преподаватели или са започвали кариера като професионални военни, които остават трайна следа в развитието на Българската армия не само като военни разузнавачи, но и и като офицери, допринесли за сигурността на страната и бойната готовност на армията. Проф. д-р Йордан Баев, друг от авторите на „История на българското военно разузнаване“, отбеляза от своя страна, че докато при изготвянето на първия том е имало т.нар. „бели петна“, то за втория разполагат с огромно количество от архивна документация, което тепърва трябва да се осмисли. \r\nВесела АЛЕКСАНДРОВА", "date": "2018.01.09", "title": "Първият том на книгата „История на българското военно разузнаване“ бе представен във Военната академия „Г. С. Раковски“"}
{"url": "http://www.focus-news.net/news/2018/01/09/2475202/dima-ukalska-obshtina-kyustendil-prez-poslednite-godini-stanaha-traditsiya-praznitsite-na-grada-koito-privlichat-malki-i-golemi-ot-blizo-i-ot-dalech.html", "text": "През последните години станаха традиция празниците на града, които привличат малки и големи, от близо и от далеч. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й характерният за града празник е „Кюстендилска пролет”, който съществува от незапомнени времена, но от 1966 година се чества по начин, който всяка година се осъвременява и следва традицията за избор на девойка „Кюстендилска пролет” и нейните две подгласнички, които са символ на пролетта и на новото начало. За десета поредна година са се провели празниците на черешата, на плодородието, на Панагията. \r\n„Мога да кажа, че Празникът на черешата с всяка изминала година набира голяма скорост. Той привлича най-много туристи. Провежда се в последните събота и неделя на месец юни, когато зреят черешите. Този празник има богата музикална програма, привлича танцьори и състави от цяла България. Този празник е характерен с конкурсите за най-едра череша, най-атрактивно вешало, за най-красиво аранжиран щанд”, каза Дима Укалска. Празникът Панагия се провежда около празника „Успение Богородично”, когато традиционно се замесва хлябът и се предава самата традиция. В градинката пред самата черква „Успение Богородично” в Кюстендил читалищата участват с различно подредени щандове. Празникът на плодородието е в последната събота на месец септември, когато зреят плодовете и зеленчуците, когато урожаят е най-голям. „Тогава отново има различни конкурси, богата музикална програма. Наистина празниците са един пъстър цвят от многообразието което имаме в нашия град от културни събития”, каза Дима Укалска.\r\nТя посочи, че през последните години в Кюстендил се е утвърдило и връчването на две национални награди – за живопис и за постижения в музиката. Това са националните награди на името на Владимир Димитров – Майстора и на академик Марин Големинов. „На 1 февруари се отбелязва годишнината от рождението на големия български художник – Владимир Димитров – Майстора. За пета поредна година беше връчена националната награда за живопис на негово име. За втора поредна година общината връчи и национална програма за принос в областта на музикалното изкуство на името на академик Марин Големинов”, каза Дима Укалска. По думите й през настоящата 2018 година отново предстои връчването на тези награди, след номинации и гласуване от професионалните среди.\r\nВенцеслав ИЛЧЕВ", "date": "2018.01.09", "title": "Дима Укалска, Община Кюстендил: През последните години станаха традиция празниците на града, които привличат малки и големи, от близо и от далеч"}
{"url": "http://www.focus-news.net/news/2018/01/09/2475203/reuters-norvezhkiyat-ministar-predsedatel-izrazi-nadezhda-che-velikobritaniya-sled-brekzit-shte-ostane-blizka-do-edinniya-pazar-na-es.html", "text": "Министър-председателят на Норвегия Ерна Солберг изрази надежда, че след Брекзит Великобритания ще „остане колкото се може по-близка“ до Единния пазар на ЕС, към който нейната страна също принадлежи, предава  Reuters.\r\n„Разбира се, че се надяваме на Брекзит, който да свърже британците колкото се може по-близо до единния пазар. Това ще бъде най-лесният начин да работим заедно и в бъдеще“, заяви Солберг. „В противен случай ще бъдем готови да преговаряме с тях в различни сфери. Смятаме, че имаме добро сътрудничество и с Великобритания, и с ЕС“, убедена е тя. \r\n„Норвегия е най-големият износител на петрол и газ в Западна Европа и има широка мрежа от тръби, транспортиращи природен газ във Великобритания, Германия и други европейски страни. Брекзит едва ли ще повлияе на нашия енергиен износ“, допълни тя.  Виктор Турмаков", "date": "2018.01.09", "title": "Reuters: Норвежкият министър-председател изрази надежда, че Великобритания след Брекзит ще остане близка до Единния пазар на ЕС"}
{"url": "http://www.focus-news.net/news/2018/01/09/2475204/tsvetan-tsvetanov-gerb-petar-hristov-ne-e-bil-chlen-na-pp-gerb.html", "text": "Петър Христов не е бил член на ПП ГЕРБ. Бил е симпатизант по начин, който е изразявал своята воля. Имаше дарение, което беше направено през 2007 г. - в първата европейска кампания\", обясни зам.-председателят на партията. Това каза зам.-председателят на ПП ГЕРБ и председател на парламентарната група на партията Цветан Цветанов пред журналисти във връзка с извършеното в понеделник убийство на бизнесмена Петър Христов, предаде репортер на Агенция „Фокус“. \"Действително и в нашите структури е имало хора, които са разглеждали евентуалното негово номиниране за народен представител, но той никога не е имал такива политически цели\", коментира Цветанов. \r\n\"Това, което мога да заявя категорично, е че Петър Христов беше един достоен човек\", каза още той.\r\n\"Благодаря на тези, които се изказаха признателно и дадоха висока оценка за това, което е правил през целия си съзнателен живот\", каза още Цветанов и отбеляза, че именно Петър Христов е човекът, помогнал на семейството на Мануела Горсова, която пострада при причинената от шампиона по фигурно пързаляне Максим Стависки катастрофа. Цветанов каза още, че бизнесменът е бил пряко свързан с развитието на Великотърновския регион и е участвал в много благотворителни акции, без да търси публичност за това, което прави.\r\nЛюба АЛЕКСИЕВА", "date": "2018.01.09", "title": "Цветан Цветанов, ГЕРБ: Петър Христов не е бил член на ПП ГЕРБ"}
{"url": "http://www.focus-news.net/news/2018/01/09/2475205/smolyan-obshtinskiyat-savet-shte-razgleda-predlozhenie-za-poemane-na-bezlihven-zaem-ot-darzhavata-na-izvanredno-zasedanie-na-12-yanuari.html", "text": "Общинският съвет в Смолян ще разгледа предложение за поемане на безлихвен заем от държавата на свое извънредно заседание, което ще се проведе от 15.00 часа на 12 януари, петък. Това съобщиха от пресцентъра на Община Смолян. В дневния ред за сесията е включена само една точка: „Предложение за вземане на временен безлихвен заем от централния бюджет на Република България в размер на 3 950 000 лв.“. Вносител на докладната записка е Ангел Безергянов – ръководител на групата на общинските съветници от ГЕРБ.", "date": "2018.01.09", "title": "Смолян: Общинският съвет ще разгледа предложение за поемане на безлихвен заем от държавата на извънредно заседание на 12 януари"}
{"url": "http://www.focus-news.net/news/2018/01/09/2475206/tass-vaorazhenite-sili-na-afganistan-sa-likvidirali-poveche-ot-70-teroristi-za-poslednoto-denonoshtie.html", "text": "Правителствените сили на Афганистан по време на серия от специални операции за последното денонощие са ликвидирали 72 терористи, ранили са 17 и са задържали други трима, предава ТАСС, позовавайки се на местни медии.\r\nСпоред информацията на министерството на националната отбрана по време на операциите са унищожени шест автомобила и четири мотоциклета на терористите, открити са тайници с оръжие. Операциите са проведени едновременно в провинциите Нангархар, Кандахар, Фарах, Кундуз и Хилменд.  Агенция „Фокус“ припомня:   \r\nПрез последните месеци са наблюдава значително засилване на позициите на терористите в южните и в източните афганистански провинции Логар, Нангархар и Хилменд, както и в северните Кундуз, Джаузджан и Парван. Все по-често местните терористи се заклеват във вярност на „Ислямска държава“.  Виктор Турмаков", "date": "2018.01.09", "title": "ТАСС: Въоръжените сили на Афганистан са ликвидирали повече от 70 терористи за последното денонощие"}
{"url": "http://www.focus-news.net/news/2018/01/09/2475207/tsvetan-tsvetanov-gerb-edinstvenoto-pritesnenie-na-petar-hristov-be-svarzano-s-razkritoto-za-nego-po-sluchaya-naglite.html", "text": "Единственото притеснение на Петър Христов бе свързано с разкритото за него по случая \"Наглите\". Това каза зам.-председателят на ПП ГЕРБ и председател на парламентарната група на партията Цветан Цветанов пред журналисти във връзка с извършеното в понеделник убийство на бизнесмена Петър Христов, предаде репортер на Агенция „Фокус“. \r\n\"През периода, в който бях министър и вицепремиер, имахме възможност неговата гражданска позиция да подпомогне разкриването на тежки криминални престъпления. В тази връзка аз смятам в момента, че може би има ответна реакция. От това, което е споделял пред мен единственото му притеснение е всичко това, което се разкри за него по случая \"Наглите\". Убеден съм, че правоохранителната система заедно с всички допълнителни институции ще могат действително да успеят да задържат извършителя и най-важното - да се разбере мотивът. Защото най-важното - ако мотивът за това престъпление е ответна реакция на групата \"Наглите\", смятам, че това не е добър знак за държавата и обществото\", коментира Цветанов. \r\nТой добави, че Христов никога не е искал охрана и никога не е имал притеснения относно това, което е правил в своя бизнес. \"Към момента, в който съм бил вицепремиер и министър на вътрешните работи не е бил свързан с някакви престъпления\", каза още той. \r\nЦветанов каза още, че в четвъртък ще се проведе извънредно заседание на парламентарната Комисия по вътрешна сигурност и ред, на което министърът на вътрешните работи Валентин Радев да запознае народните представители с факти и обстоятелства около извършените през последните дни престъпления, които са от обществен интерес.\r\nЛюба АЛЕКСИЕВА", "date": "2018.01.09", "title": "Цветан Цветанов, ГЕРБ: Единственото притеснение на Петър Христов бе свързано с разкритото за него по случая \"Наглите\""}
{"url": "http://www.focus-news.net/news/2018/01/09/2475208/gabrovo-dvama-dushi-sa-zadarzhani-v-moment-na-nezakonna-sech-v-zemlishteto-na-selo-kopchelie.html", "text": "Служители на Регионалната дирекция по горите - Велико Търново и Държавно горско стопанство – Габрово заловиха две лица, извършващи нерегламентиран добив на дървесина. Това съобщиха от пресцентъра на Изпълнителна агенция по горите. Нарушението е констатирано днес по обяд след получен сигнал от граждани за незаконна сеч в землището на габровското село Копчелие и незабавна реакция на горските служители. \r\nСъвместният екип установил бракониерската проява на място в момент на извършване на незаконна сеч и товарене на дървесина в джип, в който са намерени половин куб. м. нарязани дърва, а също моторен трион и две брадви. Горските служители са констатирали и отсечени 30 бр. дървета.  \r\nНезабавно за случая са били уведомени органите на МВР. На място е пристигнал полицейски екип от Областна дирекция – Габрово, като е извършен оглед, започнато е досъдебно производство. \r\nЕдин от извършителите фигурира в горските регистри и е познат като системен нарушител. Конфискувани са автомобилът, моторният трион и дървесината. Мъжът е задържан за срок до 24 часа по Закона за МВР.", "date": "2018.01.09", "title": "Габрово: Двама души са задържани в момент на незаконна сеч в землището на село Копчелие"}
{"url": "http://www.focus-news.net/news/2018/01/09/2475209/ministar-valentin-radev-za-nasrocheniya-protest-na-politsaite-obshtestvoto-samo-shte-ni-predlozhi-uvelichenie-na-zaplatite-ako-si-varshim-dobre-rabotata.html", "text": "Аз им казвам, убийства и какво ли не се случва в държавата, вие сте отговорни за тях - да покажем на обществото, че вършим добре работата си. То няма да ни пита за заплатите ни, а само ще ни предлага да ги увеличава. Това каза министърът на вътрешните работи Валентин Радев за обявения от СФСМВР протест на 11 януари с искания за увеличение на заплатите от 15% и нов Закон за МВР, след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“, предаде репортер на Агенция „Фокус“. „Има всякакви подозрения, но след като другите са съгласни, а СФСМВР не са започвам да си задавам въпроси. Какво не направихме? Изплатихме униформите, през годината сме давали и други пари, общо над 48 млн. лева са раздадени към заплатите допълнително“, коментира той. „Все още се опитвам да бъда толерантен с тях, да осветля всички действия на ръководството. Считам, че ръководството и правителството направиха необходимото“, посочи Валентин Радев. „55 млн. лева са средствата за полицията, освен това 20 млн. раздадохме преди това, по 480 лева на всеки един. Това са възможностите на държавата“, обясни той. „Тяхно искане е ако може увеличението да е 15%, като в момента е 2-13%, разпределени. Те казаха на калпак, но ние не правим политика на калпак, а стимулираме най-работливите“, заяви вътрешният министър. „От днес започва изплащането, между 3 и 12%, от 30 до 55 лева, в зависимост от категорията, за тези, които са на терен, ако това не е справедливо. Не мога да разбера в момента какво повече искат“, посочи Валентин Радев. „Второто им искане е нов Закон за МВР. Със сигурност ще има промени в закона, той постоянно се променя, какво е това искане- то ли води до билбордове в началото на Председателството“, коментира той.\r\nЛюба АЛЕКСИЕВА", "date": "2018.01.09", "title": "Министър Валентин Радев за насрочения протест на полицаите: Обществото само ще ни предложи увеличение на заплатите, ако си вършим добре работата"}
{"url": "http://www.focus-news.net/news/2018/01/09/2475210/blagoevgrad-obshtinata-shte-uchredi-savet-na-zhenite-s-predsedatel-zam-kmetat-hristina-shopova.html", "text": "Съвет на жените ще бъде учреден към Община Благоевград. Той ще бъде председателстван от заместник-кмета по култура и хуманитарни дейности Христина Шопова. Това съобщиха от пресцентъра на Община Благоевград. Целта е в Съвета да бъдат включени дами с изявена гражданска позиция, имащи конкретни предложения за подобряване на градската среда на живот и развитие на Благоевград.  Желание за членство може да заяви всяка дама, представител на НПО, бизнес или гражданин. \r\nПървото заседание на Съвета ще бъде на 11 януари 2018 г. от 17.30 часа в зала 5 на Община Благоевград. По време на срещата ще бъдат регистрирани и първите представители на Съвета. Предстои да бъде изготвен и график за последващи срещи, на които ще се обсъждат проблеми и предложения за  подобряване на условията на живот в Благоевград. Ще бъде воден и протокол, който бъде предоставян на кмета на Благоевград д-р Атанас Камбитов.", "date": "2018.01.09", "title": "Благоевград: Общината ще учреди Съвет на жените с председател зам.-кметът Христина Шопова"}
{"url": "http://www.focus-news.net/news/2018/01/09/2475211/reuters-silvio-berluskoni-smyata-che-italiya-nyama-kak-da-napusne-evrozonata.html", "text": "Бившият министър-председател на Италия Силвио Берлускони заяви, че страната му няма как да напусне Еврозоната и че неговият основен съюзник – партия „Северна лига“ е съгласна, че изоставянето на общата европейска валута ще навреди на националната икономика, предава  Reuters.\r\nПредседателят на „Северна лига“ Матео Салвини дава смесени сигнали относно еврото, обвинявано от мнозина в страната, че е довело икономиката ѝ до лошо състояние. По-рано той се присмя на идеята за референдум за еврото на популистката партия „Движение пет звезди“, но по-късно заяви, че „грешката с единната валута трябва да се поправи“. \r\nБерлускони, който се надява да се върне на власт след парламентарните избори през март заяви, че еврото трябва да се управлява както и досега от ЕЦБ.\r\n„Салвини вече не подкрепя идеята, че трябва да напуснем Еврозоната. Той разбра, че това няма да е добре за икономиката“, допълни той.\r\nДесноцентристката партия на Берлускони „Италия, напред“, „Северната лига“ и дясната партия „Братя за Италия“  изглежда, че ще спечелят изборите в страната на 4 март, но няма да успеят да получат абсолютно мнозинство за формиране на правителство.  Виктор Турмаков", "date": "2018.01.09", "title": "Reuters: Силвио Берлускони смята, че Италия няма как да напусне Еврозоната"}
{"url": "http://www.focus-news.net/news/2018/01/09/2475212/prezidentat-rumen-radev-obedinihme-se-okolo-ideyata-za-izgrazhdaneto-na-mezhdunaroden-institut-za-ustoychivi-tehnologii-s-nauchen-tsentar-v-yugoiztochna-evropa.html", "text": "Обединихме се около идеята да работим за изграждането на Международен институт за устойчиви технологии с научен център в Югоизточна Европа. Това каза в свое изявление президентът Румен Радев след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“, предаде репортер на Агенция „Фокус“. „Интеграционните процеси и даването на европейска перспектива на Западните Балкани изискват да имаме по-голяма свързаност не само в областта на инфраструктурата и на енергетиката, но искат много по засилено сътрудничество в областта на отбраната, на науката, на образованието. Ето защо в тази връзка считаме, че засиленото отбранително сътрудничество е много важно за укрепване на сигурността на нашия регион и още повече в контекста на приоритета на нашето председателство за Западните Балкани се обединихме около идеята да работим за изграждането на Международен институт за устойчиви технологии с научен център в Югоизточна Европа“, заяви Радев. По думите му това ще даде тласък на едно наистина засилено сътрудничество в областта на науката, образованието, медицината и ще привлича и задържа младите хора от региона тук. \r\n„Накрая стигнахме и до конкретни предложения към изпълнителната власт“, заяви Радев и ги изброи: \r\n1. .\r\nСпоред него всички тези амбициозни цели могат да бъдат постигнати само с отговорни действия и много ефективна координация между съответните отговорни институции. „Това е пътят заедно с консолидирани усилия да имаме успех. Пожелавам успех на българското председателство на Съвета на ЕС“, каза още Румен Радев.\r\nЛюба АЛЕКСИЕВА", "date": "2018.01.09", "title": "Президентът Румен Радев: Обединихме се около идеята за изграждането на Международен институт за устойчиви технологии с научен център в Югоизточна Европа"}
{"url": "http://www.focus-news.net/news/2018/01/09/2475213/prezidentat-rumen-radev-shte-vrachi-otlichiyata-na-mezhdunarodnata-nagrada-na-hertsoga-na-edinburg-za-2017-godina.html", "text": "Президентът Румен Радев ще връчи отличията на Международната награда на херцога на Единбург за 2017 година. Това съобщиха от прессекретариата на държавния глава. Церемонията ще се проведе на 10 януари 2018 г. от 16.00 часа в Централния военен клуб. Президентът Румен Радев ще удостои със сребърни и бронзови значки младежи, участвали в програмата на Международната награда на херцога на Единбург през 2017 г., която се провежда под негов патронаж. \r\nНаградата на херцога на Единбург е водеща международна младежка програма за личностно развитие и постижения. Участниците в нея се състезават със самите себе си като приемат предизвикателства, доказващи им на какво са способни и до къде най-далеч могат да стигнат. В момента над 1 000 000 младежи по целия свят участват в програмата и постигат своите цели. В България за трите години от учредяването на Наградата над 550 млади хора са се отличили в различни нейни направления и активности.", "date": "2018.01.09", "title": "Президентът Румен Радев ще връчи отличията на Международната награда на херцога на Единбург за 2017 година"}
{"url": "http://www.focus-news.net/news/2018/01/09/2475214/korneliya-ninova-bsp-tezhkite-prestapleniya-v-poslednite-sedmitsi-sa-tezhak-udar-po-obraza-na-balgariya-osobeno-v-nachaloto-na-predsedatelstvoto.html", "text": "Изразихме обща позиция, че това което се случва в последните седмици е тежък удар по образа на България, особено в началото на Председателството. Това каза лидерът на БСП Корнелия Нинова след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“, предаде репортер на Агенция „Фокус“. „От наша гледна точка не е нормално днес да се съберем представители на всички институции и партии, законодателна и изпълнителна власт, и да не вземем отношение по случилите се тежки престъпления в последните седмици“, посочи тя. „Всички институции трябва да се обединят и да положат максимални усилия това да бъде изчистено. Усилия за бърза разкриваемост и процес, за да изчистим лицето на България на прага на Председателството“, заяви Корнелия Нинова.\r\nЛюба АЛЕКСИЕВА", "date": "2018.01.09", "title": "Корнелия Нинова, БСП: Тежките престъпления в последните седмици са тежък удар по образа на България, особено в началото на Председателството"}
{"url": "http://www.focus-news.net/news/2018/01/09/2475215/burgas-narodniyat-predstavitel-ot-gerb-dimitar-boychev-organizira-priemni-dni-v-burgas-i-karnobat.html", "text": "Народният представител от ГЕРБ - Бургас и областен координатор на партията Димитър Бойчев ще проведе приемни дни за граждани през месец януари в Бургас и Карнобат. Това съобщиха от пресцентъра на ПП ГЕРБ. На 15 януари 2018 г. от 11.00 часа бургаският депутат ще се среща с граждани в централата на партията в гр. Бургас, ул. \"Конт Андрованти\" 5. Записвания за приемната се правят на място или на телефон 056 81 90 40.\r\nНа 22 януари народният представител ще приема в офиса на партията в гр. Карнобат, бул. \"България\" 13 (над р-т \"Дружба\") от 10.00 часа. Записвания могат да се правят на телефон 0884 800 569.\r\nДимитър Бойчев е член на парламентарната Комисия по икономическата политика и туризъм, участва и в тази по енергетика. Председател е на парламентарната група за приятелство между България и Китай", "date": "2018.01.09", "title": "Бургас: Народният представител от ГЕРБ Димитър Бойчев организира приемни дни в Бургас и Карнобат"}
{"url": "http://www.focus-news.net/news/2018/01/09/2475216/kyustendil-kyustendil-i-dupnitsa-sa-obshtinite-s-nay-golemi-byudzheti-za-2018-godina-v-oblastta-s-nay-malko-sredstva-e-obshtina-treklyano.html", "text": "Кюстендил и Дупница са общините с най-големи бюджети за 2018 година в Кюстендилска област, с най-малко средства е Община Трекляно, показа репортерска проверка на Радио „Фокус” – Кюстендил. Ръст от 9,4% е заложен в бюджета за 2018 на Община Кюстендил. Рамката на бюджета, с балансирани приходна и разходна част, е 38 500 000 лв. Заложени са инвестиции в общинска база, пътна инфраструктура и подобряване на водопроводната мрежа за минерална вода. Рамката на бюджета за 2018 за Община Дупница е 26 400 000 лв. Общата рамка на бюджета е увеличена с малко на 2 000 000 лв. През 2018 година се предвиждат сериозни инвестиции в инфраструктурата.  \r\nБлизо 6 128 00 лева са заложени в проектобюджета на Община Бобов дол, а в Община Бобошево средствата в бюджета са в размер на над 2 млн. лв. Повече от 5 млн. лева е бюджетът на Община Сапарева баня, който подлежи на обществено обсъждане в края на настоящата седмица. Община Рила е изготвила проект за бюджет, чиито размер е 2 288 000 лв , Община Кочериново ще разполага с бюджет от близо 3 600 000 лева. 2 520 000 лева е бюджетът на Община Невестино, а за най-малката община – Трекляно, средствата в проекта за бюджет възлизат на 1 450 000 лева.\r\nВенцеслав ИЛЧЕВ", "date": "2018.01.09", "title": "Кюстендил: Кюстендил и Дупница са общините с най-големи бюджети за 2018 година в областта, с най-малко средства е Община Трекляно"}
{"url": "http://www.focus-news.net/news/2018/01/09/2475217/tsvetan-tsvetanov-gerb-na-dneshnoto-zasedanie-na-ksns-poluchihme-palen-politicheski-konsensus-otnosno-prioritetite-v-sferata-na-otbranata-zapadnite-balkani-i-predsedatelstvoto.html", "text": "На днешното заседание на КСНС получихме пълен политически консенсус относно приоритетите в сферата на отбраната, Западните Балкани и Председателството. Това каза зам.-председателят на ПП ГЕРБ и председател на парламентарната група на партията Цветан Цветанов пред журналисти, предаде репортер на Агенция „Фокус“. „На КСНС постигнахме единна позиция на всички институции, които днес бяха представени -  застанаха в подкрепа на държавните институции, на структурите, които работят за гарантирането на сигурността и аз съм убеден, че ще успеем\", каза още Цветанов. По думите му винаги трябва са се търси оптимизиране на работата на всички институции и в тази посока да се подобрява съответната координация. \r\n\"Тук мога да дам за пример антикорупоционното законодателство, което беше прието в българския парламент в края на 2017 г., където знаете, че създаваме допълнителен интегритет на всички звена в структурите на държавата, които да работят по антикорупционното законодателтво\", заяви председателят на ПГ на ГЕРБ.\r\nЛюба АЛЕСКИЕВА", "date": "2018.01.09", "title": "Цветан Цветанов, ГЕРБ: На днешното заседание на КСНС получихме пълен политически консенсус относно приоритетите в сферата на отбраната, Западните Балкани и Председателството"}
{"url": "http://www.focus-news.net/news/2018/01/09/2475218/tass-spored-ruskoto-ministerstvo-na-otbranata-razuznavatelen-samolet-na-sasht-se-e-namiral-v-rayona-na-hmeymim-vav-vremeto-na-atakata-sreshtu-ruskite-bazi.html", "text": "Разузнавателен самолет на САЩ е летял в района между Хмеймим и Тартус по време на атаката срещу руската база в Хмеймим. Това са заявили от руското министерство на отбраната, предава ТАСС.\r\nВ понеделник бе съобщено, че вечерта в събота, шести януари, руската база в Хмеймим е била нападната от 13 безпилотни летателни апарата, като военните са успели да отразят успешно нападението, унищожавайки седем и прекъсвайки електронното управление на останалите шест. Във вторник от министерството на отбраната на Русия са съобщили, че по време на атаката в района между Хмеймим и Тартус е летял американски самолет. \r\n„Странно съвпадение е, че по време на атаката на безпилотните летателни апарати срещу руските военни обекти в Сирия, над Средиземно море в траекторията между градовете Хмеймим и Тартус в продължение на седем часа е летял американски разузнавателен самолет“, се казва в разпространеното от ведомството съобщение. : Цанко Цолов", "date": "2018.01.09", "title": "ТАСС: Според руското министерство на отбраната, разузнавателен самолет на САЩ се е намирал в района на Хмеймим във времето на атаката срещу руските бази"}
{"url": "http://www.focus-news.net/news/2018/01/09/2475219/plovdiv-3-godini-zatvor-s-5-godishen-izpitatelen-srok-poluchi-shofyor-ubil-po-nepredpazlivost-dvama-dushi.html", "text": "3 години затвор с 5-годишен изпитателен срок получи шофьор, убил по непредпазливост двама души. Това съобщиха от Съдебната палата в Пловдив. Окръжен съд – Пловдив призна подсъдимия Аляйдин Х. за виновен в това, че на 8 септември 2015 г. на главен път 1-6 при км 239+670 в землището на с. Кърнаре, област Пловдив, при управление на моторно превозно средство категория С+Е – състав от пътни превозни средства с теглещо МПС, товарен автомобил „Щаер“ с прикачено към него товарно ремарке „Русия“ е нарушил правилата за движение и по непредпазливост е причинил смъртта на повече от едно лице и телесни повреди на повече от едно лице. Той е причинил смъртта на лицата с инициали Р. Я. и Н. Д., причинил телесни повреди на две лица – на М. С. и на Р. А., като след деянието е направил всичко възможно, зависещо от него за оказване помощ от пострадалите, поради което го осъжда на три години лишаване от свобода, като го признава за невиновен и го оправдава да е нарушил правилата за движение по чл. 21, ал.1 от ЗДвП и по повдигнатото обвинение по чл. 343, ал.4, вр. ал.3, пр.3, б. Б, пр.1, вр. ал.1, б. В, пр.1, вр. чл. 342, ал.1 от НК. \r\nСъдът отлага изпълнението на така наложеното на подсъдимия Аляйдин Х. наказание от 3 години лишаване от свобода с изпитателен срок от 5 години, считано от влизане на присъдата в сила.\r\nСъдът лишава подсъдимия Аляйдин Х. от правото да управлява МПС за срок от 4 години, считано от влизане на присъдата в сила.\r\nПрисъдата подлежи на обжалване и протест пред Апелативен съд – Пловдив в 15-дневен срок.", "date": "2018.01.09", "title": "Пловдив: 3 години затвор с 5-годишен изпитателен срок получи шофьор, убил по непредпазливост двама души"}
{"url": "http://www.focus-news.net/news/2018/01/09/2475220/inzh-boyan-todorov-zam-kmet-na-shumen-v-investitsionnata-programa-na-obshtinata-za-tazi-godina-e-zalozheno-zakupuvane-na-dopalnitelna-tehnika-za-op-chistota.html", "text": "В инвестиционната програма на Община Шумен за тази година също е заложено закупуване на допълнителна техника за Общинското предприятие (ОП) „Чистота“, от отчисленията. Това заяви пред журналисти инж. Боян Тодоров, заместник-кмет на Шумен по строителство и екология, предаде репортер на Радио „Фокус“-Шумен. На брифинг в двора на Регионалното депо за твърди битови отпадъци в кв. „Дивдядово“, с участието и на директора на предприятието Евгений Цанков, беше представена техниката, с която вече разполага ОП „Чистота“. Получени са три нови сметоизвозващи машини, две от които - с вместимост 16 кубични метра, и една - 20-кубикова. За нуждите на депото са доставени товарен самосвал, фадрома и водоноска. Закупената до момента техниката е на стойност около 1,5 млн. лв. \r\nИнж. Тодоров посочи, че ръчното метене и почистване на голяма част от територията на Шумен вече е поето от ОП „Чистота“. „Нашето намерение е към месец март да започнем да функционираме в пълен капацитет, това означава да започнем да почистваме половината от града, да извозваме отпадъците, да мием, да чистим, да метем“, каза инж. Тодоров. Той припомни, че Общината отмени обществената поръчка за контейнери за смет заради лошото качество на предлаганите съдове и е обявена нова процедура.\r\nИвелина ИВАНОВА", "date": "2018.01.09", "title": "Инж. Боян Тодоров, зам.- кмет на Шумен: В инвестиционната програма на Общината за тази година е заложено закупуване на допълнителна техника за ОП „Чистота“"}
{"url": "http://www.focus-news.net/news/2018/01/09/2475221/korneliya-ninova-bsp-pravitelstvoto-fatalno-zakasnyava-i-izpuska-vazmozhnosti-za-razvitie-na-balgarskata-ikonomika-v-konteksta-na-obshtata-politika-za-otbrana-na-evropa.html", "text": "Правителството фатално закъснява, изпуска възможности за развитие на българската икономика, производство и фирми в контекста на общата политика за отбрана на Европа. Това каза лидерът на БСП Корнелия Нинова след заседанието на Консултативния съвет за национална сигурност (КСНС) на тема: „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“, предаде репортер на Агенция „Фокус“. „Настоях в крайната декларация да бъдат сложени срокове какви конкретни мерки да предприеме правителството, макар и закъсняло да се даде възможност на българската икономика“, посочи тя. „Заявих на министър-председателя, че ще го подлагаме на парламентарен контрол всеки ден за това какво прави правителството по тези срокове“, изтъкна Корнелия Нинова. „В някои от докладите пишеше, че България по време на Председателството, обсъждайки общата отбранителна политика, ще бъде безпристрастен посредник на разговорите. Европредседателството не е само посредничество, трябва да сме активен участник във воденето на тези разговори“, коментира лидерът на БСП. „Не се съгласих и, че ще бъдем защитник на общата позиция на Съвета. Смятам, че Председателството е възможност да бъдеш не само защитник, а да бъдеш участник в изготвянето на обща позиция. Не да чакаш готови позиции от Европа и да защитаваш готови такива“, заяви Корнелия Нинова.  „Поставих въпроса на фона на Председателството къде и как ще бъде защитен националния интерес на България. Попитах министър-председателя с какво самочувствие ще бъдем посредник на големите за отбранителна способност, като не сме си приели собствената национална стратегия“, посочи лидерът на БСП.", "date": "2018.01.09", "title": "Корнелия Нинова, БСП: Правителството фатално закъснява и изпуска възможности за развитие на българската икономика в контекста на общата политика за отбрана на Европа"}
{"url": "http://www.focus-news.net/news/2018/01/09/2475222/dima-ukalska-obshtina-kyustendil-folklornite-festivali-i-konkursi-se-prevarnaha-v-traditsiya-za-nashiya-grad.html", "text": "Фолклорните фестивали и конкурси се превърнаха в традиция за Кюстендил. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. „Ще започна с международния конкурс за класическа китара, включен в Програмата за подпомагане на даровити деца в България. Националният конкурс за детска рисунка „Пролет върху листа” е утвърден форум на детско творчество и се радва на широка популярност в цялата страна. На десетото издание на конкурса бяха журирани над 700 детски рисунки. Неизменна част от културния календар на общината са международните фолклорни фестивали „Сребърна пафта”, „Пауталия” и „Балканска черга”, заяви Дима Укалска. \r\nПо думите й тези инициативи дават поле за изява на състави и изпълнители от различни държави, които показват богатството на своя фолклор, съхраняват и популяризират българското народно творчество. „Други събития, които са част от пъстротата на културния календар, са Майските музикални дни. „Нощта на музеите” е инициатива, която дава възможност на жителите и гостите на Кюстендил да се потопят в историята на древния град. Не трябва да се пропускат и летните прояви под мотото „Кюстендилско лято”. Коледно-новогодишните празници също са неизменна част от културната програма в града”, каза Дима Укалска.", "date": "2018.01.09", "title": "Дима Укалска, Община Кюстендил: Фолклорните фестивали и конкурси се превърнаха в традиция за нашия град"}
{"url": "http://www.focus-news.net/news/2018/01/09/2475223/pazardzhik-izvarshva-se-remont-na-12-ulitsi-v-selo-levski.html", "text": "През тази година със средства от капиталовата програма предвиждаме поредица от ремонти на инфраструктурата в село Левски, община Панагюрище, каза за Радио „Фокус“ – Пазарджик кметът на селото Славчо Мавров. Той обясни, че ще бъде благоустроена една улица. „Това означава подмяна на водопровод, на бордюри и тротоари, изграждане на приемателна шахта за повърхностни води и възстановяване на уличното платно. Освен това ще бъдат извършени и текущи ремонти на асфалтова настилки по улиците, които са компрометирани преди всичко от водопроводни аварии“, коментира Мавров. Той каза също, че е планирал такива дейности по 12 улици в селото.  „Около 500 кв. метра са за изкърпване, а предвидените средства са около 10 000 лева“, допълни Мавров. Той уточни,  че средствата ще бъдат изразходвани за най-необходимите ремонти на улиците в село Левски.\r\nВаня НИКОЛОВА", "date": "2018.01.09", "title": "Пазарджик: Извършва се ремонт на 12 улици в село Левски"}
{"url": "http://www.focus-news.net/news/2018/01/09/2475224/the-guardian-losho-vreme-poprechi-na-usiliyata-na-vlastite-da-zagasyat-vse-oshte-goryashtiya-iranski-petrolen-tanker.html", "text": "Лошо време е попречило на усилията на китайските власти да загасят все още горящия ирански танкер, съобщава британският вестник Guardian. Силни ветрове и високи морски вълни продължават и във вторник, девети януари, да пречат на издирването на все още липсващите 31 души от екипажа на кораба и загасяването на избухналия огън.\r\nСпоред данни на официални лица, „все още има опасност танкерът да избухне и потъне“. Освен това „токсичният газ, издигащ се заради пожара е изключително опасен за спасителите, които се намират на мястото“. Агенция „Фокус“ припомня:\r\nСутринта на седми януари ирански петролен танкер се запали и предизвика нефтен разлив в Източнокитайско море, след като се сблъска с китайски товарен кораб. По-рано бе намерено тялото на един от изчезналите моряци от екипажа на танкера. : Цанко Цолов", "date": "2018.01.09", "title": "The Guardian: Лошо време попречи на усилията на властите да загасят все още горящия ирански петролен танкер"}
{"url": "http://www.focus-news.net/news/2018/01/09/2475225/kyustendil-zhelezopatniyat-prelez-kray-romskata-mahala-e-avtomatiziran-i-s-nova-infrastruktura.html", "text": "Железопътният прелез край ромската махала в Кюстендил е автоматизиран и с нова инфраструктура, предаде репортер на Радио „Фокус” – Кюстендил. Прелезът е разположен на улица „Николичевски път” и до момента спускането и вдигането на бариерите ставаше ръчно. В момента е в експлоатация новата система за автоматично оповестяване, при наближаването на железопътна композиция. Поставени са светлинни уредби и автоматични бариери, които са в тестов период.\r\nВенцеслав ИЛЧЕВ", "date": "2018.01.09", "title": "Кюстендил: Железопътният прелез край ромската махала е автоматизиран и с нова инфраструктура"}
{"url": "http://www.focus-news.net/news/2018/01/09/2475226/kmetat-na-plovdiv-ivan-totev-ploshtad-tsentralen-i-tyutyuneviyat-grad-shte-sa-ot-mestata-koito-shte-sa-tsentar-na-otkrivashtata-tseremoniya-na-plovdiv-evropeyska-stolitsa-na-kulturata-2019.html", "text": "Площад „Централен” и „Тютюневият град” ще са едни от местата, които ще са център на откриващата церемония на „Пловдив-Европейска столица на културата 2019”. Това съобщи на пресконференция кметът на Пловдив Иван Тотев, предаде репортер на Радио „Фокус”-Пловдив. По думите на Тотев част от програмата ще бъде реализирана именно в „Тютюневият град”. „Фондация Пловдив 2019 вече се настани там, за да покаже своята ангажираност към тази част от града”, отбеляза кметът. „Едно от основните места за откриващата церемония ще е площад „Централен”. Различни събития ще има в различни части на града – в Капана, в Стария град и другаде”, добави Тотев. Очаква се в седмицата на откриването града да посетят между 50000 и 80000 души. \r\n„Ще предложим да бъде затворен за движение бул. „Цар Борис трети Обединител”, от Сточна гара до Чифте баня, така че да имаме доста голяма зона, която да побере този брой хора, които очакваме”, каза още кметът. Иван Тотев добави, че ще се работи усилено за реконструкцията на площад „Централен” . „В момента вече имаме обявени процедури по ЗОП, като проектите, които ще бъдат реализирани там са в няколко направления”, каза още кметът на Пловдив. Той уточни, че ще има площадно пространство и свързващи зони с другите градски части, като например „Цар Борис III Обединител“, връзката с подлез „Тримонциум“ и археологическите обекти. Община Пловдив има намерение да реализира работата по археологическите обекти, възстановяването на археологическата част от площадното пространство през цялата 2019г., включително дори и през 2020г. \r\n„Смятаме, че това може да се впише изключително добре в програмата „Пловдив 2019“”, каза Тотев. Според него в програмата на Фондация „Пловдив 2019“ може да залегне представянето в реално време пред гостите на града социализирането и консервирането на археологическите обекти, каквито са Форум „Север“ и Форум „Запад“. „Това е нещо, което ще може да се бъде вписано и да бъде част от програмата през 2019 г. така че там, заедно с археолозите, с проектантите, с които работим, ще можем да реализираме и работа по обектите и едновременно с това да бъдем доста актуални, наблюдавани”, каза Иван Тотев. Според него това ще бъде много интересно за гостите на града. Изпълненията по площад „Централен” трябва много бързо да бъдат съгласувани с Националния институт по паметници и дадат оформени максимално подходящи пространства за култура, върху които да бъдат изградени и съответните съоръжения, а именно мобилна зала за култура, която Община Пловдив планира в бюджета си за тази година. Тя ще е една от локациите на площад „Централен”.\r\nТотев заяви също, че реконструкцията на площад „Централен” в Пловдив ще приключи до началото на 2019 година и върху площадното пространство ще могат да се реализират част от събитията проекта „Пловдив-Европейска столица на културата“. По думите на кмета засега няма нещо, което да спира реализирането на проекта за площада - до този момент няма постъпили обжалвания на обществената поръчка за ремонта, която беше обявена през декември, като в края на този месец ще се отворят и офертите. „Надяваме се, че ще можем да съгласуваме проекта с Националния институт по паметници на части”, каза Тотев. По думите му всички работят заедно и със силната подкрепа на Министерството на културата за реализирането на този проект. Най-спешно ще се ремонтира настилката на площада, която ще бъде от естествени материали - камък.\r\nДейностите по реставрация, консервация и експониране на археологическите разкопки, обаче, ще продължат и през цялата 2019-та година, като те ще са част от туристическите атракции.\r\nКметът Иван Тотев припомни, че в конкурса за площада са участвали 121 студия от 43 държави от 6 континента.\r\nЦветана ТОНЧЕВА", "date": "2018.01.09", "title": "Кметът на Пловдив Иван Тотев: Площад „Централен” и „Тютюневият град” ще са от местата, които ще са център на откриващата церемония на „Пловдив-Европейска столица на културата 2019”"}
{"url": "http://www.focus-news.net/news/2018/01/09/2475227/varna-trima-dushi-ot-grada-sa-lekuvani-ot-trihineloza-v-infektsiozna-klinika-na-umbal-sveta-marina.html", "text": "Трима души от Варна са лекувани от трихинелоза в Инфекциозна клиника на УМБАЛ „Света Марина“. Това каза за Радио „Фокус“ – Варна д-р Мая Томова, началник отдел ”Медицинска Паразитология” към Регионалната здравна инспекция във Варна. Д-р Томова уточни, че не става въпрос за установен случай на трихинелоза във Варна. По думите й в края на миналата година пациентите са консумирали месо в Бургаско, където бе установено огнище на заболяването, от прасе, закупено от домашно стопанство. Те са лекувани в болницата, изписани са и са клинично здрави, добави д-р Мая Томова.\r\nТрихинелозата е една от тежко протичащите паразитни болести при хората и млекопитаещите животни. Причинител на заболяването е малък кръгъл червей. Обичайни гостоприемници на паразита са дивите и домашни месоядни и всеядни животни – свине, мечки, лисици, котки, вълци, чакали, порове, мишки, плъхове и др. Животните се заразяват от умрели от трихинелоза мишевидни гризачи, а човекът – при консумация на сурово или полусурово месо и месни продукти – кайма, наденици, суджуци, луканки и др. Трихинелозата протича много разнообразно. Заболяването може да имитира над 60 други болести, като много често наподобява грип, заушка, ревматизъм, ентероколит, менингит, алергия, миозит, бъбречни болести и др. Тежестта на заболяването зависи от количеството на паразита в консумираното месо, от кратността и количеството на погълнатото трихинелозно месо, от степента на термичната обработка на месото, както и от имунобиологичното състояние на човешкия организъм. \r\nЗаболяването започва най-често от 5 до 25 дни след консумация на заразено с трихинели месо. Оплакванията са стомашно-чревен дискомфорт, постепенно засилваща се отпадналост и висока температура, достигаща 40-41°С, неповлияваща се от антибиотично лечение. Появяват се и отоци около очите, веждите и клепачите. При тежко протичане отоците обхващат тялото и крайниците. Много характерни също са обрив по тялото, болки при гълтане, дъвчене, дишане и изобщо при движение. Повишава се и дразнимостта към светлина и шум. Преболедувалите лица остават с намалена работоспособност за продължителен период от време. За да се избегне заболяване от трихинелоза, е необходимо да се спазват следните правила – месо от домашна свиня или диво прасе да се консумира само след изследване за наличие на трихинели от ветеринарните органи, тъй като по външен вид заразеното месо не се различава от здравото, месо и месни продукти да се консумират след много добра термична обработка – печене, варене и пържене. \r\nПри поява на оплаквания трябва да се търси незабавно медицинска помощ от личния лекар и консултация с лекар паразитолог. Пазаруването на свинско месо и месни продукти – кайма, наденици, суджуци, кървавици и др., трябва да става от утвърдени магазини и фирми. Да се избягва консумация и дегустация на сурова кайма в процеса на подготовката й за термична обработка. Необходима е също добра термична обработка на добитото в личното стопанство или закупено от обществения сектор свинско месо и месни продукти, приготвени от него.\r\nМарияна ВАЛЕНТИНОВА", "date": "2018.01.09", "title": "Варна: Трима души от града са лекувани от трихинелоза в Инфекциозна клиника на УМБАЛ „Света Марина“"}
{"url": "http://www.focus-news.net/news/2018/01/09/2475228/veliko-tarnovo-handbalistkite-na-klub-nove-99-ot-svishtov-se-varnaha-s-kupa-ot-mezhdunaroden-turnir-v-gartsiya-podariha-ya-na-kmeta-gencho-genchev.html", "text": "По покана от гръцка страна, на 27, 28 и 29 декември свищовските спортистки от хандбален клуб „Нове-99“ взеха участие в международен турнир по хандбал, състоял се в Александруполис, Гърция, съобщиха от пресцентъра на Община Свищов. Момичетата на треньорката Величка Плачкова и помощник-треньора Невена Въткова се представиха чудесно на турнира, като в оспорвания мач за 2-ро и 3-то място, с един гол разлика, при резултат 18:19, победиха домакините и станаха втори при 14-15 годишните момичета. След като се върнаха в Свищов, три от спортистките – Николета Доменикова, Марияна Йорданова и Преслава Романова посетиха кмета Генчо Генчев и го зарадваха с решението на целия отбор – да му подарят купата, спечелена в Гърция. \r\nХандбалистките разказаха, че решението е дошло спонтанно, като израз на благодарност за това, че община Свищов е осигурила транспорта до южната ни съседка и с това е дала възможност на момичетата да покажат своите възможности на международния турнир. Кметът на Свищов се развълнува от оказаната чест и благодари на всичките 12 момичета /Николета Доменикова, Марияна Йорданова, Преслава Романова, Мартина Въткова, Ива Иванова, Ева Николаева, Преслава Дулева, Яница Крумова, Моника Манолова, Ани Глузова, Илона Саренчева и Гергана Дакова/ и техните треньори, за достойното им представяне и популяризирането на нашия град.", "date": "2018.01.09", "title": "Велико Търново: Хандбалистките на клуб „Нове-99“ от Свищов се върнаха с купа от международен турнир в Гърция, подариха я на кмета Генчо Генчев"}
{"url": "http://www.focus-news.net/news/2018/01/09/2475229/sport-dzhoana-konta-otpadna-ot-turnira-v-sidni-sled-parviya-krag.html", "text": "Най-добрата британска тенисистка Джоана Конта отпадна от турнира в Сидни след като в първия кръг загуби от полската състезателка Агнешка Радванска. Поставената под номер четири в основната схема британка отстъпки пред 28-та в света с 3:6, 5:7. На осминафиналите Радванска ще играе срещу квалификантката Катрин Белис.", "date": "2018.01.09", "title": "Спорт: Джоана Конта отпадна от турнира в Сидни след първия кръг"}
{"url": "http://www.focus-news.net/news/2018/01/09/2475230/plovdiv-okrazhniyat-sad-osadi-na-4-godini-zatvor-lyubomir-danchev-obvinen-za-zapalvaneto-na-tyutyunevite-skladove-na-ul-ekzarh-yosif.html", "text": "Окръжният съд осъди на 4 години затвор Любомир Данчев, обвинен за запалването на тютюневите складове на ул. „Екзарх Йосиф“. Това съобщиха от пресцентъра на Съдебната палата в Пловдив. Окръжен съд – Пловдив потвърди присъда №173 от 25 май 2017 г., постановена по НОХД №6606/2016 г. по описа на Районен съд – Пловдив, с която подсъдимият Любомир Данчев е признат за виновен и осъден на 4 години лишаване от свобода за това, че на 20 август 2016 г. в гр. Пловдив по непредпазливост е запалил сграда със значителна стойност – тютюнев склад на ул. „Екзарх Йосиф“ №13, собственост на „Р.И.П.А.“ ООД – Пловдив, на стойност 3 695 870 лв. Последвали са значителни вреди в размер на общо 11 784 537,90 лв..\r\nОкръжен съд – Пловдив измени присъдата в частта относно определения режим за изтърпяване на наказанието, като определи първоначален общ режим за изтърпяване на наложеното на подсъдимия Любомир Данчев наказание от четири години лишаване от свобода, тъй като престъплението е извършено по непредпазливост.\r\nРешението е окончателно и не подлежи на касационно обжалване.", "date": "2018.01.09", "title": "Пловдив: Окръжният съд осъди на 4 години затвор Любомир Данчев, обвинен за запалването на тютюневите складове на ул. „Екзарх Йосиф“"}
{"url": "http://www.focus-news.net/news/2018/01/09/2475231/emil-elmazov-sayuz-na-bilkarite-v-balgariya-semena-ot-kopriva-v-pchelen-med-uspokoyavat-silnata-kashlitsa-i-bolkite-v-garloto.html", "text": "Семена от коприва в пчелен мед успокояват силната кашлица и болките в гърлото. Това каза в интервю за Радио „Фокус“ – Велико Търново Емил Елмазов, председател на Съюза на билкарите в България. Той допълни, че трябва да се приема по една лъжичка сутрин и вечер от този мехлем, за да има ефект. По думите му медицинската ружа и сладкият корен също биха спомогнали намаляването на дразненето в гърлото. От сладкия корен могат да се направят бонбони за смучене или да се пие чай от него. Чаят от медицинска ружа пък спомага откашлянето и има успокояващо действие върху бронхите.\r\nЗа облекчаване на симптомите на грипа „Хонконг“ – висока температура и болки в мускулите, Елмазов препоръча масажи с ароматерапия. Той допълни, че има специално изработени комплекси от аромати. За да се отпуснат вътрешно пък мускулите, е препоръчително да се прави чай от розмарин. „Много важен е хранителният режим. Затова е добре да се ядат топли бели кълнове от лимец, които човек може сам да си направи в къщи за 48 часа. Също така ваните и изпотяването биха могли допълнително да дадат едно избързване на извличанията на възпаленията от организма. Чайовете, които са за простудни заболявания и са в наличност в билковите аптеки, също дават добър резултат. Тогава ние казваме, че болестта се поставя в сандвич и по-лесно се извежда“, посочи Емил Елмазов.\r\nНадежда КРЪСТЕВА", "date": "2018.01.09", "title": "Емил Елмазов, Съюз на билкарите в България: Семена от коприва в пчелен мед успокояват силната кашлица и болките в гърлото"}
{"url": "http://www.focus-news.net/news/2018/01/09/2475232/sofiyska-rayonna-prokuratura-vnese-obvinitelen-akt-za-grabezh-izvarshen-ot-nepalnoleten.html", "text": "Софийска районна прокуратура внесе обвинителен акт за грабеж, извършен от непълнолетен. Това съобщиха от пресцентъра на Прокуратура на Република България. Пострадалата свидетелка Е. Г., около 16.30 часа на 16 юни 2016 г., се намирала със своя внук в парково пространство до бл. 516, в жк. „Овча купел“ в столицата. Към 17.00 часа на същата дата, свидетелката отключила входната врата на блока, в който живеела дъщеря ѝ, и заедно със своя внук започнали да дърпат велосипеда му нагоре по стълбите. В този момент двамата били застигнати от обв. Т. Я. (непълнолетен към този момент). Последният започнал да дърпа носения от свидетелката Г. златен синджир и след като той се скъсал, обвиняемият го взел и с двете си ръце бутнал Г. на пода, след което бързо напуснал сградата. \r\nОписаното деяние съставлява извършено престъпление наказуемо с лишаване от свобода от три до десет години. Предстои делото срещу обвиняемия Я. да бъде насрочено за разглеждане в Софийски районен съд.", "date": "2018.01.09", "title": "Софийска районна прокуратура внесе обвинителен акт за грабеж, извършен от непълнолетен"}
{"url": "http://www.focus-news.net/news/2018/01/09/2475233/the-guardian-13-hilyadi-turisti-sa-blokirani-v-shveytsarskiya-kurort-tsermat-za-vtori-den.html", "text": "Около 13 хиляди туристи са блокирани вече втори ден в швейцарския курорт Цермат заради обилните снеговалежи, съобщава британският вестник Guardian. В официалната интернет страница на курорта се казва, че „в момента не е възможно да се влезе или излезе от Цермат“, като всички скиорски писти и лифтове остават затворени. Посетителите са помолени да останат в къщите си, съществува и риск от лавини. Електричеството към момента е възстановено след по-ранните аварии, предизвикани от снега. \r\nВ туристическото село, разположено недалеч от връх Матерхорн обикновено живеят около 5,500 души, като 13 хиляди е капацитетът, който курортът може да поеме. Към момента всичко е спокойно и няма паника сред посетителите, съобщиха местните власти. Очаква се нова информация по-късно във вторник. : Цанко Цолов", "date": "2018.01.09", "title": "The Guardian: 13 хиляди туристи са блокирани в швейцарския курорт Цермат за втори ден"}
{"url": "http://www.focus-news.net/news/2018/01/09/2475234/veliko-tarnovo-zavarshi-remontat-na-stalbishtnata-ulitsa-mariya-kirova-sas-sredstva-po-investitsionnata-programa-na-obshtinata-za-2017-godina.html", "text": "Завърши ремонтът на стълбищната улица „Мария Кирова“, която свързва булевард „България“ с улиците „Възрожденска“ и „Цветарска“. Това съобщиха от пресцентъра на Община Велико Търново. Над 650 квадратни метра е новата настилка. Монтирани са и нови парапети. Строителните работи бяха финансирани със средства по инвестиционната програма на Общината за 2017 година. \r\nРемонтирани бяха и стъпалата от района на Изложбени зали „Рафаел Михайлов“ към улица „Христо Караминков“. Нови са парапетите и по стълбищната улица „Мургаш“. \r\nДейностите са извън големия проект „Привлекателна и съхранена автентична градска среда на град Велико Търново“, който Общината реализира със средства по Оперативна програма „Региони в растеж“ 2014-2020. Инвестиционното намерение предвижда обновяване на близо 40 улици, площадни и обществени пространства в старата градска част, включително и в квартал „Варуша“. Редица благоустройствени дейности по проекта са заложени също за квартал „Чолаковци“, както за пешеходната връзка на този жилищен комплекс с кв. „Бузлуджа“. Общата стойност на целия проект е 11 милиона лева.", "date": "2018.01.09", "title": "Велико Търново: Завърши ремонтът на стълбищната улица „Мария Кирова“ със средства по инвестиционната програма на Общината за 2017 година"}
{"url": "http://www.focus-news.net/news/2018/01/09/2475235/api-dvizhenieto-se-osashtestvyava-v-edna-lenta-po-pat-ii-55-veliko-tarnovo-gurkovo-v-uchastaka-mezhdu-s-lagerite-i-s-mishemorkov-han-poradi-avariral-tezhkotovaren-avtomobil.html", "text": "Движението по път II-55 Велико Търново – Гурково (проход на Републиката), в участъка между с. Лагерите и с. Мишеморков Хан, се осъществява в една лента поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.01.09", "title": "АПИ: Движението се осъществява в една лента по път II-55 Велико Търново – Гурково, в участъка между с. Лагерите и с. Мишеморков Хан, поради аварирал тежкотоварен автомобил"}
{"url": "http://www.focus-news.net/news/2018/01/09/2475236/kyustendil-suhi-i-prohodimi-pri-zimni-usloviya-sa-patishtata-v-regiona.html", "text": "Сухи и проходими при зимни условия са пътищата в Кюстендилския регион. Това съобщи за Радио „Фокус” – Кюстендил дежурният в Областно пътно управление – Кюстендил. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”.\r\nВенцеслав ИЛЧЕВ", "date": "2018.01.09", "title": "Кюстендил: Сухи и проходими при зимни условия са пътищата в региона"}
{"url": "http://www.focus-news.net/news/2018/01/09/2475237/brigaden-general-svetoslav-daskalov-vinagi-e-imalo-neobhodimost-temata-za-voennoto-razuznavane-da-bade-osvetlena-za-po-shirokata-publika.html", "text": "Винаги е имало необходимост темата за военното разузнаване да бъде осветлена за по-широката публика. Това каза за Агенция „Фокус“ директорът на Служба „Военна информация“ бригаден генерал Светослав Даскалов, който е автор на предговора към книгата „История на българското военно разузнаване“. „Идеята за реализацията конкретно на тази книга датира от преди около 5 години, а идеята за подобно издание е от много повече години, заради това, че винаги е имало необходимост тази тема да бъде осветлена за по-широката публика, а не да бъде само в един по-тесен кръг“, отбеляза бригаден генерал Светослав Даскалов. “Така че, стартирайки преди около 5 години точно това имахме в предвид – да дадем малко повече информация какво представлява тази дейност военно разузнаване и ако може да разкажем за историята му от 1908 година до наши дни“, допълни той. „Благодарим изключително много на авторите. Това е един колектив от състава на Военна академия. Те положиха много сериозен труд през този период - да обработят огромно количество материал и да представят безпристрастно нещата - по начин, който да помогне не само на специалистите, но и на широката общественост да видят и узнаят от източниците онова, което означава военно разузнаване“, заяви още бригаден генерал Светослав Даскалов.\r\nВесела АЛЕКСАНДРОВА", "date": "2018.01.09", "title": "Бригаден генерал Светослав Даскалов: Винаги е имало необходимост темата за военното разузнаване да бъде осветлена за по-широката публика"}
{"url": "http://www.focus-news.net/news/2018/01/09/2475238/pernik-direktorat-na-direktsiya-mestni-prihodi-i-taksi-iveta-boyanova-shte-dade-preskonferentsiya-vav-vrazka-s-nachaloto-na-danachnata-kampaniya-v-obshtinata.html", "text": "Директорът на Дирекция \"Местни приходи и такси\" Ивета Боянова ще даде пресконференция във връзка с началото на данъчната кампания в Общината. Това съобщиха от пресцентъра на Община Перник. Пресконференцията ще се проведе на 10 януари от 14.00 часа, в кабинета на Ивета Боянова.", "date": "2018.01.09", "title": "Перник: Директорът на Дирекция \"Местни приходи и такси\" Ивета Боянова ще даде пресконференция във връзка с началото на данъчната кампания в Общината"}
{"url": "http://www.focus-news.net/news/2018/01/09/2475239/pazardzhik-osnoven-remont-na-osvetitelnite-instalatsii-e-izvarshen-v-dve-ot-zalite-na-peshterata-snezhanka-kray-peshtera.html", "text": "В пещерата Снежанка бяха извършени основни ремонти на инсталациите в две от залите. Това каза за Радио „Фокус“ – Пазарджик Георги Киев председател на Туристическо дружество „Купена“ в Пещера. Той обясни, че в Залата на брадите и Музикалната зала са поставени нови прожектори и те ще бъдат отново отворени за посещения от туристите. „Залата на брадите е най-близо до повърхността и корените на дърветата влизат вътре, за да черпят влага. Те приличат на бради и от там е дошло името и. Музикалната зала е известна с капките, които падат от тавана и от тях се чува различни звуци“, добави Киев. Той уточни, че през зимата пещерата Снежанка е отворена за посетители от 10.15 до 15.15 часа, когато влиза последната група. Пещерата работи без почивен ден.\r\nВаня НИКОЛОВА", "date": "2018.01.09", "title": "Пазарджик: Основен ремонт на осветителните инсталации е извършен в две от залите на пещерата Снежанка край Пещера"}
{"url": "http://www.focus-news.net/news/2018/01/09/2475240/ivanka-chakalska-kmet-na-selo-krupnik-festivalat-simitliya-drevnata-zemya-na-kukerite-sahranyava-traditsii-i-obichai-predavani-ot-pokolenie-na-pokolenie.html", "text": "Фестивалът „Симитлия – Древната земя на кукерите“ съхранява традиции и обичаи, предавани от поколение на поколение. Това каза за Радио „Фокус“ – Пирин кметът на село Крупник Иванка Чакалска. По думите ѝ самото кукерство допринася за това хората да се обединяват, а когато сме обединени, тогава сме и силни. „Именно това ще ни помогне да се съхраним като нация. А за фестивала мога да кажа, че той говори сам за себе си. Щом 15 години е съхранена традицията той да се провежда, значи хората го искат. Фестивалът съществува и до днес благодарение на самите участници, но и на кмета Апостол Апостолов, който е обединител на всички жители на общината“, каза още Чакалска. Тя добави, че на 13 януари кукерите ще сътворят един неповторим весел празник в Община Симитли. „На всички тях желая да продължават да съхранят традициите, а на слушателите на Радио „Фокус“ ще кажа да заповядат на 13 януари в Симитли, за да се насладят на уникалното зрелище което предстои“, добави Чакалска.\r\nЛивия НИНОВА", "date": "2018.01.09", "title": "Иванка Чакалска, кмет на село Крупник: Фестивалът „Симитлия – Древната земя на кукерите“ съхранява традиции и обичаи, предавани от поколение на поколение"}
{"url": "http://www.focus-news.net/news/2018/01/09/2475241/blagoevgrad-v-regionalna-biblioteka-dimitar-talev-byaha-otbelyazani-390-godini-ot-rozhdenieto-na-sharl-pero.html", "text": "В Регионална библиотека „Димитър Талев“ – Благоевград отбелязаха 390-годишина от рождението на Шарл Перо. За Радио „Фокус“  – Пирин уредникът в културната институция Соня Иванова уточни, че събитието се е състояло от 11.30 часа в читалнята на Детския отдел днес, въпреки че писателят е роден на 12 януари. Детското утро е било под надслов „Приказки от стари времена”. Участници в тържеството  са били ученици от ІІ клас на ІІІ ОУ „Д. Талев”. В рамките на инициативата децата  са разказали за живота и творчеството на Шарл Перо. „Учениците  представиха откъси от приказки на Шарл Перо. Третокласниците  нарисуваха Пепеляшка, Спящата красавица, Магарешката кожа, Котарака в чизми, Малечко-Палечко, Червената шапчица, Спящата красавица и други герои от приказките на писателя. С детските рисунки ще направим изложба в библиотеката. Децата гледаха анимационния филм „Пепеляшка“, каза още Иванова.\r\nЛивия НИНОВА", "date": "2018.01.09", "title": "Благоевград: В Регионална библиотека „Димитър Талев“ бяха отбелязани 390 години от рождението на Шарл Перо"}
{"url": "http://www.focus-news.net/news/2018/01/09/2475242/mkd-makedonskite-narodnite-predstaviteli-imat-nay-visoki-patni-razhodi-balgarskite-razpolagat-s-pravo-na-sluzhebno-zhilishte.html", "text": "В Словения за период от шест години всеки народен представител е похарчил около 36 хил. евро за пътни разходи, българските депутатите харчат двойно по-малко от македонските си колеги, докато в Хърватия на народните представители се предоставя около 14 хиляди евро, предназначени за покриване на техните пътни разходи. Това показва проучване на „СКУП“, пише македонското електронно издание МКД. Според проучването, македонските депутати в периода 2011 до 2016 г. имат най-големи пътни разходи, които се равняват на почти пет милиона евро. Според македонският председател на Народното събрание, възможността за решаване на проблема е народните представители, които живеят извън Скопие и пътуват по повече от 50 километра към работното си място, да си наемат квартира в столицата. \r\nИзданието публикува подробни данни от проучването, според които същият проблем е донякъде решен в България. Българските депутати, които не притежават къща или апартамент в София имат правото да използват служебно жилище, предоставено от Народното събрание, което разполага с 180 такива жилища в столицата. Българският парламент също така покрива разходите за ремонти, обзавеждане и охранителна система на апартамента. Освен това, ако български народен представител живее на повече от 250 километра от София му се предоставят до 40 самолетни билета годишно, с които да пътува до родното си място. : Цанко Цолов", "date": "2018.01.09", "title": "МКД: Македонските народните представители имат най-високи пътни разходи, българските разполагат с право на служебно жилище"}
{"url": "http://www.focus-news.net/news/2018/01/09/2475243/mrrb-oblekchava-se-registratsiyata-za-osashtestvyavane-na-patna-pomosht.html", "text": "Законопроект предвижда отпадане на изискването за предоставяне на някои официални удостоверителни документи на хартиен носител при искане за издаване на удостоверение за регистрация за осъществяване на пътна помощ. Това съобщиха от пресцентъра на Министерство на регионалното развитие и благоустройството. Изменението на Закона за движението по пътищата е част от предприетите от правителството мерки за облекчаване административните процедури и намаляване административната тежест, за да могат гражданите и бизнеса да спестят време и средства.  \r\nС предложените промени ще отпадне необходимостта от предоставяне на удостоверение за актуално състояние, копие от съдебното решение за регистрация по реда на Търговския закон или документ за регистрация по Закона за юридическите лица с нестопанска цел. Вече няма да се изисква и декларация за липса на открита процедура за обявяване в несъстоятелност. \r\nПредложенията за промяна в Закона за движение по пътищата и мотивите към тях са публикувани на интернет страницата на Министерството на регионалното развитие и благоустройството в секция „“, както и на .", "date": "2018.01.09", "title": "МРРБ: Облекчава се регистрацията за осъществяване на пътна помощ"}
{"url": "http://www.focus-news.net/news/2018/01/09/2475244/blagoevgrad-rayonna-prokuratura-sandanski-predade-na-sad-sauchastnik-v-telefonna-izmama-za-1-400-lv.html", "text": "Районна прокуратура – Сандански изправя на подсъдимата скамейка обвиняем с инициали М.М. за участие в телефонна измама с причинена имотна вреда в размер на 1400 лева. Това съобщиха от пресцентъра на Апелативна прокуратура - София. На 19 декември 2016 г. неустановено по делото лице се обадило на В. Б. от гр. Сандански, като се представило за полицейски служител на име „Христов“. Той заявил на жената, че „корумпиран служител във „Виваком“ предоставил домашния ѝ телефонен номер на терористи, тормозещи хората“ и е необходимо тя да помогне органите на МВР за задържането им. Въпросният мъж дал на пострадалата инструкции как да разговаря с „престъпниците“ по телефона, докато полицейските органи ги задържат. Тя следвало да събере всички пари и ценности, които има в дома си и да ги постави в камерата на хладилника. След което, с цел осигуряване на достатъчно доказателства срещу престъпниците, да ги сложи в торбичка, която да хвърли на улицата пред дома ѝ. Именно там, при непосредственото вземане на парите, терористите щели да бъдат заловени. На жената било обяснено, че след това тя ще бъде придружена от „Христов“ и отведена в сградата на полицейското управление, за да даде показания и да ѝ бъде върната предадената от нея парична сума. \r\nВ същото врече обвиняемият М. подпомогнал извършителя на измамата като се придвижил до дома на пострадалата жена, където наблюдавал пускането на торбичката със сумата от 1400 лева през прозореца на улицата. След това той ги взел, отдалечил се от местопрестъплението, преброил парите и заделил за себе си договорената част от тях. Останалата сума той транспортирал до гр. Русе, където я оставил в указаното му по телефона място. \r\nПредстои започване на съдебен процес срещу обвиняемия М.М.", "date": "2018.01.09", "title": "Благоевград: Районна прокуратура – Сандански предаде на съд съучастник в телефонна измама за 1 400 лв."}
{"url": "http://www.focus-news.net/news/2018/01/09/2475245/smolyan-mokri-sa-na-mesta-patishtata-v-oblastta.html", "text": "Проходими при зимни условия са пътищата в област Смолян. Пътните настилки са мокри на места във високите и сенчести участъци, съобщиха за Радио „Фокус“ – Смолян от Областно пътно управление – Смолян. Температурите на въздуха са положителни. Остава повишена опасността от падащи камъни по всички републикански направления в областта. През деня не са получавани сигнали за инциденти по пътищата в региона.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян улиците са сухи. Автомобилният трафик е по-интензивен по централния бул. „България“, прилежащите към него улици и кръстовища, както и по входно-изходните артерии на града.\r\nНели ГЕРГЬОВСКА", "date": "2018.01.09", "title": "Смолян: Мокри са на места пътищата в областта"}
{"url": "http://www.focus-news.net/news/2018/01/09/2475246/ria-novosti-okolo-11-hilyadi-domove-ostanaha-bez-elektrichesko-v-avstraliya.html", "text": "Около 11 хиляди домове останаха без електрическо в някои райони на Австралия, съобщава РИА Новости, като се позовава на данни от местни медии. Причината за това е силна буря, която е ударила източното крайбрежие на страната. Към момента бурята се движи в североизточна посока, като сред засегнатите региони са Сините планини, районът около Хоуксбъри, както и град Сидни, като голяма част от града все още е без електричество. На места ветровете достигат до скорост от 122 километра в час. \r\nСпоред метеорологичната служба на Австралия, най-голямата опасност е преминала, но предупрежденията за силни ветрове остават в сила за няколко града. : Цанко Цолов", "date": "2018.01.09", "title": "РИА Новости: Около 11 хиляди домове останаха без електрическо в Австралия"}
{"url": "http://www.focus-news.net/news/2018/01/09/2475247/blagoevgrad-rayonna-prokuratura-petrich-predade-na-sad-mazh-za-bludstvo-s-nepalnoletno-momiche.html", "text": "Районна прокуратура – Петрич предаде на съд мъж за блудство с непълнолетно момиче. Това съобщиха от пресцентъра на Апелативна прокуратура - София. Районна прокуратура – Петрич внесе за разглеждане в съда обвинителния акт срещу мъжа с инициали В. М. за извършеното от него престъпление. Следобед на 7 март 2016 г. в землището на гр. Петрич обвиняемият М. извършил блудствени действия с непълнолетно момиче, ненавършило 14-годишна възраст. За целта мъжът употребил сила, като принудително отвел детето в местността Кюпищата в планина Беласица, в близост до водохващането на река Луда Мара, държал я за ръката, за да не избяга. Предстои насрочване на съдебното заседание по делото.", "date": "2018.01.09", "title": "Благоевград: Районна прокуратура – Петрич предаде на съд мъж за блудство с непълнолетно момиче"}
{"url": "http://www.focus-news.net/news/2018/01/09/2475248/venelin-atanasov-kmet-s-archar-namereniyat-skelet-v-plevnya-v-seloto-e-veroyatno-na-sobstvenika-na-kashtata-koyto-izchezna-predi-desetina-godini.html", "text": "Намереният скелет в плевня в с. Арчар, община Димово, е вероятно на собственика на къщата, който изчезна преди десетина години, каза за Радио „Фокус“ – Видин Венелин Атанасов, кмет на селото във връзка с предоставената от ОДМВР – Видин информация за жена, открила в наследствения си имот човешки скелет. Кметът на Арчар посочи, че преди 10 години собственикът на къщата, който е бил на 60 години, е изчезнал. Всички в селото помислили, че е отишъл в София да се лекува. Внуците на собственика на имота живеели в столицата. Костите са откарани във видинската болница, като по първоначални данни не са констатирани следи от насилие. Според кмета на Арчар жената, която е отишла в къщата в селото, е търсила дърва за огрев и така е открила човешките останки. \r\nАнна ЛОЗАНОВА", "date": "2018.01.09", "title": "Венелин Атанасов,  кмет с. Арчар: Намереният скелет в плевня в селото е вероятно на собственика на къщата, който изчезна преди десетина години"}
{"url": "http://www.focus-news.net/news/2018/01/09/2475249/blagoevgrad-prohodimi-pri-zimni-usloviya-sa-patishtata-v-oblastta-patnite-nastilki-sa-mokri-i-hlazgavi.html", "text": "Проходими при зимни условия са пътищата в област Благоевград, пътните настилки са предимно сухи. Това съобщиха за Радио „Фокус“ – Пирин от Областно пътно управление – Благоевград. През деня обстановката е била спокойна и няма регистрирани тежки пътни инциденти. Натоварено е движението по автомагистрала „Струма“ и главен път Е-79 в областта, както и по пътя от и за Банско. В област Благоевград няма въведени ограничения за движение на моторни превозни средства. Повишена е опасността от падащи камъни в Кресненското дефиле и по второкласен път 19 Симитли – Гоце Делчев. Проходът Предел е отворен за движение.\r\nНатоварен е трафикът в град Благоевград, на места се образуват колони от автомобили. Със забавяне се осъществява преминаването през кръговите кръстовища на бул. „Св. Димитър Солунски“ и бул. „Васил Левски“ и между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми се преминава през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. През деня няма регистрирани инциденти.\r\nЛивия НИНОВА", "date": "2018.01.09", "title": "Благоевград: Проходими при зимни условия са пътищата в областта, пътните настилки са мокри и хлъзгави"}
{"url": "http://www.focus-news.net/news/2018/01/09/2475250/tsgm-grazhdanite-sas-stikeri-za-parkirane-po-ulitsite-koito-shte-badat-zatvoreni-ot-10-do-12-yanuari-za-otkrivaneto-na-balgarskoto-predsedatelstvo-shte-mogat-da-parkirat-v-sasednata-podzona.html", "text": "Гражданите, които имат винетни стикери за паркиране по улиците, които ще бъдат затворени от 10 до 12 януари 2018 г. за церемонията по откриване на Българското председателство на ЕС, но не могат да намерят свободно място във въпросните три дни, ще имат право да паркират в съседната подзона. Това съобщиха от пресцентъра на Център за градска мобилност (ЦГМ).\r\nПо предварителни проучвания на ЦГМ става дума за около 100 автомобили, които сега ползват паркоместа в подзона IV. Тези водачи могат да оставят колите си на паркоместата в подзона V, която е значително по-малко натоварена с коли, които ползват правото на паркинг за живущи в зона.  \r\nЦГМ подчертава, че възможността за паркиране на автомобилите на гражданите от IV-та подзона е еднократна - само за трите дни на събитието и е съобразена със Заповед на Кмета на Столична община за промяна в организацията на движението на територията на Столична община. \r\nНа сайта на ЦГМ може да намерите точните . А  може да видите четвърта и пета подзона, както и да използвате картите.", "date": "2018.01.09", "title": "ЦГМ: Гражданите със стикери за паркиране по улиците, които ще бъдат затворени от 10 до 12 януари за откриването на Българското председателство, ще могат да паркират в съседната подзона"}
{"url": "http://www.focus-news.net/news/2018/01/09/2475251/tenis-aleks-de-minor-pobedi-fernando-verdasko.html", "text": "18-годишният австралиец Алекс де Минор победи испанският тенисист Фернандо Вердаско с 6:4, 6:2 на старта на турнира Сидни Интернешънъл. На осминафиналите Минор ще играе срещу тенисиста от Босна и Херцеговина Дамир Джумхур, който се наложи с 2:0 сета над германеца Ян-Ленард Щруф.", "date": "2018.01.09", "title": "Тенис: Алекс де Минор победи Фернандо Вердаско"}
{"url": "http://www.focus-news.net/news/2018/01/09/2475252/uvelichavat-se-vaznagrazhdeniyata-na-sluzhiteli-ot-mvr.html", "text": "Днес в Държавен вестник е публикувана Наредбата за изменение и допълнение на Наредба № 8121 з-919 от 13 юли 2017 г. за размера на основните месечни възнаграждения на държавните служители по чл. 142, ал.1,т.1 и ал.3 от Закона за Министерството на вътрешните работи и размера на началните и максималните заплати за длъжност на лица, работещи по трудово правоотношение. Това съобщиха от пресцентъра на МВР. Увеличенията в основните месечни възнаграждения ще доведат до увеличение на чистото възнаграждение в различен размер.", "date": "2018.01.09", "title": "Увеличават се възнагражденията на служители от МВР"}
{"url": "http://www.focus-news.net/news/2018/01/09/2475253/svetlana-kuyumdzhieva-fondatsiya-plovdiv-2019-prez-may-tazi-godina-plovdiv-shte-bade-domakin-na-familna-sreshta-na-evropeyskite-stolitsi-na-kulturata.html", "text": "Предстои през май тази година Пловдив да бъде домакин на фамилна среща на европейските столици на културата. Това каза на пресконференция Светлана Куюмджиева, артистичен директор на фондация „Пловдив 2019“, предаде репортер на репортер на Радио „Фокус”-Пловдив. „Близо 50 представители на бивши, настоящи и бъдещи европейски столици на културата ще дойдат в града, за да им разкажем за програмата ни“, посочи Куюмджиева.  \r\n„Срещата е изключително важна за този кръг на хора, които работят за европейски столици на културата, тъй като тя оставя понякога дори по-трайно впечатление от откриващото събитие и от самата програма в годината на титлата“, добави тя. Фондация „Пловдив 2019” планира пет големи събития, които да бъдат акценти в програмата на проекта \"Европейска столица на културата 2019\" и които да привлекат различен вид публика. Част от тези събития са свързани с представяне на големи изложби на съвременно изкуство и събития, свързани с театър, но с участие на граждани в тях. „Предвидени през тази година са и няколко големи комуникационни кампании, след като вече имаме лого, знак и лице на инициативата“, каза Куюмджиева. \r\nПрез септември тази година предстои и официално представяне на програмата „Пловдив – Европейска столица на културата 2019“, като обикновено цялостната програма се разкрива три или четири месеца преди откриващото събитие. 2018 г. ще бъде най-интензивна, динамична и наситена с организационни дейности за фондацията. По-видимите събития започват от април. Тази година екипът на фондация „Пловдив 2019“ трябва да се увеличи с още 10 до 15 души.\r\nПрез май стартират и първите дейности по проекта „Кирилизация”, с който Пловдив се включва в културната програма на Българското председателство на Съвета на Европейския съюз.\r\nЦветана ТОНЧЕВА", "date": "2018.01.09", "title": "Светлана Куюмджиева, фондация „Пловдив 2019“: През май тази година Пловдив ще бъде домакин на фамилна среща на европейските столици на културата"}
{"url": "http://www.focus-news.net/news/2018/01/09/2475254/api-12-sa-ofertite-za-izgrazhdaneto-na-145-km-ot-pat-i-8-mezhdu-gkpp-kalotina-i-dragoman-utre-se-otvaryat-predlozheniyata-za-oshte-17-km-do-slivnitsa.html", "text": "12 са отворените оферти за избор на изпълнител при изготвянето на техническия проект и строителството на „Модернизация на път І-8 Калотина – Софийски околовръстен път от км 1+000 до км 15+500 и етапна връзка“. Това е участъкът след ГКПП „Калотина“ до пътния възел при Драгоман. Това съобщиха от пресцентъра на Агенция \"Пътна инфраструктура\". Общата му дължина е 14.5 км. Индикативната стойност на проекта е 141 667 715 лв. без ДДС. Част от средствата са осигурени от Механизма „Свързана Европа“.\r\nОтворените оферти, по реда на постъпването им в деловодството на Агенция „Пътна инфраструктура“, са на:\r\n- ДЗЗД „Виа Милитарис Баланстра“, с участници: „Автомагистрали Черно Море“ АД и „Автомагистрали Хемус“ АД;\r\n- „Инжстройинженеринг“ ЕООД;\r\n- „ГБС-Инфраструктурно строителство“ АД;\r\n- „Хидро-вод строй“ ДЗЗД, в което са: „Хидрострой“ АД и „Водстрой 98“ АД;\r\n- Обединение „Калотина 2017“, с участници: Гранди Лавори Финкосит СПА и Х.С.С. ЕООД;\r\n- „СТРАБАГ БПА“ ДЗЗД, в което са: „Щрабаг“ ЕАД, „Страбаг Сп. з.о.о., Полша“ и „Битумина ГмбХ-България“ ЕООД;\r\n- Обединение Калотина - София, с участници: „Джи Пи Груп“ АД, „Контратас Иглесиас“ АД, и „Трансконсулт-22“ ООД;\r\n- Обединение „Геопът Изток“, в което участват: „ПЪТСТРОЙ 92“ АД и „ГЕОСТРОЙ“ АД;\r\n- „ИСА 2000“ ЕООД;\r\n- Сдружение „Калотина I“ ДЗЗД, с участници: „ПСТ Груп“ ЕАД и „Аква модул“ АД);\r\n- ДЗЗД „АПВ Калотина СОП 1“, в което са: „Пътища Пловдив“ АД, „Агромах“ ЕООД, „Водно строителство – Благоевград“ АД);\r\n- „Трейс Груп Холд“ АД.\r\nПроектът предвижда уширение на съществуващия път, а в отделни участъци ще бъдат подобрени геометричните му елементи. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“. Срокът за изпълнение на поръчката е 852 календарни дни. \r\nНа 10 януари в 14.00 часа в АПИ, ще бъдат отворени офертите в обществената поръчка за изпълнител на следващия участък от Драгоман до Сливница, с дължина 16.98 км. Обектът „Изготвяне на технически проект и строителство на проект: Модернизация на път І-8 Калотина – п. в. „Храбърско“ от км 15+500 до км 32+447,20 и етапни връзки“ е с индикативна стойност 117 млн. лв. без ДДС. Финансирането е от републиканския бюджет. \r\nПроектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.\r\nДвете обществени поръчки за избор на изпълнители за модернизацията на 31.5 км от път I-8 между ГКПП „Калотина“ и Сливница Агенция „Пътна инфраструктура“ стартира през септември м. г. Индикативната им стойност е 258,6 млн. лв.\r\nПът І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”.\r\nМодернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.01.09", "title": "АПИ: 12 са офертите за изграждането на 14.5 км от път I-8 между ГКПП „Калотина“ и Драгоман, утре се отварят предложенията за още 17 км до Сливница"}
{"url": "http://www.focus-news.net/news/2018/01/09/2475255/greek-reporter-vitsepremierat-na-makedoniya-se-sreshtna-s-gratskiya-vanshen-ministar.html", "text": "Вицепремиерът на Македония Буяр Османи се срещна във вторник с гръцкия външен министър Никос Кодзиас и официални лица от атинското правителство, съобщава Greek Reporter. Главата тема, която е била обсъдена е възможноста за решаване на т.нар. Спор за името между двете държави. Османи даде пресконференция малко след срещата с Кодзиас. Според него, 2018 г. е „златна възможност“ за решаване на проблема. Говорител на атинското правителство заяви малко по-късно, че главната задача в момента е \"да се създадат условия за най-широкия възможен консенсус“, чрез който да се реши проблем, датиращ от повече от 25 години. : Цанко Цолов", "date": "2018.01.09", "title": "Greek Reporter: Вицепремиерът на Македония се срещна с гръцкия външен министър"}
{"url": "http://www.focus-news.net/news/2018/01/09/2475256/emil-elmazov-sayuz-na-bilkarite-v-balgariya-semenata-ot-anason-kopar-rezene-i-magdanoz-namalyavat-hremata-i-otpushvat-nosa-pri-nastinka.html", "text": "Семената от анасон, копър, резене и магданоз намаляват хремата и спомагат отпушването на носа при настинка. Това каза в интервю за Радио „Фокус“ – Велико Търново Емил Елмазов, председател на Съюза на билкарите в България. Равни части от тях се посипват върху слабо загрян котлон. Целта е да излезе дим, без да изгарят семената, с който да се прави инхалация. След приключване на процедурата, семената се събират и с тях се поръсва препечена филия, намазана с масло. \r\n“Ние наричаме това на шега „сополивка“. Така се получава по габровски „две в едно“ – хем инхалация, хем една шарена сол, която действа вътрешно. Много успешно е това. Прилагано е отдавна в балканските села“, допълни Елмазов. Той допълни, че за намаляване на секрета може да се използва и извлек от морска краставица. Две-три капки от екстракта се капват върху памук, който се поставя в носната кухина. За същите цели може да се прилага и инхалация с етерични масла от евкалипт и мента, като се използват по 3-4 капки от всяко масло.\r\nНадежда КРЪСТЕВА", "date": "2018.01.09", "title": "Емил Елмазов, Съюз на билкарите в България: Семената от анасон, копър, резене и магданоз намаляват хремата и отпушват носа при настинка"}
{"url": "http://www.focus-news.net/news/2018/01/09/2475257/pregled-na-mezhdunarodnite-novini-do-18-chasa-agentsiya-fokus.html", "text": "Около 11 хиляди домове останаха без електрическо в някои райони на Австралия, според данни от местни медии. Причината за това е силна буря, която е ударила източното крайбрежие на страната. Към момента бурята се движи в североизточна посока, като сред засегнатите региони са Сините планини, районът около Хоуксбъри, както и град Сидни, като голяма част от града все още е без електричество. На места ветровете достигат до скорост от 122 километра в час. \r\nСпоред метеорологичната служба на Австралия, най-голямата опасност е преминала, но предупрежденията за силни ветрове остават в сила за няколко града. \r\n*** Около 13 хиляди туристи са блокирани вече втори ден в швейцарския курорт Цермат заради обилните снеговалежи. В официалната интернет страница на курорта се казва, че „в момента не е възможно да се влезе или излезе от Цермат“, като всички скиорски писти и лифтове остават затворени. Посетителите са помолени да останат в къщите си, съществува и риск от лавини. Електричеството към момента е възстановено след по-ранните аварии, предизвикани от снега. \r\nВ туристическото село, разположено недалеч от връх Матерхорн обикновено живеят около 5,500 души, като 13 хиляди е капацитетът, който курортът може да поеме. Към момента всичко е спокойно и няма паника сред посетителите, съобщиха местните власти. Очаква се нова информация по-късно във вторник. \r\n*** Лошо време е попречило на усилията на китайските власти да загасят все още горящия ирански танкер. Силни ветрове и високи морски вълни продължават и във вторник, девети януари, да пречат на издирването на все още липсващите 31 души от екипажа на кораба и загасяването на избухналия огън.\r\nСпоред данни на официални лица, „все още има опасност танкерът да избухне и потъне“. Освен това „токсичният газ, издигащ се заради пожара е изключително опасен за спасителите, които се намират на мястото“. \r\nАгенция „Фокус“ припомня:\r\nСутринта на седми януари ирански петролен танкер се запали и предизвика нефтен разлив в Източнокитайско море, след като се сблъска с китайски товарен кораб. По-рано бе намерено тялото на един от изчезналите моряци от екипажа на танкера. \r\n*** Разузнавателен самолет на САЩ е летял в района между Хмеймим и Тартус по време на атаката срещу руската база в Хмеймим. Това са заявили от руското министерство на отбраната.\r\nВ понеделник бе съобщено, че вечерта в събота, шести януари, руската база в Хмеймим е била нападната от 13 безпилотни летателни апарата, като военните са успели да отразят успешно нападението, унищожавайки седем и прекъсвайки електронното управление на останалите шест. Във вторник от министерството на отбраната на Русия са съобщили, че по време на атаката в района между Хмеймим и Тартус е летял американски самолет. \r\n„Странно съвпадение е, че по време на атаката на безпилотните летателни апарати срещу руските военни обекти в Сирия, над Средиземно море в траекторията между градовете Хмеймим и Тартус в продължение на седем часа е летял американски разузнавателен самолет“, се казва в разпространеното от ведомството съобщение. \r\n***   Правителствените сили на Афганистан по време на серия от специални операции за последното денонощие са ликвидирали 72 терористи, ранили са 17 и са задържали други трима.\r\nСпоред информацията на министерството на националната отбрана по време на операциите са унищожени шест автомобила и четири мотоциклета на терористите, открити са тайници с оръжие. Операциите са проведени едновременно в провинциите Нангархар, Кандахар, Фарах, Кундуз и Хилменд.  Агенция „Фокус“ припомня:   \r\nПрез последните месеци са наблюдава значително засилване на позициите на терористите в южните и в източните афганистански провинции Логар, Нангархар и Хилменд, както и в северните Кундуз, Джаузджан и Парван. Все по-често местните терористи се заклеват във вярност на „Ислямска държава“. \r\n*** Северна и Южна Корея са се разбрали да проведат военни преговори с цел да намалят нарастващото напрежение на полуострова.\r\nДвете страни са се разбрали за това по време на първите цивилни трансгранични преговори между тях от две години насам. \r\n„Страните се разбраха да обезвредят настоящото военно напрежение и да проведат военни преговори, за да разрешат въпроса“, пише в съвместно заявление на участващите на преговорите делегации.\r\n*** Министър-председателят на Полша Матеуш Моравецки свали от постовете им министъра на външните работи Витолд Вашчиковски и на отбраната Антони Мачиаревич.\r\nСмята се, че така правителството на Полша се опитва да подобри отношенията си със своите партньори в ЕС.\r\nПо време на мащабните рокади в полското правителство е свален и министърът на околната среда Ян Шишко. \r\nВсе още не е обявено кой ще застане на мястото на свалените министри.\r\n*** Президентът на Турция Реджеп Тайип Ердоган съобщи, че армията на страната му ще продължи операцията си в северните турски региони Африн и Манбидж.\r\nПрез 2016 г. Турция стартира операция „Щитът на Ефрат“ на границата си със Сирия, за да прочисти т.нар. „коридор на тероризма“, изграден от двойната терористична заплаха към държавата  от страна на „Ислямска държава“ и на кюрдските бунтовници. \r\nАнкара смята Отрядите за народна самоотбрана (YPG) за сирийско разклонение на ПКК, която води дейност в Турция от 1974 г. \r\n***", "date": "2018.01.09", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/01/09/2475258/lyubomira-gancheva-abv-mladezhi-futbolniyat-turnir-sportat-splotyava-pokaza-che-mladite-politicheski-lideri-mozhem-da-pokazhem-nov-tip-politichesko-govorene-bez-agresiya-i-omraza.html", "text": "Футболният турнир „Спортът сплотява“ показа, че ние младите политически лидери можем да покажем нов тип политическо говорене, без агресия и омраза, обединени около общи национални ценности. Това каза в интервю за  Агенция „Фокус“ Любомира Ганчева, председател на АБВ-Младежи и член на ИБ на АБВ. „Благодаря на останалите политически младежки организации, които взеха участие в турнира- ДПС, ВМРО, Движение „Гергьовден“ и „Движение 21“. Те се включиха и подкрепиха инициативата на АБВ-Младежи за футболен турнир, с който да покажем, че спортът не е противопоставяне, а екипна игра, когато сме обединени от общи цели“, посочи тя. „Нашите общи цели са да променим обществото и да убедим младите хора защо трябва да останат в България. Футболният турнир е част от Националната инициатива на АБВ- Младежи- „Аз оставам в България“. Тя цели да дава добрите примери, добрите посоки за развитие на връстниците ни. Всички да останем в едно по-добро общество“, заяви Любомира Ганчева. „Отново благодаря на останалите младежки организации, че приеха предложението ни да подпишем Харта с конкретни ангажименти за това как ще дадем приноса си младите хора да помогнат срещу агресията, насилието и езика на омразата в обществото. Тази Харта не е просто документ, изпразнен от съдържание, а има конкретни ангажименти, които поемаме дългосрочно и вярваме, че ще успеем“, каза още лидерът на АБВ-Младежи. \r\nБиляна ИВАНОВА", "date": "2018.01.09", "title": "Любомира Ганчева, АБВ-Младежи: Футболният турнир „Спортът сплотява“ показа, че младите политически лидери можем да покажем нов тип политическо говорене, без агресия и омраза"}
{"url": "http://www.focus-news.net/news/2018/01/09/2475259/veliko-tarnovo-patnite-nastilki-v-oblastta-sa-mokri.html", "text": "Пътните настилки в област Велико Търново са мокри, предаде репортер на Радио „Фокус” – Велико Търново. Отворен за движение на всички превозни средства е Проходът на Републиката. Движението в участъка между село Лагерите и село Мишеморков Хан се осъществява в една лента, поради аварирал тежкотоварен автомобил. Не се допуска преминаване на товарни автомобили над 10 тона през прохода Твърдица – Елена. Времето е  облачно. Температурата на въздуха е 8 градуса.\r\nНатоварено е движението по основните улици и булеварди във Велико Търново в края на работния ден. Интензивен е трафикът в районите на учебните заведения. Движението се регулира от служители на „Пътна полиция“. Натоварено е движението в центъра на града – на кръстовището пред Съдебната палата и пред сградата на Пощата в града. Засилен е трафикът и по  бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна. Светофарната уредба под НВУ „Васил Левски“ не работи. Движението се регулира с пътни знаци.\r\nНадежда КРЪСТЕВА", "date": "2018.01.09", "title": "Велико Търново: Пътните настилки в областта са мокри"}
{"url": "http://www.focus-news.net/news/2018/01/09/2475260/prezidentat-rumen-radev-i-poslanikat-na-sasht-u-nas-erik-rubin-obsadiha-sredata-na-sigurnost-v-regiona-na-yugoiztochniya-flang-na-nato.html", "text": "Държавният глава Румен Радев разговаря днес на „Дондуков“ 2 с извънредния и пълномощен посланик на САЩ в България Ерик Рубин. Срещата беше проведена по покана на българската страна, съобщиха от прессекретариата на държавния глава. Президентът Радев и посланик Рубин обсъдиха средата на сигурност в региона на Югоизточния фланг на НАТО, оценявайки, че бъдещото развитие на отношенията на стратегическо партньорство между България и САЩ ще има позитивна роля за нейната стабилност. За тази цел ключово значение има взаимодействието във военно-политическата област и започващата година е много важна за неговото развитие. Бяха обсъдени и контактите в различни други сфери на сътрудничество.", "date": "2018.01.09", "title": "Президентът Румен Радев и посланикът на САЩ у нас Ерик Рубин обсъдиха средата на сигурност в региона на Югоизточния фланг на НАТО"}
{"url": "http://www.focus-news.net/news/2018/01/09/2475305/d-r-vladimir-vladimirov-kmet-na-obshtina-kula-nyama-da-se-uvelichavat-mestnite-taksi-i-danatsi-v-obshtinata.html", "text": "Няма да се увеличават местните такси и данъци в община Кула, каза за Радио „Фокус“ – Видин д-р Владимир Владимиров, кмет на Община Кула. Той посочи, че няма предложение за увеличаване на местните данъци и такси в проекта за бюджет на Общината. „На 15 януари, понеделник предстои проектът да бъде представен и разгледан на заседание на Общинския съвет, а в края на тази работна седмица е неговото обществено обсъждане“, допълни д-р Владимиров. \r\nТой допълни, че основните приходи на Общината идват от отдаване на земеделска земя под наем. „Формираме между 400 000 лв. и 600 000 лв. приходи в бюджета. Капиталовите ни разходи са в рамките на 240 000 лв. и тази година ще бъдат насочени към ремонт на улици в Кула и ремонтиране на автобусната спирка в града“, каза д-р Владимиров. Общината няма дългове и неразплатени разходи. „Със средства от еврофондове разчитаме през тази година да бъдат ремонтирани две пътни отсечки – Кула-Старопатица и пътят за селата Цар Петрово и Тополовец. За тези ремонти са необходими около 5 900 000 лв.“, каза д-р Владимиров.\r\nАнна ЛОЗАНОВА", "date": "2018.01.09", "title": "Д-р Владимир Владимиров, кмет на Община Кула: Няма да се увеличават местните такси и данъци в общината"}
{"url": "http://www.focus-news.net/news/2018/01/09/2475304/ivelina-ivanova-istoricheski-svishtov-otvorena-kato-muzey-prez-1926-godina-kashtata-na-aleko-konstantinov-stava-memorialen-pametnik-edva-prez-1979-godina.html", "text": "Отворена като музей през 1926 година, Къщата на Алеко Константинов, става мемориален паметник на културата едва през 1979 година. Преди това в нея, освен лични вещи на Щастливеца, са били подредени и експозициите Археология и Етнография на Историческия музей в Свищов. Това разказа за Радио „Фокус“ – Велико Търново директорът на културната институция Ивелина Иванова. Тя уточни и, че обектът предизвиква сериозен интерес у всички туристи, а през настоящата седмица се очакват още повече посетители, във връзка с Алековите дни, които се провеждат в Свищов. \r\n„Къщата, сама по себе си, е много красива. Тя е строена от бащата на Алеко Константинов – Иваница Хаджиконстантинов още през 1861 година. Става музей още на 15-ти май 1926 година, а от 1979 година е и Мемориален музей. На втория й етаж е направена възстановка на подредба на богата търговска къща от 19-ти век. Показали сме оригинални виенски мебели и предмети от бита от онова време. Голям интерес предизвиква пиaното, на което са свирили сестрите на писателя. Самият Щастливец също е свирил, той е обичал цигулката, но такава не е запазена като музикален инструмент от това време“, обясни още директорът на Историческия музей в Свищов. Най-голямата атракция, по думите й, е стъкленицата със сърцето на Алеко, което е запазено  след убийството.\r\nТя заяви също, че оригиналните издания на „Бай Ганьо“ и „До Чикаго и назад“ пазят в Къщата – музей „Алеко Константинов“ в Свищов. В културната институция се съхраняват още преводите на „Бай Ганьо“, които са правени на над 30 езика. „Фондът, който е на името на Алеко Константинов включва 222 експоната, свързани с живота на писателя. Има лични вещи, книги, писма, снимки. Част от тях са именно в къщата му“, допълни Ивелина Иванова. Тя уточни и, че всички вещи, които музеят пази, са излагани за посетители. През настоящата година специална изложба, посветена на 155-та годишнина от рождението на писателя няма да има. Но при следващите годишнини се предвижда организиране на среща с родственици и потомци на Щастливеца.\r\nЛуиза ТРАНЧЕВА", "date": "2018.01.09", "title": "Ивелина Иванова, Исторически-Свищов: Отворена като музей през 1926 година, Къщата на Алеко Константинов, става мемориален паметник едва през 1979 година"}
{"url": "http://www.focus-news.net/news/2018/01/09/2475306/varna-obshtina-dalgopol-remontira-patnata-infrastruktura-na-teritoriyata-si-sas-sobstveni-sredstva.html", "text": "Със собствени средства Община Дългопол извърши ремонтни дейности на редица обекти на прилежащата си територия. Това съобщиха за Радио „Фокус“ – Варна от Общината. Подновена е настилката на улицата до кметството в с. Рояк, на улица „Хр. Ботев“ в град Дългопол – от околовръстния път до ул. „Георги Димитров“, на улица „Гео Милев“ в града, участък до Бабината Вълкина чешма, входната пътна артерия на с. Боряна и мантинелата на входния път за с. Медовец. Възстановени са мантинелата и парапетът на моста до Сухото дере в Дългопол.\r\nМарияна ВАЛЕНТИНОВА", "date": "2018.01.09", "title": "Варна: Община Дългопол ремонтира пътната инфраструктура на територията си със собствени средства"}
{"url": "http://www.focus-news.net/news/2018/01/09/2475309/interfaks-sasht-sa-prehvarlili-v-evropa-tri-strategicheski-bombardirovacha-v-52n.html", "text": "Три стратегически бомардировача B-52H от ВВС на САЩ, способни да пренасят ядрени оръжия, са били прехвърлени във вторник във военновъздушни бази във Великобритания, предава Интерфакс, като се позовава на информация от западни сайтове за мониторинг на военната авиация.\r\nОт приведените данни става ясно, че след трансатлантически полет в британската база „Феърфорд“ са кацнали два американски стратегически бомбардировача с бордови номера 60-0009 и 60-0005. Още един В-52Н с бордови номер 60-0012 е кацнал в базата „Милдънхол“. \r\nНепосредствените цели и задачи на дислоцираните американски самолети в Европа не са известни..Тереза Герова", "date": "2018.01.09", "title": "Интерфакс: САЩ са прехвърлили в Европа три стратегически бомбардировача В-52Н"}
{"url": "http://www.focus-news.net/news/2018/01/09/2475308/blagoevgrad-2-godishniyat-dobromir-ravnachki-shte-bade-nay-malkiyat-uchastnik-v-grupata-na-selo-krupnik-za-festivala-simitliya-drevnata-zemya-na-kukerite.html", "text": "2-годишният Добромир Равначки ще бъде най-малкият участник в групата на село Крупник за фестивала „Симитлия – Древната земя на кукерите“. Това каза за Радио „Фокус“ – Пирин Иванка Чакалска, кмет на селото. По думите ѝ момчето е син на един от най-внушителните бабугери в общината Радослав Равначки. „Най-възрастният участник пък е на около 68-69 години“, посочи още Чакалска. Тя добави, че кукерската група на селото ще бъде съставена от около 250 души. \r\n„Най-много на брой внушителни кукери, мечки, мечкари, старци и каквито се сетите – поп, дяволче и други, има при нас. Радващо е, че тези вековна традиция се предава от поколение на поколение и всяка година броят на децата нараства. Тоест, с всяка година се увеличава броят на децата, желаещи да участват в карнавала“, добави кметът на село Крупник. Иванка Чакалска допълни, че големият брой кукери в селото се дължи на това, че обичаят Сурва в Крупник се е появявил преди повече от 100 години под формата на гонене на злите духове. „По-стар стил се отбелязвал на 14 януари, но след смяната на календара започва да се празнува на 1 януари. За този ден всяка година местните хора се подготвят с много голямо вдъхновение и ентусиазъм. Те се разделят на четири групи, всяка от които впечатлява с изключително красиви традиционни кукерски костюми. Важно е да кажем, че те се изработват от самите участници. Всяка къща на този ден посреща бабугерите, които влизат да сурвакат домакините, благославяйки ги за здраве, берекет и веселие през новата година. От своя страна те им дават дарове под формата на пари, вино, плодове, месо и други“, отбеляза Чакалска. \r\nТя подчерта, че след 1 януари четирите групи се обединяват в една обща голяма формация и започват да се подготвят за фестивала в Симитли. „Тази година съм изключително доволна от представянето на всички групи на 1 януари. Удоволствие бе и за мен, и за цялата публика, да гледаме как стадионът в селото бе изпълнен с над 60 бабугери, старци, баби, мечки и така нататък. Ще отбележа също, че на 1 януари на стадиона бяхме много впечатлени от един участник, който е на 53 години и се представи с уникален кукерски костюм. Това всъщност е много трудна задача, но аз се възхищавам на такива хора като него“, коментира Чакалска. Тя изрази благодарността си към всички участници в кукерския обичай за това, че поддържат жив духа на крупничани и превръщат 1 януари в истински празник на селото.\r\nЛивия НИНОВА", "date": "2018.01.09", "title": "Благоевград: 2-годишният Добромир Равначки ще бъде най-малкият участник в групата на село Крупник за фестивала „Симитлия – Древната земя на кукерите“"}
{"url": "http://www.focus-news.net/news/2018/01/09/2475307/the-jerusalem-post-pri-napadenie-na-zapadniya-bryag-e-ubit-ravin.html", "text": "Равин е убит при нападение с огнестрелно оръжие в централната част на областта Самария на Западния бряг, съобщава вестник The Jerusalem Post.\r\nСъгласно разпространените данни, мъжът е прострелян от преминаващ автомобил в късните часове на вторник, 9 януари. Жертата е получила няколко огнестрелни рани по шията и горната част на тялото. На място са изпратени парамедици, които са транспортирали простреляния в медицински център в град Кфар Сава, където лекарите са констатирали смъртта му. Тереза Герова", "date": "2018.01.09", "title": "The Jerusalem Post: При нападение на Западния бряг е убит равин"}
{"url": "http://www.focus-news.net/news/2018/01/09/2475310/sport-pitar-biardsli-se-ottegli-ot-nyukasal-zaradi-obvineniya-v-tormoz-i-rasizam-na-mladi-talanti.html", "text": "Питър Биърдсли подаде оставка като треньор на отбора до 23 години на английския клуб Нюкасъл заради обвинения в тормоз и расизъм, предава Sky Sports.\r\nРъководството на тима разследва Биърдсли по обвинения, отправени от някои от младите попълнения от клуба, сред които футболистът с марокански произход Ясин Бен Ел-Мхани.\r\nСъгласно разпространената информация, легендата на английския футбол от 80-те години отрича твърденията на младите футболисти на Нюкасъл.", "date": "2018.01.09", "title": "Спорт: Питър Биърдсли се оттегли от Нюкасъл заради обвинения в тормоз и расизъм на млади таланти"}
{"url": "http://www.focus-news.net/news/2018/01/09/2475295/varna-obshtina-dalgopol-osiguryava-topal-obyad-na-100-dushi-po-proekt-finansiran-ot-fonda-za-evropeysko-podpomagane-na-nay-nuzhdaeshtite-se-litsa.html", "text": "Община Дългопол осигурява топъл обяд по проект, финансиран от Фонда за европейско подпомагане на най-нуждаещите се лица. Това съобщиха за Радио „Фокус“ – Варна от Община Дългопол. Проектът „Осигуряване на Топъл обяд 2016-2019“ е на стойност 248 000 лева и е с продължителност до 31 декември 2019 година. Потребители на услугата са 100 души – лица на месечно подпомагане с доход, по-нисък от диференцирания минимум, неосигурени, самотно живеещи лица с децата си, подпомагани от Закона за семейни помощи, лица с ниски пенсии и инвалидни пенсии.\r\nОбщина Дългопол работи и по проект „Развитие на социалното предприемачество“ по Оперативна програма „Развитие на човешките ресурси“ 2014-2020.  Предметът на дейност на новосъздаденото общинското социално предприятие ще бъде приготвяне и доставяне на храна, поддържане на личната хигиена и хигиената в жилищните помещения, обитавани от обслужвания, съдействие за снабдяване с необходимите помощни средства при инвалидност или тежко заболяване, помощ в общуването и в поддържането на социални контакти, развлечения и занимания в дома или извън него, битови услуги – закупуване на хранителни продукти и вещи от първа необходимост, заплащане на електрическа и топлинна енергия, телефон и други със средства на лицето, както и съдействие за изготвяне на необходимите документи за явяване на трудово-експертна лекарска комисия и др.\r\nМарияна ВАЛЕНТИНОВА", "date": "2018.01.09", "title": "Варна: Община Дългопол осигурява топъл обяд на 100 души по проект, финансиран от Фонда за европейско подпомагане на най-нуждаещите се лица"}
{"url": "http://www.focus-news.net/news/2018/01/09/2475296/edinstvenoto-pritesnenie-na-ubitiya-petar-hristov-e-bilo-svarzano-s-razkritoto-za-nego-po-sluchaya-naglite-mvr-nyama-informatsiya-da-e-bil-zaplashvan-obzor.html", "text": "Една от първите версии е свързана с неговия бизнес и личен живот. До този момент няма информация да е заплашван, разпитваме близките му. Това каза пред журналисти министърът на вътрешните работи Валентин Радев на излизането от КСНС при президента Румен Радев, коментирайки резултатите от разследването по убийството на бизнесмена Петър Христов, което беше извършено в столичния кв. „Манастирски ливади“ на 8 януари, неделя. Министър Радев увери, че разследващите правят всичко възможно да разкрият всички обстоятелства около извършеното престъпление и подчерта, че този случай е тревожен , особено в началото на Председателството на Съвета на ЕС. Той отново потвърди, че водещите версии са свързани с неговия бизнес, както и с личния му живот. „Случаят е емблематичен“, коментира той. „Петър Христов е бил известен бизнесмен, уважаван човек. Имаме и нова информация от граждани, които го познават“, посочи министърът, но не коментира каква е тя. \r\nЗам.-председателят на ГЕРБ Цветан Цветанов също коментира случая и подчерта, че застреляният бизнесмен не е бил член на ГЕРБ. „Бил е симпатизант по начин, който е изразявал своята воля. Имаше дарение, което беше направено през 2007 г. - в първата европейска кампания“, обясни Цветанов. По думите му хора от структурите на ГЕРБ са разглеждали евентуалното негово номиниране за народен представител, но Петър Христов никога не е имал такива политически цели. \r\nПо информация на МВР досега Христов не е получавал заплахи, но според Цветанов Цветанов единственото му притеснение е било свързано с разкритото за него по случая \"Наглите\". „През периода, в който бях министър и вицепремиер, имахме възможност неговата гражданска позиция да подпомогне разкриването на тежки криминални престъпления. В тази връзка аз смятам в момента, че може би има ответна реакция. От това, което е споделял пред мен единственото му притеснение е всичко това, което се разкри за него по случая \"Наглите\", поясни Цветан Цветанов и изрази увереност, че правоохранителните органи ще успеят не само да установят извършителя на престъплението, но и ще разкрият мотивите за него.  \r\n\"Благодаря на тези, които се изказаха признателно и дадоха висока оценка за това, което е правил през целия си съзнателен живот\", каза още Цветанов и отбеляза, че именно Петър Христов е човекът, помогнал на семейството на Мануела Горсова, която пострада при причинената от шампиона по фигурно пързаляне Максим Стависки катастрофа. Цветанов каза още, че бизнесменът е бил пряко свързан с развитието на Великотърновския регион и е участвал в много благотворителни акции, без да търси публичност за това, което прави.\r\nПетър Христов бе прострелян с няколко куршума близо до офиса си на улица „Ралевица“ в столичния кв. „Манастирски ливади“ на 8 януари, понеделник. Основните версии, по които криминалистите работят, са свързани с бизнеса на Петър Христов, но не се изключват и такива, свързани с личния му живот. Христов е председател на борда на директорите на \"Пропъртис Мениджмънт Груп\", която е собственик на млечната компания \"Лактима\" ЕАД. Холдингът обединява дружества от хранително-вкусовата промишленост, инфраструктурата, строителството, туризма, финансови и консултантски компании и пр. Участва още в редица проекти, сред които е и изграждането на модерно депо за отпадъци във Велико Търново. Към момента липсват данни към Петър Христов да са отправяни заплахи, а той се е движел без охрана и с фирмен автомобил, управляван от шофьор. Разследващите все още установяват позицията на стрелеца, като една от версиите е, че изстрелите са произведени от строеж, намиращ се срещу офиса на Христов.", "date": "2018.01.09", "title": "Единственото притеснение на убития Петър Христов е било свързано с разкритото за него по случая \"Наглите\", МВР няма информация да е бил заплашван (ОБЗОР)"}
{"url": "http://www.focus-news.net/news/2018/01/09/2475297/reuters-severna-koreya-ne-smyata-da-obsazhda-yadreniya-si-arsenal-pri-pregovorite-s-yuzhna-koreya.html", "text": "Северна Корея не смята да обсъжда ядрения си арсенал при следващите преговори с южнижия си съсед, тъй като той цели само защита от САЩ и не е насочен срещу „братската“ Южна Корея, съобщава Reuters. \r\n„Всички наши оръжия, включително атомни и водородни бомби, както и балистичните ракети са насочени само срещу САЩ а не срещу нашата братска страна, нито срещу Русия или Китай“, се казва в изявлението на лидера на севернокорейската делегация Ли Сон Гон. Според него, „това не засяга преговорите между Северна и Южна Корея и да се повдига този въпрос ще доведе до негативни последици, които биха могли да подкопаят успехите на днешните (вторник, девети януари – бел. прев.). разговори. : Цанко Цолов", "date": "2018.01.09", "title": "Reuters: Северна Корея не смята да обсъжда ядрения си арсенал при преговорите с Южна Корея"}
{"url": "http://www.focus-news.net/news/2018/01/09/2475298/angel-naydenov-tsios-programata-za-razvitie-na-otbranitelnite-sposobnosti-na-balgariya-tryabva-da-ima-yasen-iztochnik-na-finansirane-konkretni-tseli-i-da-bade-prieta-s-konsensus.html", "text": "Програмата за развитие на отбранителните способности на България трябва да има ясен източник на финансиране, конкретни цели и да бъде приета от парламента не просто с висока степен на съгласие, а с консенсус. Това коментира във вечерния блок „Това е България“ на Радио „Фокус“ Ангел Найденов, директор на Центъра за изследване на отбраната и сигурността (ЦИОС). Той уточни, че националният план, който е свързан с реализацията на увеличението на разходите за отбрана до 2 % от БВП, е изключително амбициозен, но има смущаващи факти, най-вече що се касае до източниците на финансиране. \r\n„Смущаващото е, че в този План за увеличаване на разходите имаме едно сравнително постоянно число на бюджета в ежегодната прогноза от около 1,2 млрд. и всичко, което е над този милиард, до 2,8 млрд. – обърнете внимание, колкото би трябвало да бъде сумата, за да отговаря на 2 % от БВП през 2024 година – са суми над прогнозните, без да е ясно откъде идват тези средства. Очевидно, че става дума за държавния бюджет – въпросът е как те се осигуряват от държавния бюджет. Втората голяма въпросителна, разбира се, е фактът, че се отлага в бъдещето реализацията на тези проекти и естествено тук винаги има опасения от гледна точка на степента на реализация. Така че, какви са тези отбранителни способности? Чрез какви оръжейни платформи и в какви срокове, с какво финансиране – това би следвало да бъде част от тази програма“, подчерта Ангел Найденов. \r\nТой сподели притесненията си относно осъществяването на решенията от днешното заседание на Консултативния съвет по национална сигурност (КСНС), имайки предвид неизпълнените решения на КСНС от май 2017 г. Директорът на Центъра за изследване на отбраната и сигурността, обаче, изрази надежда, че днешните решенията ще бъдат реализирани, тъй като очертават перспективи и дават надежда.", "date": "2018.01.09", "title": "Ангел Найденов, ЦИОС: Програмата за развитие на отбранителните способности на България трябва да има ясен източник на финансиране, конкретни цели и да бъде приета с консенсус"}
{"url": "http://www.focus-news.net/news/2018/01/09/2475299/prof-mihail-konstantinov-vsichki-politicheski-partii-tryabva-da-izlyazat-sas-savmestna-deklaratsiya-s-koyato-kategorichno-da-osadyat-pokaznite-ubiystva.html", "text": "Всички политически партии трябва да излязат със съвместна декларация, с която  категорично да осъдят подобни показни тежки убийства. Това коментира в интервю за Радио „Фокус“ анализаторът проф. Михаил Константинов във връзка с данъчния служител, прострелян на път за работа в София на 18 декември 2017 г., и с убийството на бизнесмена Петър Христов, което беше извършено в столичния кв. „Манастирски ливади“ на 8 януари 2018 г., неделя. Той допълни, че това би разсеяло подозренията, че някоя политическа сила може да се възползва от тези опити за дискредитиране на България и белези на нестабилност, за свои користни политически цели. \r\n„България не е богата държава. В България корупция, т. е. - кражби, има и даже това, с което доскоро се гордеехме, така наречената вътрешна стабилност, ще излезе пропукана на фона на тези пробиви в сигурността, защото всъщност няма по-голям пробив в една сигурност от това да загиват хора. Аз лично смятам, че специално това убийство в Нови Искър е злощастна случайност. Без, разбира се, да съм сигурен в това нещо и може би без да се докаже някога, това е явно битово убийство. Но покушението, първо срещу данъчния служител, който се надяваме да оцелее, и сега - убийството на бизнесмена, са наистина крайно неприятни случки, защото това са хора с положение, единият - в държавната администрация, другият - в българския бизнес. Бих казал, че даже може да се търси и опит за съзнателно дискредитиране на България чрез тези покушения точно в този момент“, уточни проф. Михаил Константинов. \r\nТой каза още, че на клишетата по повод България в чуждестранните медии не трябва да се отговаря с думи, а с действия, доколкото това е възможно. Анализаторът подчерта, че е необходимо цялото общество да застане срещу подобни провокации, защото никой няма сметка България да загуби и малката стабилност, която е запазила в образа си на международната сцена.", "date": "2018.01.09", "title": "Проф. Михаил Константинов: Всички политически партии трябва да излязат със съвместна декларация, с която  категорично да осъдят показните убийства"}
{"url": "http://www.focus-news.net/news/2018/01/09/2475300/sport-andreas-kristersen-podpisa-nov-dogovor-s-chelsi.html", "text": "Андреас Кристерсен подписа нов договор с досегашния си тим Челси. Датчанинът, който се присъедини към Челси през 2012 година на 15-годишна възраст, ще играе за отбора в продължение на още четири години и половина, колкото е срокът на новия договор. 21-годишният защитник е отсъствал от отбора само два сезона по време на преотстъпването му на Борусия Мьонхенгландбах.", "date": "2018.01.09", "title": "Спорт: Андреас Кристерсен подписа нов договор с Челси"}
{"url": "http://www.focus-news.net/news/2018/01/09/2475301/predstoyashti-mezhdunarodni-sabitiya-za-10-yanuari-agentsiya-fokus.html", "text": "Държавните глави на Кипър, Франция, Италия, Малта, Португалия и Испания ще проведат Среща на върха на средиземноморските европейски страни.  Продължават преговорите за коалиционно споразумение в Германия.  Очаква се вот на доверие за правителство на малцинството на Андрей Бабиш. Трети и последен ден от посещението на Еманюел Макрон в Пекин.", "date": "2018.01.09", "title": "Предстоящи международни събития за 10 януари (Агенция „Фокус“)"}
{"url": "http://www.focus-news.net/news/2018/01/09/2475279/sport-stouk-siti-zavarshi-transfera-na-morits-bauer.html", "text": "Английският клуб Стоук Сити завърши процедурата по трансфера на защитника Мориц Бауер, който вече официално е играч на тима. Австрийският футболист сключи споразумение за присъединяване към Стоук миналата седмица, напускайки по този начин руския Рубин (Казан). Процедурата завърши успешно, въпреки че британският отбор в момента е без треньор, след като заемащия тази длъжност Марк Хюз, който започна трансфера, бе уволнен в събота.", "date": "2018.01.09", "title": "Спорт: Стоук Сити завърши трансфера на Мориц Бауер"}
{"url": "http://www.focus-news.net/news/2018/01/09/2475278/nova-patna-vrazka-do-letishte-sofiya-beshe-otkrita-dni-predi-ofitsialnoto-nachalo-na-predsedatelstvoto-obzor.html", "text": "Министърът на транспорта Ивайло Московски и кметът на София Йорданка Фандъкова откриха новопостроената пътна връзка от бул. „Брюксел“ до летище София. Те пожелаха безаварийно пътуване и призоваха водачите да спазват правилата за движение. Пътната естакада бе пусната символично дни преди официалното начало на Председателството. Стойността на проекта е 13,7 млн. лева, като финансирането е осигурено от бюджета на Министерството на транспорта. Строителните дейности по обекта са започнали през септември 2016 година. Завършен е месец преди заложения краен срок. Изградено е директно скоростно трасе от бул. „Брюксел“ до Терминал 2 на летище София и две пътни връзки до Терминал 1. \r\nМинистърът на транспорта Ивайло Московски заяви, че тази директна връзка, заедно с метрото, до голяма степен ще облекчат пътникопотока и пътуващите към летището граждани. Той изтъкна, че пътната естакада е с висока сложност на изпълнение, като няма много такива в България. Кметът на София Йорданка Фандъкова посочи, че новата пътна връзка ще облекчи движението в района, ще се спестят и вредни емисии. Тя подчерта, че проектът е бил занемарен в миналото, но премиерът Бойко Борисов и транспортният министър Ивайло Московски са поели ангажимент и са го изпълнили. Кметът обясни, че трасето е важно и за развитието на туризма в София. По думите й чрез свързването на летището с метрото, а оттам и с центъра на града, столицата става привлекателна и гостоприемна за туристите.\r\nБиляна ИВАНОВА", "date": "2018.01.09", "title": "Нова пътна връзка до Летище София беше открита дни преди официалното начало на Председателството (ОБЗОР)"}
{"url": "http://www.focus-news.net/news/2018/01/09/2475277/stara-zagora-reproduktsii-na-kartini-ot-izvestni-ruski-hudozhnitsi-byaha-izlozheni-v-hudozhestvenata-galeriya-v-kazanlak.html", "text": "Изложба с репродукции на картини от известни руски художници бе открита в Художествената галерия в Казанлък, предаде кореспондент на Радио „Фокус“. На откриването на изложбата присъстваха кметът на Казанлък Галина Стоянова и председателят на Национално движение „Русофили“ Николай Малинов. Изложените репродукции са част от инициативите, посветени на 140 години от Освобождението на Казанлък от турско робство. \r\nСлед Народното събрание, домакин на изложбата е Художествената галерия в Казанлък, където тя ще остане в продължение на две седмици. През февруари експозицията ще бъде представена в Бургас, а в дните около 3 март – Националния празник на България, репродукциите ще бъдат подредени в коридорите на руския парламент.\r\nИзложбата съдържа 38 репродукции, 20 от картините са откупени от Национално движение „Русофили“, а 18 от тях ще влязат във фонда на Музея на фотографията и съвременните визуални изкуства в Казанлък.\r\nОригиналите на всички картини се съхраняват в различни музеи в Минск, Киев, Москва и в частни колекции по цял свят. Те са на известните руски художници Василий Верешчагин, Николай Оренбургски, Константин Маковски, Константин Савицки, Павел Кевалевски, Алексей Кившенко.\r\nСлавяна ГАЙДАРОВА", "date": "2018.01.09", "title": "Стара Загора: Репродукции на картини от известни руски художници бяха изложени в Художествената галерия в Казанлък"}
{"url": "http://www.focus-news.net/news/2018/01/09/2475302/stara-zagora-interaktiven-ekskurzovod-shte-bade-sazdaden-v-literaturno-hudozhestven-muzey-chudomir-v-kazanlak.html", "text": "Нов проект, озаглавен „Чудеса в музея на Чудомир“, ще бъде представен на 10 януари в една от залите на Литературно-художествен музей \"Чудомир\" в Казанлък, каза за Радио „Фокус“ директорът на музея Добрина Матова. Целта на проекта е да бъде създаден интерактивен екскурзовод, с какъвто разполагат всички съвременни музеи по света. \r\n„Новите информационни технологии много бързо навлизат и в определени детайли вече превъзхождат съществуващите музейни експозиции“, каза Матова. Тя поясни, че чрез едно докосване на сензорния екран, посетителите на музея ще могат да избират и задават своите предпочитания. За целта ще бъде използван сензорен дисплей, монтиран на подходящо, видно място на територията на Литературно-художествения музей. \r\n„Чудомировата къща е културен паметник с неповторима атмосфера и богата художествено-документална експозиция. Истинският глас на писателя и съживените „Нашенци“ ще освежат атмосферата, ще станат новото привлекателно чудо в добре познатия музей. Те ще пренесат музейното преживяване на много по-дълбоко ниво, атрактивно и еднакво привлекателно за деца, млади хора и по-възрастни ценители“, каза още Матова. Звук и картина ще въздействат едновременно върху сетивата на посетителя. Гостите ще наблюдават картини на самите оригинали, ще чуват гласа на Чудомир и сами ще правят своя избор. \r\nСлавяна ГАЙДАРОВА", "date": "2018.01.09", "title": "Стара Загора: Интерактивен екскурзовод ще бъде създаден в Литературно-художествен музей \"Чудомир\" в Казанлък"}
{"url": "http://www.focus-news.net/news/2018/01/09/2475303/ekspertizite-potvarzhdavat-che-rosen-angelov-e-ubietsat-ot-novi-iskar-obzor.html", "text": "Има около 95 експертизи, не всички са готови, но основните, на които се обосновава нашето заключение, че това е убиецът. Това каза пред журналисти на излизане от КСНС министърът на вътрешните работи Валентин Радев, във връзка намереното тяло на Росен Ангелов, издирван за шесторното убийство в Нови Искър. Министър Радев обяви, че на 10 януари прокуратурата и МВР ще дадат съвместен брифинг, на който ще разкрият всички детайли и подробности, които са разкрити по случая. Агенция „Фокус“ припомня: На 2 януари 2018г. патрули от Второ РУ-СДВР извършват проверка на къща в Нови Искър, след като в столичната полиция е получен сигнал от мъж, който е съобщил за свои роднини, с които не може да се свърже, а обичайно са в редовен контакт. В къщата полицаите се натъкват на телата на 41-годишния Неделчо Юнаков, 19-годишния Георги Юнаков – син на Неделчо; 72-годишната Еленка Бурджиева; 16-годишната Нанси Иванова – внучка на Еленка; 18-годишния Боби Иванов – приятел на Нанси. Огледът на криминалистите установява, че кучето на семейството също е убито. За издирване е обявена 44-годишната Кети Кюхова - майка на Нанси, която е живяла на съпружески начала с Неделчо и автомобил БМВ Х5, собственост на семейството, който липсва от мястото на престъплението. Автомобилът и шестата жертва са открити на следващия ден, 3 януари, а до тях разследващите са насочени от обучено следово куче.\r\nПо данни на следствието всичките шест убийства са извършени в нощта на 31 декември срещу 1 януари. По жертвите е стреляно с огнестрелно оръжие което все още не е намерено. Тялото на Ангелов бе намерено на 7 януари в постройка, близо до мястото на престъплението. Не е ясно дали оръжието, с което се е самоубил Ангелов – пистолет „Барета“, е същото, с което са убити 6-те жертви в Нови Искър. Предстои МВР да даде подробности след извършване на експертиза.\r\nОт доказателствата е установено, че Ангелов е действал сам и не е имал съучастник. Според разследващите мотивът е личен и е свързан именно с интимни отношения и връзка с Кети. Проявявал е и ревност към мъжа, с когото тя е живеела на семейни начала.", "date": "2018.01.09", "title": "Експертизите потвърждават, че Росен Ангелов е убиецът от Нови Искър (ОБЗОР)"}
{"url": "http://www.focus-news.net/news/2018/01/09/2475276/afp-donald-tramp-shte-prisastva-na-svetovniya-ikonomicheski-forum-v-davos.html", "text": "Американският президент Доналд Тръмп ще присъства на Световния икономически форум в швейцарския град Давос, който ще се проведе по-късно през януари. Това съобщиха във вторник от Белия дом, предава AFP. \r\nВ съобщението на прессекретаря Сара Сандърс се казва, че „президентът приветства възможността да сподели своята програма „Америка първо“ със световните лидери“. Освен това „на тазгодишния Световен икономически форум, държавният глава смята да популяризира неговата политика за подсилване на американския бизнес, американската индустрия и американските работници“, допълни още Сандърс. : Цанко Цолов", "date": "2018.01.09", "title": "AFP: Доналд Тръмп ще присъства на Световния икономически форум в Давос"}
{"url": "http://www.focus-news.net/news/2018/01/09/2475275/predstoyashti-sabitiya-v-stranata-za-10-yanuari-agentsiya-fokus.html", "text": "***\r\nОт 16.00 часа в Централен Военен Клуб ще се проведе ежегодната церемония на Международната награда на херцога на Единбург – България. Президентът Румен Радев, патрон на организацията, ще връчи почетните значки и сертификати на над 120 младежи от цялата страна. В събитието специално участие ще вземе и Н. Пр. Ема Хопкинс, посланик на Великобритания.\r\n***\r\nОт 10.00 часа в зала 3 на НДК ще се проведе редовното правителствено заседание. \r\n***\r\nОт 13.00 часа, на Терминал 2 на Летище София (до стоянката на такситата на изхода за пристигащи пътници), ще бъдат представени електрическите автомобили Renault Zoe, които ще превозват делегатите на Българското председателство на Съвета на ЕС 2018. Начало на партньорството ще дадат министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел.\r\n***\r\nОт 09.30 часа 2 състав на Софийския градски съд ще гледа делото срещу Мирослав М., бивш началник от ДАНС, обвинен в изнасяне на информация (чл. 357-360 НК).\r\n***\r\nОт 10.30 часа в зала 6 на Cinema City Mall of Sofia ще се проведе медийната прожекция на „Малък голям живот“– най-новият филм на Александър Пейн. \r\n***\r\nОт 10.00 часа 12 състав на Специализирания наказателен съд ще гледа делото срещу Иван М., Марио Г., Методи З., Петър Д. и др., обвинени в организиране и ръководене на организирана престъпна група.\r\n***\r\nОт 11.00 часа 17 състав на Специализирания наказателен съд ще гледа делото срещу Николай П. и Виктор И., обвинени в обвинени в организиране и ръководене на организирана престъпна група.\r\n***\r\nОт 11.00 часа 10 състав на Специализирания наказателен съд ще гледа делото срещу Кольо К., Мариета В., Василена К. и др., обвинени в обвинени в организиране и ръководене на организирана престъпна група.\r\n***\r\nОт 11.00 часа, в Съюза на юристите, АБВ организира дискусия за антикорупционния закон. \r\n***\r\nОт 11.00 часа в сградата на БТА пресконференция на тема:  „НЕ на жертвите по пътищата на България!”, организира Сдружение „Институт за пътна безопасност” (ИПБ).\r\n***\r\nОт 11.00 часа, в зала 610 на НАП (бул. „Дондуков” 52), ще се проведе пресконференция по повод данъчно-осигурителната кампания през 2018 г. \r\n***\r\nОт 12.00 часа в Полонистичен кабинет № 149, Софийски университет „Св. Климент Охридски“, бул. „Цар Освободител“ № 15, ще се състои лекция на Ян Малицки, директор на Центъра за Източна Европа на Варшавския университет.\r\n***\r\nОт 14.00 часа в АПИ ще бъдат отворени офертите в обществената поръчка за изпълнител на участък от път I-8 между Драгоман и Сливница, с дължина 16.98 км.\r\n***\r\nОт 15.00 часа 7 състав на Специализирания наказателен съд ще гледа делото срещу Кирил Т., Милен В., Виктор Б. и др., обвинени в обвинени в организиране и ръководене на организирана престъпна група.\r\n***\r\nОт 18.00 часа в зала „София” на БЧК (бул. „Джеймс Баучер” 76) ще се проведе среща–разговор по теми, свързани с безопасното поведение и пребиваване в планината при зимни условия: Метеорология в планините, Лавинна безопасност, Първа долекарска помощ, Екипировка.\r\n***\r\nОт 18.00 часа Лидерът на БСП – София Калоян Паргов ще вземе участие в тържествено честване на 170-ата годишнина от рождението на Христо Ботев на 10 януари. Събитието е организирано от Съюза на българските писатели и издателство „Захарий Стоянов“ и ще се проведе от 18.00 часа в Големия салон на Българската академия на науките (ул. „15-и ноември“ №1, площад Народно събрание). \r\n***\r\nОт 18.00 часа в големия салон на БАН, ул. „15 ноември“ № 1, ще се проведе вечер, посветена на 170 години от рождението на Христо Ботев. \r\n***\r\nОт 18.00 часа, в Галерия „Райко Алексиев“, ще бъде открита изложба на скулптора Валентин Старчев. \r\n***\r\nОт 11.00 часа в зала 5 на община Благоевград ще се проведе пресконференция на Сдружение \"Институт за пътна безопасност\", обединяващо експерти по пътна безопасност, пострадали при пътно-транспортни произшествия организират пресконференция на тема \"Не на жертвите по пътищата на България\".\r\n***\r\nОт 10.30 часа Областен информационен център – Благоевград ще бъде домакин на туристически форум под надслов \"На фокус е туризмът\". \r\n*** \r\nОт 11.00 часа в Юнашки салон във Варна ще се проведе пресконференция на Сдружение „Институт за пътна безопасност” на тема \"Варна-обединени за пътна безопасност\".\r\n***\r\nОт 12.30 часа на стадион „Христо Ботев“ ръководството на ПОФК „Ботев“ ще даде пресконференция по повод първата тренировка за новия сезон. \r\n***\r\nВ Художествена галерия ще се проведе Работилничка за въображение: “Приказни герои от глина”.\r\n***\r\nОт 17.30 часа, в заседателната зала на Община Дупница, ще се проведе публично обсъждане на бюджета за 2018 година.\r\n***\r\nОт 17.30 часа в експозиционна зала \"Кутловица\" ще бъде открита Изложбата „Завръщане“ на Виолета Апостолова – Лети.\r\n***\r\nОт 14.00 часа в клуба на пенсионера „Христо Ботев” РЗИ организира измерване на костната плътност. \r\n***\r\nОт 14.00 часа в залата на областна администрация ще се проведе извънредно заседание на Асоциацията по ВиК. \r\n***\r\nОт 17.00 часа в залата за временни изложби на Регионален исторически музей – Пазарджик ще бъде открита изложбата „За свободата на Отечеството”.\r\n*** \r\nОт 9.00 ч., зала 1, Окръжният съд в Пловдив ще гледа дело срещу подсъдимия Георги Г. по обвинения в това, че на 10.06.2013 г. в град София в Общинска служба по земеделие – Нови Искър е представил неверни сведения в Заявление за подпомагане 2013 по Схемата за единно плащане на площ,  финансирани от Европейски фонд.\r\n*** \r\nОт 13.30 часа, зала 5 Окръжният съд в Пловдив ще гледа дело срещу подсъдимия Димитър М.. Той е обвинение в това, че на 7.03.2016 г. в гр. Пловдив при управляване на моторно превозно средство – лек автомобил „Опел Корса“ е нарушил правилата за движение по ЗДвП: чл.20 ал.2 изр. 2, чл. 116, и по непредпазливост е причинил смърт на В. А. \r\n***\r\nОбщински съветници от Общински съвет – Пловдив ще проведат приемни за граждани.  Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А.  Георги Василев, от 16 до 18:00 часа в офиса на  ГЕРБ в район „Южен” на ул.”Академик Петър Динеков”№1А. Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева, от 17:00 до 18:30 часа в офиса на  ГЕРБ в район „Източен” на ул.”Коста Паница”№5. Емил Русинов, от 17:30 до 19:00 часа в офиса на  ГЕРБ в район „Източен” на ул.”Коста Паница”№5. \r\n***\r\nОт 14.00 часа, в кабинета Ивета Боянова, Директорът на Дирекция \"Местни приходи и такси\" Ивета Боянова ще даде пресконференция във връзка с началото на данъчната кампания в Общината. \r\n***\r\nОт 11.00 часа в Държавна опера-Русе ще бъде представена детска оперета “Ани в царството на цветята”. \r\n***\r\nОт 11.30 часа, в града ще бъде тествана съвместимостта на системите за известяване при бедствия и въздушна опасност. Тестовете ще се проведат в производствената и складова база на „Еко България“ ЕАД - „Депо Стара Загора“. \r\n***\r\nОт 17.30 часа в зала „П. Р. Славейков“ на Общински съвет Стара Загора ще се проведе публично обсъждане на проектобюджета на Общината за 2018 г.", "date": "2018.01.09", "title": "Предстоящи събития в страната за 10 януари (Агенция „Фокус”)"}
{"url": "http://www.focus-news.net/news/2018/01/09/2475274/milka-asenova-riosv-veliko-tarnovo-do-20-yanuari-se-podavat-otchetite-za-sabranite-prez-2017-godina-bilki.html", "text": "До 20 януари всички лицa, които изкупуват и/или обработват билки трябва да представят отчети за дейността си през 2017 година в Регионална инспекция по околната среда и водите (РИОСВ)-Велико Търново.  Това съобщи за Радио „Фокус“ – Велико Търново Милка Асенова, експерт по „Връзки с обществеността“.  Изискването е съгласно Закона за лечебните растения и се отнася за изкупените, обработените и реализираните през предходната година билки, както и за складовите наличности.\r\nНа територията на областите Велико Търново и Габрово са регистрирани 49 пункта за изкупуване на билки. По-голяма част от тях са в общините Павликени, Габрово и Севлиево.\r\nМилка Асенова съобщи, че при извършените проверки през изминалата година, експертите от екоинспекцията не са установили нарушения при събиране и съхранение на билките.\r\nБилкозаготвителите задължително трябва да уведомят РИОСВ за организирането на пунктовете до започване на дейността в тях. Изисква се и водене на книга за изкупените, реализирани и налични количества билки, която се регистрира в инспекцията.\r\nНадежда КРЪСТЕВА", "date": "2018.01.09", "title": "Милка Асенова, РИОСВ-Велико Търново: До 20 януари се подават отчетите за събраните през 2017 година билки"}
{"url": "http://www.focus-news.net/news/2018/01/09/2475273/ria-novosti-buntovnicheska-grupirovka-e-izvarshila-obstrel-sreshtu-tsentara-na-damask.html", "text": "Военна групировка в Сирия е извършила артилерийски обстрел срещу исторически център на Дамаск и християнския квартал на града, съобщава РИА Новости. В резултат петима души са загинали. Според информация, предоставена от полицията на руската агенция, нападателите са определени като бунтовници, резидиращи в един от кварталите на Дамаск.\r\nИсторическият град е част от т.нар. зона на деескалация, договорена между Русия, Иран и Турция, където трите държави се стремят да прекратят бойните действия. Някои незаконни военни формирования обаче, сред които и терористичната групировка Джебхат ан-Нусра, продължават да извършват редовни нападения в района, припомня руската агенция. : Цанко Цолов", "date": "2018.01.09", "title": "РИА Новости: Бунтовническа групировка е извършила обстрел срещу центъра на Дамаск"}
{"url": "http://www.focus-news.net/news/2018/01/09/2475272/vidin-mokri-sa-patnite-nastilki-v-oblastta.html", "text": "окри са пътните настилки във Видинска област, каза за Радио „Фокус“ дежурният служител в Областно пътно управление – Видин. Той посочи, че е натоварен трафикът по главен път Е-79 в областта в посока граничен пункт „Дунав мост 2“. Преминават предимно тежкотоварни автомобили, като най-интензивно е движението в участъка Дунавци-Видин. \r\nВ град Видин трафикът е натоварен в централната част, по булевард „Панония“ и при входно изходните артерии на областния център.\r\nАнна ЛОЗАНОВА", "date": "2018.01.09", "title": "Видин: Мокри са пътните настилки в областта"}
{"url": "http://www.focus-news.net/news/2018/01/09/2475271/nimh-prez-sledvashtoto-denonoshtie-shte-preobladava-oblachno-vreme-no-samo-na-otdelni-mesta-shte-prevali-slab-dazhd.html", "text": "През следващото денонощие над страната ще преобладава облачно, в равнините - и мъгливо време. Само на отделни места ще превали слаб дъжд. Това съобщи за Агенция „Фокус“ Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа слаб до умерен вятър от източната четвърт. Минималните температури ще бъдат между 0° и 5°, максималните – между 4° и 9°.\r\nНад Черноморието ще бъде предимно облачно, преди обяд на места и мъгливо. Ще духа до умерен вятър от изток-югоизток. Максимални температури на въздуха: 8°-9°. Температурата на морската вода е 10°. Вълнението на морето ще бъде 3-4 бала.\r\nНад планините ще преобладава облачно време. Ще духа умерен, по билата и силен вятър от юг-югозапад. Максимална температура на височина 1200 метра около 5°, на 2000 метра – около 2°.\r\nАтмосферното налягане ще продължи да се понижава, но ще остане по-високо от средното за януари.\r\nВ четвъртък и петък времето ще се задържи облачно, на много места - с превалявания от дъжд, в планините - от сняг. Почти без валежи ще е в югозападните и крайните североизточни райони от страната. Вятърът ще е слаб от североизток. Дневните температури ще се понижат с още 2-3 градуса. В събота с усилване на вятъра ще нахлува студен въздух. Валежите ще продължат, в по-голямата част от страната ще са от сняг, в Горнотракийската низина и по Черноморието - дъжд, дъжд и сняг.", "date": "2018.01.09", "title": "НИМХ: През следващото денонощие ще преобладава облачно време, но само на отделни места ще превали слаб дъжд"}
{"url": "http://www.focus-news.net/news/2018/01/09/2475270/washington-post-ima-vazmozhnost-robart-myuler-da-razpita-donald-tramp-v-ramkite-na-razsledvaneto-za-predpolagaema-ruska-namesa-na-amerikanskite-prezidentski-izbori.html", "text": "Има вероятност специалният прокурор по делото за предполагаемата руска намеса на американските президентски избори Робърт Мюлер да разпита американския президент Доналд Тръмп в рамките на воденото от него разследване, пише американското издание Washington Post. По неофициална информация, с която разполага вестникът, Мюлер е повдигнал въпроса относно евентуален разпит на Тръмп по време на среща с адвокатите на президента Джон Доуд и Джей Секулоу, проведена в последните дни на декември. \r\nЕкипът на специалния представител може да интервюира Тръмп по въпроса скоро, най-вероятно в рамките на следващите няколко седмици, пише още изданието, като се позовава на информация от човек, близък до Тръмп, който е пожелал да запази анонимност. Съгласно дадената информация, Тръмп би се съгласил да участва, тъй като това би опровергало отправените към него обвинения, според които той е спечелил президентския пост с помощта на намеса от страна на Русия. \r\nСпоред други източници на вестника обаче съветниците на Тръмп не са съгласни да му позволят да бъде разпитан без да бъдат договорени предварително условията на интервюто. Обсъжда се и възможността държавният глава да изпрати писмен отговор на зададени от Мюлер въпроси, тъй като такъв случай вече е налице при президента Роналд Рейгън по време на разследването относно нарушаването на оръжейното ембарго, наложено над Иран през втората половина на 90-те години. \r\nКъм момента адвокатите Доуд и Секулоу са отказали да дадат мнение, коментар е отказан и от Белия дом. \r\nСпоред хора, запознати със ситуацията, екипите на Тръмп и Мюлер ще се срещнат скоро за да обсъдят възможна дата и час, както и условията, при които президентът би се съгласил да участва в такъв разпит.  : Цанко Цолов", "date": "2018.01.09", "title": "Washington Post: Има възможност Робърт Мюлер да разпита Доналд Тръмп в рамките на разследването за предполагаема руска намеса на американските президентски избори"}
{"url": "http://www.focus-news.net/news/2018/01/09/2475269/lyubomira-gancheva-abv-mladezhi-shte-vzemem-aktivno-uchastie-v-otbelyazvaneto-na-140-godishninata-ot-osvobozhdenieto-na-balgariya.html", "text": "Ще вземем активно участие в отбелязването на 140-годишнината от Освобождението на България. За съжаление, управляващите като че ли си „затварят очите“ за тази годишнина. Това каза в интервю за  Агенция „Фокус“ Любомира Ганчева, председател на АБВ-Младежи и член на ИБ на АБВ. „Ние от АБВ показваме, че помним историята, защото само народ, който я помни- има светло бъдеще“, заяви тя. „Със сигурност ще вземем участие и в мероприятията по повод приоритет Младеж по време на Председателството. Това се случва за първи път, следващото подобно Председателство ще бъде след 14 години“, посочи Любомира Ганчева. „Ние имаме потенциала да участваме във формирането на младежката политика. Тази година ще се приеме Стратегията за младежта за цяла Европа. По мое мнение, ще вземем едно от водещите участия във формирането на този стратегически документ за целите и посоките, в които трябва да се развива младежката политика на европейско ниво“, изтъкна лидерът на АБВ-Младежи. „Имаме акции на местно ниво почти всяка седмица. Всички те са част от инициативата „Аз оставам в България“. Имаме акции и онлайн, в които млади хора застават с името, лицето и биографията си и дават своя пример защо остават в България“, обясни Любомира Ганчева. „Не на последно място подготвяме социологическо проучване, което ще покаже какви са предизвикателствата, които виждат младите хора, когато младите хора се връщат в България от чужбина, както и какви са основните мотивиращи фактори за младите хора да останат в България“, каза още тя.\r\nБиляна ИВАНОВА", "date": "2018.01.09", "title": "Любомира Ганчева, АБВ-Младежи: Ще вземем активно участие в отбелязването на 140-годишнината от Освобождението на България"}
{"url": "http://www.focus-news.net/news/2018/01/09/2475268/api-vazstanoveno-e-dvizhenieto-po-pat-ii-55-veliko-tarnovo-gurkovo-v-uchastaka-mezhdu-s-lagerite-i-s-mishemorkov-han.html", "text": "Възстановено е движението по път II-55 Велико Търново – Гурково /проход на Републиката/ в участъка между с. Лагерите и с. Мишеморков Хан. Това съобщиха от пресцентъра на Агенция „Пътна инфраструктура” (АПИ).", "date": "2018.01.09", "title": "АПИ: Възстановено е движението по път II-55 Велико Търново – Гурково в участъка между с. Лагерите и с. Мишеморков Хан"}
{"url": "http://www.focus-news.net/news/2018/01/09/2475267/sport-manchestar-siti-izliza-sreshtu-bristol-v-polufinal-ot-turnira-za-kupata-na-asotsiatsiyata.html", "text": "Манчестър Сити излиза тази вечер в 21:45 срещу Бристол в мач от полуфиналите на турнира за Купата на асоциацията. Гостите от Бристол успяха да елиминират на четвъртфиналите заемащия второ място в класирането на Премиър лийг Манчестър Юнайтед и достигнаха до тази фаза на турнира за първи път от 1989 година насам. Домакините са първи в класирането на „Висшата лига“ и участват едновременно в надпреварата за четири трофея.", "date": "2018.01.09", "title": "Спорт: Манчестър Сити излиза срещу Бристол в полуфинал от турнира за Купата на асоциацията"}
{"url": "http://www.focus-news.net/news/2018/01/09/2475266/a.html", "text": "Температурите са в интервала от 0° до +10°. Времето над цялата страна е облачно. Слаб до умерен вятър духа в областите: Варна, Монтана, Перник, Плевен, Разград, Русе, Силистра, Смолян и Търговище. Слаб дъжд вали по Черноморието и в областите Видин, Монтана, Плевен, Разград, Силистра, Търговище, Шумен. Това съобщиха от пресцентъра на Агенция „Пътна инфраструктура”. Пътните настилки в по-голямата част от страната са сухи, на местата с валежи – мокри, а по усойните и планински райони – частично заледени и обработени. Намалена видимост поради мъгла до 30 м има в района на прохода „Шипка“ /обл. Стара Загора/, до 50 м на места в област Монтана и област Бургас, а от 80 до 100 м в района на гр. Кубрат /обл. Разград/, гр. Котел /обл. Сливен/ и на места в областите Бургас, Варна, Видин, Кърджали, Монтана, Плевен, София и Хасково.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n- целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАвтомагистрала „Тракия“: няма ограничения.\r\nАвтомагистрала „Хемус“: \r\nОбласт София: Движението по АМ \"Хемус\" в тунел \"Ечемишка\" посока Варна се осъществява в една лента поради планови ремонтни дейности по осветителните уредби в изпреварващата лента. Движението се извършва в активната лента. Срок до 10.01.2018 г.; Движението по АМ \"Хемус\" в тунел \"Топли дол\" посока Варна се осъществява в една лента, поради поетапни планови ремонтни дейности по осветителните уредби в активната и изпреварваща ленти. Движението се извършва поетапно в изпреварващата и аварийна ленти. Срок до 10.01.2018 г.\r\nАвтомагистрала „Струма“: няма ограничения.\r\nАвтомагистрала „Марица“: няма ограничения.\r\nАвтомагистрала „Черно море“: няма ограничения.\r\nАвтомагистрала „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; Движението в участъка Гюешево – Перник от км 78+500 до км 79+500 се осъществява в една лента поради пропадане на част от пътното тяло. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-ВеликоТърново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.09", "title": "Актуална пътна пътна обстановка"}
{"url": "http://www.focus-news.net/news/2018/01/09/2475265/tass-osnovatelyat-na-internet-stranitsata-amazon-stana-nay-bogatiyat-chovek-v-istoriyata.html", "text": "Основателят на интернет страницата Amazona Джеф Безос вече е най-богатият човек в историята, след като състоянието му бе изчислено на 105,1 млрд. долара, предава ТАСС, като се позовава на класация, съставена от Bloomberg. Увеличението на акциите на най-големия сайт за покупко-продажби на дребно е главната причина за успеха на Безос. Предишният най-богат човек в света е бил Бил Гейтс, чието състояние е достигало малко над 100 млрд. долара през 1999 г., когато е пикът му. Според класация на списание Forbes, богатството на Безос се равнява на 104,4, млрд. долара, но това също е достатъчно за да счупи поставения от собственика на „Майкрософт“ рекорд. : Цанко Цолов", "date": "2018.01.09", "title": "ТАСС: Основателят на интернет страницата Amazon стана най-богатият човек в историята"}
{"url": "http://www.focus-news.net/news/2018/01/09/2475264/liderat-na-bsp-sofiya-kaloyan-pargov-shte-vzeme-uchastie-v-tarzhestveno-chestvane-na-170-ata-godishnina-ot-rozhdenieto-na-hristo-botev-na-10-yanuari.html", "text": "Лидерът на БСП – София Калоян Паргов ще вземе участие в тържествено честване на 170-ата годишнина от рождението на Христо Ботев на 10 януари. Това съобщиха от пресцентъра на Градския съвет на БСП - София.\r\nСъбитието е организирано от Съюза на българските писатели и издателство „Захарий Стоянов“ и ще се проведе от 18.00 часа в Големия салон на Българската академия на науките (ул. „15-и ноември“ №1, площад Народно събрание).", "date": "2018.01.09", "title": "Лидерът на БСП – София Калоян Паргов ще вземе участие в тържествено честване на 170-ата годишнина от рождението на Христо Ботев на 10 януари"}
{"url": "http://www.focus-news.net/news/2018/01/09/2475263/ruse-trafikat-na-gkpp-ruse-e-intenziven-na-izhod-za-tovarni-avtomobili.html", "text": "На българо-румънската граница, трафикът е интензивен на изход за товарни автомобили на ГКПП - Русе. Това сочат данни на Главна дирекция \"Гранична полиция\" към 18.00 часа, съобщиха от пресцентъра на МВР. На всички останали гранични контролно-пропускателни пунктове на страната трафикът е нормален.", "date": "2018.01.09", "title": "Русе: Трафикът на ГКПП - Русе е интензивен на изход за товарни автомобили"}
{"url": "http://www.focus-news.net/news/2018/01/09/2475262/reuters-sasht-ne-smyatat-da-izprashta-diplomatite-si-v-havana-obratno.html", "text": "САЩ не смятат да изпращат обратно отзованите си дипломати от посолството в Хавана, съобщава Reuters, като се позовава на информация от официални лица. Причината са притеснения от нов инцидент, определен от Белия дом като „звукова атака“, заради който над 20 души от персонала на посолството в Куба получиха различни медицински проблеми. \r\nСъобщението е направено анонимно малко преди началото на официалната сесия на комитета за външна политика към Сената, която е насрочена за вторник. Агенция \"Фокус\" припомня: \r\n24 американски дипломати от посолството на страната в Куба получиха различни медицински проблеми, сред които загуба на слуха, постоянна умора и когнитивни проблеми през септември 2017 г. Според американското правителство те са били жертва на „звукова атака“, докато Хавана отрече обвиненията. : Цанко Цолов", "date": "2018.01.09", "title": "Reuters: САЩ не смятат да изпраща дипломатите си в Хавана обратно"}
{"url": "http://www.focus-news.net/news/2018/01/09/2475261/gabrovo-dvizhenieto-po-patya-gabrovo-vrah-shipka-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 8 градуса. Пътните настилки са мокри. За прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.09", "title": "Габрово: Движението по пътя Габрово-връх Шипка се осъществява с повишено внимание, поради пропаднал участък"}
