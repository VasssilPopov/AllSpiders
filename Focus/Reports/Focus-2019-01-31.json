{"url": "http://www.focus-news.net/news/2019/01/31/2618569/varna-vremenno-dvizhenieto-po-pat-iii-2902-aksakovo-kichevo-se-osashtestvyava-dvuposochno-v-edna-lenta-poradi-ptp.html", "text": "Временно движението по път III-2902 Аксаково – Кичево в област Варна се осъществява двупосочно в една лента поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от Пътна полиция.", "date": "2019.01.31", "title": "Варна: Временно движението по път III-2902 Аксаково – Кичево се осъществява двупосочно в една лента поради ПТП"}
{"url": "http://www.focus-news.net/news/2019/01/31/2618599/rtk-amerikanskiyat-poslanik-v-kosovo-filip-kosnet-blasna-vratata-napusna-besen-sreshtata-s-liderite-na-kosovskite-institutsii.html", "text": "Американският посланик в Косово Филип Коснет напусна срещата с лидерите на косовските институции, разстроен от отказа на министър-председателя Рамуш Харадинай да отмени митата  и да поднови диалога, предава държавната  „Радио и телевизия Косово“ (RTK) . \r\nИзточници заявиха, че Коснет демонстративно е напуснал срещата като е блъснал вратата. \r\nПредполага се, че това е причината, поради която срещата на институционалните лидери е продължила толкова дълго, и причината, поради която те не са напуснали едновременно с посланика. \r\nСпоред източниците, на срещата му с президента Хашим Тачи, председателят на парламента Кадри Весели и премиерът Рамуш Харадинай е заявил ясно, че има два варианта: първият, премахване на митата, което значи подкрепа от САЩ за Косово докрай, или втория, незабавни американски санкции за страната, което означава сериозно влошаване на отношенията между двете държави.    Превод и редакция : Калоян Пенков", "date": "2019.01.31", "title": "RTK: Американският посланик в Косово Филип Коснет блъсна вратата, напусна бесен срещата с лидерите на косовските институции"}
{"url": "http://www.focus-news.net/news/2019/01/31/2618598/plovdiv-nad-16-hil-zayavleniya-za-bezplaten-vineten-stiker-sa-postapili-v-direktsii-sotsialno-podpomagane-ot-nachaloto-na-2019-g.html", "text": "16 500 заявления за отпускане на безплатен винетен стикер са постъпили в дирекции „Социално подпомагане“ в Пловдивска област от началото на 2019 година. Това съобщиха за Радио „Фокус“ – Пловдив от Регионална дирекция за социално подпомагане – Пловдив. Приемът на заявления-декларации за отпускане на безплатни винетни стикери за хората с трайни увреждания за 2019 година започна на 2 януари. Лицата, които са с 50 и над 50% намалена работоспособност или вид и степен на увреждане, както и лица и семейства, които отглеждат деца с трайни увреждания до 18-годишна възраст или до завършване на средно образование, но не по-късно от 20-годишна възраст, получават по нов ред полагащите им се безплатни винетни стикери, след като хартиеният стикер вече ще бъде електронен. Тези хора се освобождават от заплащане на едногодишна винетка при ползване на пътната мрежа за един лек автомобил, който е тяхна собственост или съпружеска имуществена общност. Съгласно новият ред, заявления-декларации могат да се подават лично, по електронен път, подписани с електронен подпис или с писмо с известие за обратна разписка. На информационните табла в дирекциите „Социално подпомагане“ в област Пловдив са изнесени данни за всички източници за извършване на проверка за издадената вече електронна винетка, а именно – на място в ДСП, в Областно пътно управление, на страницата на Агенция за социално управление. За улеснение на правоимащите лица на интернет страницата на Агенцията за социално подпомагане www.asp.government.bg е добавен бутон „Проверка на електронна винетка на правоимащите лица“. По този начин хората с увреждания могат да проверяват дали им е издаден валиден електронен стикер за 2019 г. При посещение на линка, проверката се извършва чрез въвеждане на ЕГН на правоимащото лице и регистрационен номер на автомобила му, след което системата визуализира информация за заредена електронна винетка в Агенция „Пътна инфраструктура“ и срока на валидността й. \r\nПодадените заявления на гражданите се обработват и одобряват в 7-дневен срок. Ако се открият нередности, срокът за отстраняването им от заявителя е 3-дневен. Всеки ден чрез интегрирана информационна система списъците с одобрени заявления се изпращат в Агенция „Пътна инфраструктура”(АПИ), която издава безплатна годишна електронна винетка до края на работния ден, следващ изпращането на заявката. След което до края на следващия работен ден връща информация по електронен път. \r\n12 500 безплатни винетки са предоставени на хората с трайни увреждания в област Пловдив през изминалата 2018 година.", "date": "2019.01.31", "title": "Пловдив: Над 16 хил. заявления за безплатен винетен стикер са постъпили в дирекции „Социално подпомагане“ от началото на 2019 г."}
{"url": "http://www.focus-news.net/news/2019/01/31/2618570/st-komisar-nikolay-dimov-odmvr-smolyan-e-sred-oblastite-v-stranata-s-nay-niski-niva-na-paten-travmatizam.html", "text": "Смолян е сред областите в страната с най-ниските нива на пътен травматизъм. Това каза за  Радио „Фокус“ – Смолян  ст. комисар Николай Димов – директор на Областна дирекция на МВР – Смолян по повод изнесените данни, че България е най-безопасната за шофиране балканска страна-членка на Европейския съюз. „Нашата област е сред областите с най-малко пътнотранспортни произшествия в цялата страна. Тук също стават такива, но на фона на другите в страната, ние сме с най-благоприятна обстановка. Може би по-трудните пътища в Родопите карат водачите да са по-внимателни и по-отговорни в своето поведение, не на последно място много важен е и контролът по пътищата“, поясни ст. комисар Димов. Той припомни, че за 2018 г. на територията на Областната дирекция на МВР – Смолян са възникнали общо 398 ПТП, срещу 478 за предходната година, което е с 80 по-малко. От общия брой катастрофи, 311 са с материални щети, като през 2017 г. те са били 388. Общо 87 са произшествията от категорията тежки, при които има ранени или убити участници, срещу 90 за предишната година. „През 2018 г. при катастрофи в област Смолян са загинали пет души, при 7 за предходната година. Единственото, което е неблагоприятно е, че броят на ранените е 114, срещу 106 за предходната година“, отбеляза ст. комисар Димов. По думите му има още какво да се желае, тъй като постоянно се увеличава броят на автомобилите. Само в КАТ – Смолян са регистрирани около 50 000 автомобила, като има и много с регистрации от други области. „Очевидно е обаче, че се върви в правилна посока, защото има програма за намаляване броят на ПТП. Преди три-четири години България беше на първо място по брой загинали в Европа, затова има толкова много средства да технически контрол, провеждат се и много кампании“, коментира ст. комисар Димов. Той посочи, че през последните години в Смолян с всяка година се удвоява броят на установените нарушения. За миналата година в областта има 26 000 установени нарушения, а контролът е жесток, подчерта директорът на полицията. Най-голямата част от тях са за превишена скорост, която е една от основните причини за тежките катастрофи с фатален изход – с убити и ранени. „Нашият контрол е насочен към причините за възникване на ПТП и участъците, в които възникват такива. Доказано е, че смалим ли скоростта с 10 км надолу, рязко намалява вероятността от възникване на катастрофи“, каза още ст. комисар Николай Димов. \r\nНели ГЕРГЬОВСКА", "date": "2019.01.31", "title": "Ст. комисар Николай Димов, ОДМВР: Смолян е сред областите в страната с най-ниски нива на пътен травматизъм"}
{"url": "http://www.focus-news.net/news/2019/01/31/2618597/varna-novi-tseni-na-vhodnite-bileti-za-zooparka-vlizat-v-sila-ot-1-mart.html", "text": "От 1 март тази година входните билети за посещение в Зоопарка във Варна ще бъдат завишени двойно. Увеличението не е голямо, а и се предлагат нови пакетни билети, коментира за  Радио „Фокус“ – Варна  директорът на атракциона Иванка Стоянова. По думите й последни корекции в цените за вход са от 2012 година. „След седем години цената от 50 стотинки е ниска. Все пак Зоопаркът трябва да се издържа. Смятам, че новите цени са нормални и приемливи. А и с пакетния билет, който предлагаме, няма да се усети разлика“, коментира директорът. По думите й повишаването е мотивирано с необходимостта да се изпълняват основните си функции за опазване на генофонда на дивите животни, повишаване на екологичното образование  и възпитание в уважение към природата и любов към природата, както и за нормалното функциониране на зоологическата градина. Тя припомни, че и след 1 март децата на възраст до 3 годинки ще продължат да посещават Зоопарка безплатно. Промени има в цените на входните билетчета за деца от 3 до 7 години – за тях ще се плаща по един лев. Учениците на възраст от 7 до 18 години и пенсионерите ще заплащат по 2 лева, а лицата над 18 години – по 3 лева. „Новото, което се въвежда, е един пакетен билет за семейство с деца до 18 години на цена от 6 лева. За общуване с безопасни животни в контактната зона ще се заплаща такса от 2 лева за 10 минути“, обясни още Иванка Стоянова. \r\nДиана СТОЕВА", "date": "2019.01.31", "title": "Варна: Нови цени на входните билети за Зоопарка влизат в сила от 1 март"}
{"url": "http://www.focus-news.net/news/2019/01/31/2618572/varna-mechkata-svoboda-navarshi-30-godini.html", "text": "Мечката Свобода, която обитава Варненския зоопарк, навършва днес 30 години. Това съобщи за  Радио „Фокус“ – Варна  директорът на зоопарка Иванка Стоянова. По думите й мечката вече се пробужда от зимен сън и през почивните дни, когато се очаква по-хубаво време, всички посетители на атракциона ще могат да й се порадват. „30 години са една достолепна възраст за мечка. Нашата Баба меца обикновено заспива в края на ноември и се събужда през януари. Всички деца много й се радват и обикновено чакат с нетърпение да се събуди“, обясни още Иванка Стоянова. По думите й служителите в Зоопарка вече наблюдават Свобода да се застоява за все по-дълго време навън. Директорът на атракциона припомни, че навръх Деня на влюбените – 14 февруари, отново е организирано празненство. От 11.00 часа посетителите ще могат да чуят интересна беседа с любопитни факти за размножителния период при животните. \r\nДиана СТОЕВА", "date": "2019.01.31", "title": "Варна: Мечката Свобода навърши 30 години"}
{"url": "http://www.focus-news.net/news/2019/01/31/2618573/prof-nikolay-radulov-zaradi-kontraatakata-s-aferata-alo-banov-sam-elena-yoncheva-zagubi-simpatiite-na-grazhdanite-predizvikani-ot-nabezhdavaneto-y-v-prane-na-pari.html", "text": "Заради контраатаката с аферата „Ало, Банов съм“ Елена Йончева загуби симпатиите на гражданите, предизвикани от набеждаването й в пране на пари. Това каза за обзорното предаване „Това е България“ на  Радио „Фокус“  проф. Николай Радулов, бивш секретар на МВР, експерт по национална сигурност за казусът „Йончева“ и междупартийните обвинения в корупция. Тепърва ще се изясняват фактите по случая, коментира още той.  „Говорим за значителни суми, но пред очите ни е това, че НАП не е събрал от данъци 16 милиарда. Това са много пари, с които могат да се решат много проблеми на държавата. 4-те милиарда на КТБ, които съществуват във вид на собственост, започват да се появяват в правилните ръце. Пред очите ни непрекъснато са кражби и натиск от голямо ниво и наистина не е ясно, истински ли е или е симулация направеният запис на Банов. Това тепърва ще се изяснява“ каза той. Според проф. Николай Радулов обвиненията за корупция към Йончева са смешни, защото дори и по онова време тя не е заемала държавна длъжност, която да й позволи да ползва корупционни практики. Ситуацията по-скоро е предизборна, с придружените нападения и обиди. Според него от тези контранападения няма да излезе ефектен политически ход на БСП и Йончева. Радулов допълни, че през последните години в политическите борби няма свян за използване на всякакви методи. Преди да направят обвинения към някого, добре е да се допитат до експертите по национала сигурност, посъветва Радулов. \r\nЦоня СЪБЧЕВА", "date": "2019.01.31", "title": "Проф. Николай Радулов: Заради контраатаката с аферата „Ало, Банов съм“ Елена Йончева загуби симпатиите на гражданите, предизвикани от набеждаването й в пране на пари"}
{"url": "http://www.focus-news.net/news/2019/01/31/2618576/prof-antoniy-galabov-s-dogovorat-ot-aahen-se-poyavyava-novo-nivo-na-evropeyska-integratsiya.html", "text": "С договорът от Аахен се появява ново ниво на европейска интеграция. Това каза в обзорно предаване „Това е България“ на  Радио „Фокус“  проф. Антоний Гълъбов, преподавател в НБУ. С оттеглянето на Великобритания и трудностите около това се насърчават центростремителните сили в ЕС. Договорът за сътрудничество и за френско-германска интеграция има за цел да изгради и да задълбочи интеграцията между двете страни в стратегически области. „Това ново равнище на сътрудничество между Франция и Германия няма да бъде незабавно и изцяло отворено за всички други страни. Ако в момента имаме влошаване на диалога между Франция и Италия и забавяне на испанското присъствие в ЕС, то в следващите години това ще се промени. Много важно е България, отивайки на евроизборите да знае, че не гласува само за евродепутати, а за това във каква посока ще се развива ЕС, а от това зависят и българските интереси“ обясни той. България стои далеч от тези процеси в ЕС и не заема своя позиция, каза още Антоний Гълъбов. Според него ядрото на проблема ни е неразбирането, че да си български патриот и да си европеец е едно и също. Страната ни има стратегически интерес за участие във френско-германски динамичен консорциум по отношение на военната индустрия. Френско германската връзка може да се превърне в най-динамично развиващото се ядро на ЕС на фона на огромния геополитически натиск против него, добави той. \r\nЦоня СЪБЧЕВА", "date": "2019.01.31", "title": "Проф. Антоний Гълъбов: С договорът от Аахен се появява ново ниво на европейска интеграция"}
{"url": "http://www.focus-news.net/news/2019/01/31/2618575/prokuraturata-razkri-shema-za-falshivi-telk-ove-v-lovech-obzor.html", "text": "Прокуратурата разкри схема за фалшиви ТЕЛК-ове в Ловеч. За злоупотреби при издаването на решения са задържани двама, сред които и председателя на ТЕЛК-Ловеч Донка Минкова. Предстои внасяне за искане за вземане на мярка за неотклонение „задържане под стража“ по отношение на тези две лица. Очаква се да има още обвиняеми. Окръжният прокурор на Ловеч Валентин Вълков обясни, че второто лице е изпълнявало ролята на посредник между пациенти и лекари. На 30 януари в него са намерени 13 хил. лв. Окръжният прокурор обяви, че цялата ТЕЛК – Ловеч е замесена в схемата с фалшиви решения. Работата по случая започва преди година. След оперативна разработка на ГДБОП, касаеща длъжности лица в ТЕЛК- Ловеч, Окръжната прокуратура е образувала досъдебно производство за подкуп. Извършени са претърсвания и изземвания на много документи, компютри, телефони, немалка сума пари от 17 адреса в областта. Процесът с издаването на фалшиви ТЕЛК решения е бил двустранен. Лицата, които имат нужда от ТЕЛК, са си подавали документите, които са били забавяни във времето. След това е трябвало да платят през посредник определена сума, за да се повиши процентът на инвалидност в ТЕЛК решението. Другият вариант е с посредници, които набират лица, предимно от ромски произход, насочват ги, казват им за какви суми става въпрос, които съответно се дават на лекарските комисии. Заплащането, което получават комисиите, е по-високо, когато процентът инвалидност е по-висок. Тарифите варират от 200 лв. до 1 000 лв. Директорът на ГДБОП гл. комисар Ивайло Спиридонов обяви, че издаването на ТЕЛК-ове на здрави лица е превърнато в бизнес. „Апелирам към лекарското съсловие да не се подава на корупционни практики. Вредят на себе си“, посочи той и обърна внимание, че през фалшиви ТЕЛК-ове се източват огромни средства от фондове на държавата, които са за подпомагане на хора с увреждания. „В следващите седмици ще чуете за още по-фрапиращи случаи за злоупотреби с ТЕЛК-ове и в други области“, заяви директорът на ГДБОП.", "date": "2019.01.31", "title": "Прокуратурата разкри схема за фалшиви ТЕЛК-ове в Ловеч (ОБЗОР)"}
{"url": "http://www.focus-news.net/news/2019/01/31/2618601/ria-novosti-italiya-otkazva-da-priznae-huan-guaydo-za-vremenen-prezident-na-venetsuela.html", "text": "Италия не признава „временния президент“ на Венецуела Хуан Гуайдо, заяви заместник-министърът на външните работи Манлио Ди Стефано, съобщава  РИА Новости . \r\nСпоред думите му, главният интерес в отношенията с Венецуела е предотвратяването на война.  \r\n„Същата грешка беше направена в Либия и днес е призната от всички. Трябва да избегнем същото нещо да се случи във Венецуела“. \r\nТой разкритикува позицията на ЕС по отношение на Венецуела и предложи Рим да поеме посредничеството между поддръжниците на президента Николас Мадуро и опозицията. \r\nВ същото време, министърът на външните работи Енцо Миланези заяви в сряда, че страната напълно споделя позицията на Европейския съюз по въпроса за венецуелската криза и призова за провеждане на „свободни и прозрачни избори“. \r\nЕвропейският парламент одобри резолюция, с която признава Гуайдо за „легитимен временен президент“ и призова страните членки да вземат същото решение. \r\nПо-рано Холандия, Великобритания, Германия, Франция и Испания заявиха намерението си да признаят председателя на Националното събрание на Венецуела Хуан Гуайдо за временен президент на страната, ако в срок от осем дни не бъдат насрочени нови избори. \r\nНа 21 януари във Венецуела започнаха масови протести срещу действащия президент Николас Мадуро. На 23 януари председателят на парламента Хуан Гуайдо се провъзгласи за „временен лидер на държавата“. САЩ и редица държави обявиха, че го признават, докато Русия подкрепя Мадуро като законен президент.    Превод и редакция : Калоян Пенков", "date": "2019.01.31", "title": "РИА Новости: Италия отказва да признае Хуан Гуайдо за „временен президент“ на Венецуела"}
{"url": "http://www.focus-news.net/news/2019/01/31/2618578/shumen-izklyuchitelno-nisko-ravnishte-na-bezrabotitsa-e-otcheteno-v-oblastta-prez-2018-g.html", "text": "Средногодишното равнище на безработица за 2018 г. в Шуменска област е 10,4%, с 2,0 процентни пункта по-ниско спрямо предходната година. Това съобщиха от  Регионалната служба по заетостта-Варна . Регистрираните безработни в бюрата по труда от областта средно за 2018 година са 7898 при 9469 за предходната година, с 1571 по-малко. Отчетеното през 2018 г. равнище на безработица е изключително ниско. Дори е под достигнато през 2008 г., когато безработицата в областта е била 11,4%. За една година, спрямо декември 2017 г., броят на регистрираните безработни е намалял с 1497 лица. Продължително безработните са с 1301 по-малко спрямо края на предходната година, а относителният им дял се свива със 7,7 процентни пункта. Броят на безработните младежи е намалял с 14% и в края на 2018 г. те са 970. Значителен принос за постигнатото намаление има активната работа с регистрираните безработни лица, приоритетно с най-уязвимите групи безработни на пазара на труда, и подпомагането им за включване в трудова заетост. През 2018 г. 12 050 лица са включени в мероприятия за професионално ориентиране и мотивиране за активно поведение на пазара на труда, реализирани в бюрата по труда от областта. Общо 746 безработни са включени в обучения за придобиване на професионална квалификация и ключови компетентности. В град Шумен средногодишното равнище на безработица за 2018 година е 3,4%, с 0,2 пункта по-ниско спрямо 2017 г. Броят на регистрираните безработни средно за 2018 година е 1524 при 1620 за 2017 година, с 96 по-малко.", "date": "2019.01.31", "title": "Шумен: Изключително ниско равнище на безработица е отчетено в областта през 2018 г."}
{"url": "http://www.focus-news.net/news/2019/01/31/2618577/sport-antoni-marsial-prepodpisa-s-manchestar-yunayted.html", "text": "Крилото на Манчестър Юнайтед Антони Марсиал подписа нов договор с клуба за още 5 години с опция за продължаване с още 1. От пристигането си през 2015 година, 23-годишният французин има 162 мача за отбора, в които е отбелязал 46 попадения.", "date": "2019.01.31", "title": "Спорт: Антони Марсиал преподписа с Манчестър Юнайтед"}
{"url": "http://www.focus-news.net/news/2019/01/31/2618241/veliko-tarnovo-obshtinskiyat-savet-shte-glasuva-byudzheta-na-obshtinata-za-2019-g-i-poemaneto-na-kratkosrochen-dalg-za-finansirane-na-proekti.html", "text": "Общинският съвет ще гласува бюджета на Общината за 2019 г. и поемането на краткосрочен дълг за финансиране на проекти. В дневния ред е предвидено и гласуване за поемане на краткосрочен дълг за финансиране на разходи по проекти по Оперативни и други европейски програми, предаде репортер на  Радио „Фокус“ – Велико Търново . Заседанието ще започне с питане от общинския съветник от БСП Валерия Дончева към кмета на Общината относно снегопочистването в кв. „Варуша“.   \r\nНа разглеждане ще бъдат подложени и отчети за дейността на местните парламентаристи през миналата година, както и отчет за текущото изпълнение на общинските проекти, финансирани със средства от ЕС и държавния бюджет. Предстои да бъде гласуван и Общински годишен план за младежта за 2019 година и да се актуализира Годишния план за социалните услуги. Днес ще се реши и дали ще има промяна в местните данъци и такси, които Община Велико Търново определя. \r\nДневният ред е съставен от общо 53 точки. \r\nНадежда КРЪСТЕВА", "date": "2019.01.31", "title": "Велико Търново: Общинският съвет ще гласува бюджета на Общината за 2019 г. и поемането на краткосрочен дълг за финансиране на проекти"}
{"url": "http://www.focus-news.net/news/2019/01/31/2618600/b92-ivitsa-dachich-shte-uchastva-na-sreshtata-na-vanshnite-ministri-ot-es-v-bukuresht.html", "text": "Министърът на външните работи на Сърбия Ивица Дачич ще вземе участие в неформална среща на външните министри от ЕС и на кандидат членките на 1 февруари в Букурещ, съобщава белградската електронна медия  B92 . \r\nСрещата се организира от Върховния представител на Европейския съюз по въпросите на външните работи и политика за сигурност Федерика Могерини. \r\nПо време на срещата, Дачич ще присъства на неформален работен обяд по покана на Могерини и румънският външен министър Теодор Мелешкану. \r\nТемата на неформалния обяд ще бъде „Бъдещето на Западните Балкани, укрепване на диалога и подобряване на регионалното сътрудничество в контекста на глобалните предизвикателства“, се посочва в изявление на министерството на външните работи. Превод и редакция : Калоян Пенков", "date": "2019.01.31", "title": "B92: Ивица Дачич ще участва на срещата на външните министри от ЕС в Букурещ"}
{"url": "http://www.focus-news.net/news/2019/01/31/2618199/sport-mariya-sharapova-prekrati-uchastieto-si-v-peterburg.html", "text": "Тенис: Мария Шарапова бе принудена да прекрати участието си на турнира в Санкт Петербург, заради контузия в дясното рамо, съобщава официалният сайт на турнира. В сряда бившата номер 1 трябваше да изиграе своя осминафинален мач срещу сънародничката си Даря Касаткина, но третата в схемата продължава без игра. Петкратната шампионка от Големия шлем спечели първата си победа в Русия от 13 години насам преди два дни, когато надви Даря Гаврилова с 6:0, 6:4 в първи кръг.", "date": "2019.01.31", "title": "Спорт: Мария Шарапова прекрати участието си в Петербург"}
{"url": "http://www.focus-news.net/news/2019/01/31/2618579/washington-examiner-donald-tramp-shte-pregovarya-lichno-za-targovskata-sdelka-s-kitay.html", "text": "Президентът на САЩ Доналд Тръмп заяви в четвъртък, че ако неговата администрация постигне сделка с Китай за разрешаване на текущите търговски конфликти, това ще се случи, защото лично той е преговарял с китайския президент Си Дзинпин, пише  електронното издание на вестник Washington Examiner . \r\n„Мисля, че, вероятно, окончателната сделка, ако бъде постигната, ще бъде между мен и президента Си“, каза Тръмп на репортерите пред Белия Дом. \r\nТой изрази оптимизъм по отношение на перспективите за преговорите, като заяви, че „има много добри шансове“ да се стигне до споразумение. Тръмп посочи също, че Китай ще трябва да направи значителни отстъпки. „Няма да имаме сделка, ако не го отворим за нашите селскостопански производители“. „Няма да имаме сделка, ако не го отворим за нашите индустриални компании“. \r\nПо-рано през деня президентът обяви, че се е съгласил да се срещне лице в лице с китайския президент, за да обсъдят търговската политика по-късно тази година. Срещата ще бъде първата между лидерите от началото на декември, която доведе до охлаждане на настоящата търговска война. \r\n„Няма да има окончателна сделка, докато моят приятел Си и аз не се срещнем в близкото бъдеще, за да обсъдим и да се съгласим по някои от дългогодишните и много трудни въпроси“, написа американският президент в „Туитър“. \r\nПреговорите продължават. Президентът ще се срещне с вицепремиера на Китай Лиу Хе, най-висшият търговски представител на Китай, във Вашингтон в четвъртък. Двете страни работят, за да спазят крайния срок на търговското примирие – 1 март. Тръмп каза, че ако няма напредък, той ще повиши митата върху китайски стоки на стойност 200 милиарда долара до 25 процента, в сравнение със сегашните 10 процента. \r\nПревод и редакция:", "date": "2019.01.31", "title": "Washington Examiner: Доналд Тръмп ще преговаря лично за търговската сделка с Китай"}
{"url": "http://www.focus-news.net/news/2019/01/31/2618229/plovdiv-v-grada-tarzhestveno-shte-badat-otbelyazani-165-godini-ot-rozhdenieto-na-stefan-stambolov.html", "text": "От 11.00 часа в град Пловдив ще бъде отбелязана 165-та годишнина от рождението на Стефан Стамболов на едноименния площад пред сградата на Общината. Това съобщиха за  Радио „Фокус“ - Пловдив  от Общината. В тържественото честване ще се включат военен духов оркестър, представителен взвод и венценосци. Слово за държавника ще произнесе инж. Борислав Стаматов – обществен  посредник на Пловдив, а водещ на церемонията ще е актьорът от Драматичен театър - Пловдив Ивайло Христов. За почитане на годишнината от рождението на Стамболов са поканени областният управител, кметът на Община Пловдив, председателят на Общинския съвет - Пловдив, заместник-кметове и представители на Общината, кметове на райони, общински съветници, командването на пловдивския гарнизон, представители от армията, църквата, политически и обществени организации, граждани и медии.", "date": "2019.01.31", "title": "Пловдив: В града тържествено ще бъдат отбелязани 165 години от рождението на Стефан Стамболов"}
{"url": "http://www.focus-news.net/news/2019/01/31/2618177/predstoyashti-sabitiya-v-stranata-za-31-yanuari-agentsiya-fokus.html", "text": "От 09.00 часа ще се проведе заседание на Народното събрание.  \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.00 часа 4 състав на СГС ще гледа делото срещу Валентин Д. (чл. 253 от НК). \r\n*** \r\nОт 10.00 часа във фоайето на МВР ще се проведе церемония по връчване на годишните награди на Спортната асоциация на министерството за 2018 година.  \r\n*** \r\nОт 10.00 часа 3 състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за участие в ръководство на организирана престъпна група.  \r\n*** \r\nОт 10.00 часа 10 състав на Специализирания наказателен съд ще гледа делото срещу Кольо К., Мариета В., Галина В. и др. за образуване и ръководене на организирана престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Пламен И., Явор А., Детелин И. и др. за образуване и ръководене на организирана престъпна група.  \r\n*** \r\nОт 11.00 часа в националния пресклуб на БТА  ще се състои пресконференция по повод връчването на Международните награди „Автомобили за работа на 2019 година“. \r\n*** \r\nОт 13.30 часа 13 състав на Специализирания наказателен съд ще гледа делото срещу Цветомир Ц., Димитър Д., Силви П., Калин Г. и др. за образуване и ръководене на организирана престъпна група.  \r\n*** \r\nОт 13.30 часа 27 състав на Специализирания закателен съд ще гледа делото срещу Соня К. (укриване и неплащане на данъчни задължения). \r\n*** \r\nОт 13.30 часа 28 състав на Специализирания наказателен съд ще гледа делото срещу Евгени И. и Петър С. (бивши агенти от ДАНС, чл. 357 НК).  \r\n*** \r\nОт 14.00 часа в зала 702 в АПИ ще бъдат отворени ценовите оферти на кандидатите в откритата процедура за избор на изпълнител за изработването на прединвестиционно проучване за трасе по направлението Монтана – София, с тунел под Петрохан. \r\n*** \r\nОт 16.00 часа в Националния военноисторически музей ще бъде открита изложбата „Памет за бъдещето“. \r\n*** \r\nВ 17.30 часа в Мраморното фоайе на Столична библиотека ще бъде представена изложба по повод 185 години от родения в Охрид български възрожденския книжовник, фолклорист, редовен член на Българското книжовно дружество, днес БАН, Кузман Шапкарев. \r\n*** \r\nОт 18.30 часа в новата зала „Джеймс Баучер“ („Джеймс Баучер“ 23 - сградата на „Галъп интернешънъл\") ще бъде представен шестия поред годишник на „Галъп интернешънъл\".  \r\n*** \r\nОт 18.30 часа в Театър Азарян ще се играе спектакълът „Аз, Сизиф”.  \r\n*** \r\nОт 18.30 часа в Литеартурен клуб „Перото“ Кристин Красимирова ще представи своя стихосбирка.  \r\n*** \r\nВ 12.00 часа от паметника на Аристи Чорбаджака ще тръгне шествие на винарите до църквата „Св.Богородица”-Рибната. В 12.30 часа в центъра на града ще се изпълни ритуал „Вино от чешма“. В 13.00 часа на площада ще започне празнична програма.  В 14.00 часа на централния площад кметът на Общината ще награди победителите в 27-я конкурс „Най-добро домашно вино-реколта 2018 г.”. \r\n*** \r\nОт 11.00 часа в зала I на Експозиционен център Флора заместник-министърът на труда и социалната политика Зорница Русинова ще открие Информационен ден по процедура „Патронажна грижа за възрастни хора и лица с увреждания – Компонент 2“ на Оперативна програма „Развитие на човешките ресурси“. В 11.45 часа зам.-министър Зорница Русинова ще посети Центъра за деца и юноши с увреждания на адрес: гр. Бургас, Приморски парк (до Чадъра).  \r\n*** \r\nОт 19.00 часа в зала „Петя Дубарова“ в КЦ „Морско казино“ ще бъде прожектиран филмът „ Благодарим за дъжда“.  \r\n*** \r\nОт 11.00 часа в зала на Център „Работа” към Дирекция „Бюро по труда” ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна. На пресконференцията ще бъде изнесена информация по актуални теми от дейността на двете дирекции за област Варна. \r\n***  \r\nОт 9.00 часа в голяма зала на Община Велико Търново ще се проведе редовна сесия на ОбС - Велико Търново.  \r\n***  \r\nОт 11.00 часа в зала 314 на Областна администрация ще се проведе заключителна пресконференция по проекта „Европейци и великотърновци, учили в Европа с принос за обществено-икономическия и културен живот в Търново” на Държавна агенция „Архиви”.  \r\n***  \r\nОт 17.30 часа в Младежкия дом Сдружение \"Солидарна България\" и Колектив за обществени интервенции ще организират среща-дискусия под надслов \"Как да повишим доходите веднага?\". Събитието е част от националното турне \"Да спрем прехода към дъното!\". Участие на срещата във Велико Търново ще вземат: Ваня Григорова (Солидарна България, КТ „Подкрепа“), Георги Медаров (Колектив за обществени интервенции), Константин Проданов (икономист), Боян Киров (БАН).  \r\n*** \r\nОт 19.00 часа в Клуб 7  ще се проведе Вечер, посветена на поета Радко Радков.   \r\n***  \r\nОт 19.00 часа в МДТ „Константин Кисимов“ ще бъде представен „Грамофонът“ – спектакъл на Виктор Калев.  \r\n***  \r\nОт 18.30 часа в НЧ „Напредък-1869“ Драматичен куклен театър „Васил Друмев” – Шумен представя постановката  „Ще ти разкажа за Америка” от Димитър Димитров. С участие на: Красимир Ранков, Мария Статулова и др. \r\n*** \r\nОт 09.30 и 10.30 часа в детски градина № 26 и № 12 ще се играе кукленият спектакъл „Глупавият вълк“.  \r\n*** \r\nОт 15.30 часа в Държавен куклен театър „Дора Габе“ ще се играе спектакъла „Неродена мома“.  \r\n*** \r\nОт 17.30 часа в Художествена галерия ще се проведе второ издание на „Изкустото и ние днес“ - двадесет и осем художници от Румъния представят свои творби. \r\n*** \r\nНавършват се 141 години от Освобождението на Златоград, по този повод в 11.00 часа тържествено ще бъдат поднесени венци и цветя пред паметната плоча на генерал Черевин. \r\n***   \r\nОт 14.00 часа в заседателната зала на Община Кюстендил ще се проведе редовно заседание на Общинския съвет.  \r\n*** \r\nВ 11.00 часа в ОДМВР – Кърджали ще се състои брифинг по следните две теми: резултати от работата на Дирекцията през месец декември и картината на резултатите от противодействието на престъпността през месец януари 2019 г. \r\n*** \r\nОт 09.30 часа ще се проведе заседание на Общински съвет – Перник.  \r\n*** \r\nОт 17.30 часа в Голямата читалня на РБ „Св. Минков” актьорът Любен Чаталов ще чете стихове. Той, заедно с поетесата Камелия Кондова, ще представи поетичната книга на  Елица Виденова „Хляб за утре\". \r\n*** \r\nОт 19.00 часа в Драматичен театър ще се играе постановката „Прелестите на изневярата“.  \r\n*** \r\nОт 14.00 часа ще се проведе заседание на Общински съвет – Трън.  \r\n*** \r\nОт 11.00 часа в ритуалната зала на новото гробище в Попово ще се състои поклонението пред Пламен Събев, директор на Историческия музей в града.  \r\n***   \r\nОт 9.00 часа в зала 363 на общината ще се проведе заседание на Общинския съвет.  \r\n***   \r\nОт 10.00 часа в Окръжен съд Шумен е насрочено поредното заседание по делото Хитрино. Видеоконференцията с Окръжния съд в Берлин ФР Германия за разпит на Хенрик Аммосер е насрочена за 13.30 часа.  \r\n*** \r\nВ 13.00 часа в залата на РУ-Шумен Ст.комисар Ялчън Расим ще даде брифинг за дейността на мобилните екипи в малките и слабо населени места в областта.", "date": "2019.01.31", "title": "Предстоящи събития в страната за 31 януари (Агенция „Фокус“)"}
{"url": "http://www.focus-news.net/news/2019/01/31/2618176/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Патрик Бюканън, съоснователят и основен автор на авторитетното изолационистко   написа кратък материал (представен без редакторска намеса от Агенция „Фокус“ ) за кризата във Венецуела, в който задава въпроса: Какво ще стане, ако армията не се отметне от президента Николас Мадуро.  \r\n„Плащайте на войниците. Останалото няма значение“. \r\nТова е бил заветът, който римският император Септимий Север е дал на синовете си на смъртното си легло през 211 година. \r\nДнес, Николас Мадуро със сигурност трябва да оценява проницателността на императора. \r\nЗащото политическото оцеляване на този бивш шофьор на автобуси и синдикален шеф сега зависи от това, дали въоръжените сили на Венецуела ще изберат да го подкрепят, или да го изоставят и подкрепят председателя на парламента Хуан Гуайдо. \r\nВ сряда Гуайдо обяви избирането на Мадуро през миналия май за втори шестгодишен мандат като президент за фалшифицирано и се назначи за действащ държавен глава. \r\nВ четвъртък министърът на отбраната и началник на армията генерал Владимир Падрино Лопес, с най-високопоставените си хора, отхвърли 35-годишния Гуайдо като марионетка на САЩ и се закле във вярност на Мадуро. \r\nВ петък държавният секретар Майк Помпео заяви пред Съвета за сигурност на САЩ: „Сега е времето всички други страни да избере страна. … Или заставаш до силите на свободата, или си в съюз с Мадуро и неговия хаос“. \r\nДо петък обаче светът вече бе взел страни. \r\nРусия и Китай подкрепиха Мадуро, както и съюзникът в НАТО Турция, а президентът Ердоган дори се обади, за да изрази подкрепата си. Мексико, Никарагуа, Куба и Боливия също са с Мадуро. \r\nГуайдо го подкрепят съседите на Венецуела: Еквадор, Бразилия, Перу, Парагвай, Аржентина, Коста Рика, Колумбия, САЩ , Канада и Организацията на американските държави. \r\nВеликобритания, Франция, Германия и Испания изпратиха на Мадуро дипломатически ултиматум: До 8 дни трябва да се съгласиш да насрочиш нови избори, или ние подкрепяме 35-годишния Гуайдо, за когото никой не беше чувал до тази година. \r\nЗалозите за всички страни са огромни. Русия има изпълнители във Венецуела и е предоставила на режима милиарди. В знак на солидарност Путин наскоро изпрати два стратегически бомбардировачи във Венецуела. \r\nКитай е отпуснал на Венецуела десетки милиарди, а Каракас се отплаща на Пекин с петрол. \r\nКуба е изпратил военни и разузнавачи, за да поддържат вътрешния ред. Уго Чавес считаше Фидел Кастро за баща и моделира новата Венецуела по примера на Куба на Кастро – с близки резултати. \r\nКакто стотици хиляди избягаха от революцията на Кастро през 60-те години, три милиона венецуелци избягаха в Еквадор, Бразилия, Колумбия, други южноамерикански държави и САЩ. \r\nИкономиката е в развалини. Въпреки че Венецуела има най-големите петролни запаси на земята, производството е само част от това, което някога е било. Фаворитизмът и корупцията са ендемични. Инфлацията унищожи валутата. Има бедност, недохранване и недостиг на всичко необходимо за съвременния живот. \r\nИ все пак основният въпрос е: Какво ще направят войниците? И ако военните останат с Мадуро, а Мадуро отказва да отиде, какво правят американците, за да го свалят? \r\nНашествие? Това би предизвикало бедствие. Венецуела не е Панама, Хаити или Гренада. По-голяма е от Тексас, населението й е повече от 30 милиона. Силите на САЩ вече са ангажирани по света. \r\nБлокадата и санкциите биха увеличили и задълбочили страданията на народа на Венецуела много преди да свалят режима. Ще подкрепят ли нашите съюзници блокада? И ако години страдания на венецуелския народ не са разклатили властта на Мадуро, какво ни кара да вярваме, че повече от същото ще го убеди? \r\nПредложиха амнистия на Мадуро и армията, ако те се оттеглят мирно. Но каква ще бъде съдбата на Мадуро, ако наистина избяга? \r\nАко се откаже от властта под заплаха на САЩ, той е свършен и опозорен като страхливец. Не би ли предпочел да се сражава? \r\nИ ако ръководството на армията реши да се откаже от Мадуро, има по-млади и амбициозни офицери, които със сигурност ще видят своето бляскаво бъдеще в борбата за спасяване на режима. \r\nСтремим ли се към гражданска война във Венецуела? Ако стрелбата в Каракас започне, какво ще правим тогава? \r\nНякой помисли ли си за това? \r\nМадуро е некомпетентен брутален диктатор, чиято идеология помогна да се унищожи една държава. Но ако той може да промени наратива от конфронтация между тиранин и преследваните от него хора, до това, че един затруднен защитник на Венецуела е бил атакуван от янките империалисти и техните местни лакеи, това би могло да резонира сред масите в Латинска Америка. \r\nВсички индикации сочат, че Мадуро възнамерява да се съпротивлява на САЩ и да обедини антиамериканците и радикалите в полукълбото и Третия свят. \r\nКонституционната претенция за президентството на Гуайдо беше схема, измислена в тайно споразумение с Вашингтон, изобретена в САЩ, с държавния секретар Помпео, Джон Болтън, сенатор Марко Рубио и, разбира се, президентът Доналд Тръмп. Това беше План „А“. \r\nНо ако План „А“ не успее и Мадуро, с престижа на САЩ заложен в цялата игра, отхвърли нашето искане, което и се случва, какво ще правим тогава? Какъв е План „Б“? \r\n„Асад трябва да си отиде!“ – каза Барак Обама. Е, Асад все още е там – а Обама го няма. \r\nЩе бъде ли казано същото и за Мадуро? \r\n***  Ръководството на „Демократични съюз за интеграция“ (ДСИ) взе решение партията да се яви със собствен кандидат на предстоящите през пролетта президентски избори, съобщава  скопският телевизионен канал „Телма“ . \r\nОт ДСИ не изключват възможността, ако се договорят с партньора си в управляващата коалиция Социалдемократическият съюз на Македония (СДСМ), да застанат зад консенсусен кандидат. \r\n***   Опитът на САЩ да свали режима във Венецуела по недемократичен път пред очите на целия свят обърка всички ни. Имам намерение да ви объркам още повече. Нека насилим умовете си отвъд техните граници, за да стигнем до някои правилни изводи, пише Кемал Йозтюрк, журналист, консултант, писател, бивш председател на борда и генерален мениджър на „Анадолската агенция“ от 2011 до 2014 година и бивш медиен консултант на Реджеп Таийп Ердоган до 2011 година в материал за електронното издание на турския консервативен  , представен без редакторска намеса.  \r\nЩе кажа, че има друг фактор, свързан с интервенциите на САЩ във вътрешните работи на държавите, техния национален суверенитет и волята на хората: да оставят врага си жив. \r\nПозволете ми да ви обясня, за да бъдем объркани заедно. САЩ винаги се нуждаят от враг \r\nСАЩ обичат да събират хората около държавата си, като ги плашат. Това, което тe наричаt “национална сигурност”, всъщност съответства на психологията на сигурността на живота, която е най-голямата грижа на човечеството. \r\nВинаги има враг и се казва, че той заплашва националната сигурност на САЩ. По този начин се правят усилия за легитимиране на всичко, което американската държава прави - от нашествия до преврати, и от незаконно подслушване на обществеността до тайни убийства. Когато става въпрос за национална сигурност, всичко върви; всичко е допустимо за САЩ. \r\nЕто защо САЩ винаги предпочитат да съществуват с врага си и да се възползват от силата, която черпят от него. Благодарение на този враг, Вашингтон плаши своите съюзници, но ги събира около държавата си. Благодарение на този враг икономиката му процъфтява и става печеливша. Също така благодарение на този враг, той реализира своите империалистически цели. \r\nСледователно САЩ осигуряват достатъчна, но прикрита подкрепа на своя враг, за да му позволят да живее. Това се променя само когато изтече срока му на годност. Защо не свалиха Саддам през 1991 г.?  \r\nСаддам Хюсеин е най-типичният пример за това. Саддам беше съюзник на САЩ, докато не стана негов враг с нахлуването в Кувейт. Ирак бе завладян в рамките на първата война в Персийския залив през 1991 г., но по някаква причина Саддам не беше свален. Интересно, нали? \r\nСАЩ никога не са давали задоволително обяснение. Въпреки това, благодарение на Саддам, те създадоха блок от съюзници за себе си в Близкия изток. Изградиха бази и продаваха оръжие на съюзниците си, за да могат да се защитят срещу Саддам. \r\nБлагодарение на Саддам, САЩ изградиха хегемонистичната структура, която искаха в Близкия изток, а освен това по този начин обезпечиха сигурността на Израел. Ясно е защо те не свалиха Саддам, нали? \r\nКогато Саддам вече не беше полезен враг и на мястото му бе намерен нов враг, той бе убит с втората война в Ирак. Някои режими щяха да паднат, ако не се бяха намесили САЩ \r\nИма две неща, за които съм абсолютно сигурен. \r\nАко нямаше чуждестранна интервенция, Иран и Венецуела - двете страни, които САЩ наричат главни врагове - техните правителства биха били променени от техния народ поради собствените им вътрешни проблеми и корумпирани режими. \r\nМиналата година въстанията в Иран достигнаха толкова сериозни измерения поради икономическата криза, че иранските ми приятели-експерти казаха, че ще има голям срив в страната и всъщност революционната гвардия ще извърши преврат. \r\nВсеки път, когато американският президент Доналд Тръмп и израелският премиер Бенямин Нетаняху отправяха послания към народа на Иран да сменят режима, инцидентите незабавно спираха. Иранците незабавно спряха демонстрациите, за да избегнат клеймото „американски агенти“ или „израелски поддръжници“. САЩ увеличиха базите си в Сирия и Ирак поради заплахата от Иран. Тя продължи да продава оръжия за милиони долари на десетки арабски страни, предимно на Саудитска Арабия. \r\nТова, което е сигурно, е, че ако Тръмп не беше писал в „Туитър“ за Венецуела и не бе започнал операция срещу страната, хората така или иначе щяха да свалят правителството. Ето до тук са стигнали нещата. \r\nСега Мадуро ще остане на власт, като се противопоставя на американския империализъм. Що се отнася до САЩ, като сочат Мадуро като заплаха, те ще установят съюзи с другите латиноамерикански страни; те се укрепиха в Южна Америка,  която считат за свой „заден двор“. \r\n  САЩ създават своя враг и го оставят да живее \r\nСеверна Корея е в същото положение. Не е имало нито една намеса на Северна Корея, но я сочат като „най-голямата опасност и враг“ от години. Благодарение на това, САЩ се установиха в Тихия океан, изтласкаха Китай и формираха огромен кръг от съюзници там. Те продадоха оръжия за милиарди долари на всичките си съюзници, предимно на Южна Корея и Япония, заради „заплахата от Северна Корея“. \r\nАмериканската икономика е изградена върху военната промишленост и технологии. И двете изискват съюзник и враг. Ето защо САЩ обикновено създават свой собствен враг и му позволяват да живее. Тогава, когато са си свършили работата, те ги изхвърлят в кошчето за боклук. \r\nЩе ни позволи ли всичко, което съм написал, да извлечем теорията, че „има скрит съюз между САЩ и техните врагове?“ Нека позволим на нашите умове да бъдат напълно объркани и да помислите за това. \r\n***  Дезертьори от венецуелската армия призоваха САЩ и техните десни латиноамерикански съюзници да им предоставят оръжия, които да използват срещу демократично избраното правителство, пише електронното издание на радикално лявото  британско издание Morning Star . \r\nДвама бивши войници, пише изданието, които говориха във вторник с репортер от американският корпоративен медиен гигант CNN на неизвестно място, заявиха, че искат да въоръжат други дезертьори вътре в страната, които подкрепят самоназначилия се за „временен“ президент Хуан Гуайдо. \r\n„Като венецуелски войници отправяме искане към САЩ да ни подкрепят, в логистичен план, с комуникации, с оръжия, за да можем да реализираме венесуелската свобода“, каза бившият лейтенант Карлос Гилен Мартинес. \r\n„Ние не казваме, че се нуждаем само от подкрепата на САЩ“, добави бившият лейтенант Джошуа Идалго Азуае, „но също така и от тази на Бразилия, Колумбия, Перу, всички братски държави, които са против тази диктатура“. \r\nПо-късно в интервюто, отбелязва вестникът, като посочва, че това не отговаря на възгледите на обикновените венецуелски граждани, двамата войници подчертаха, че не искат „чуждо правителство да нахлуе в страната ни“. \r\n„Ако имаме нужда от нахлуване, то трябва да бъде от венецуелски войници, които наистина искат да освободят Венецуела“, подчерта Азуае. \r\nВърховният съд на Венецуела издаде забрана за пътуване срещу Гуайдо и се опита да замрази банковите му сметки. \r\n„След решението, г-н Гуайдо - който се издигна от политическа неизвестност до международна знаменитост, след като вицепрезидентът на САЩ Майк Пенс го помаза за президент миналата седмица – „туитна“ на своите поддръжници да излязат на улицата“, продължава „Морнинг Стар“. \r\n„Американският съветник по националната сигурност Джон Болтън – ястреб, заяви пред ужасно дясната Fox News, че администрацията на Тръмп работи с големи корпорации, за да се заеме с петрола на Венецуела“, отбелязва изданието. \r\n„Сега разговаряме с големи американски компании… мисля, че се опитваме да стигнем до същия краен резултат тук. \r\n„Това ще направи голяма разлика за Съединените щати икономически, ако можем да накараме американските петролни компании наистина да инвестират и да разработят петролните възможности във Венецуела“. \r\n„Туитът“ на президента, пише радикално левият вестник, гласи: „[Президентът Николас] Мадуро е готов да преговаря с опозицията във Венецуела след санкциите на САЩ и прекъсването на приходите от петрол. \r\n„Гуайдо е обект на нападение от Върховния съд на Венецуела. Днес се очаква масов протест. Американците не трябва да пътуват до Венецуела до следващо нареждане“.", "date": "2019.01.31", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/31/2618181/mkd-makedoniya-manchevski-i-popovski-podpisaha-deklaratsiya-sreshtu-ezika-na-omrazata-v-mediite.html", "text": "Дамян Манчевски, министър за информационното общество и администрацията, Роберт Поповски, министър без портфейл, отговарящ за комуникациите, отчетността и прозрачността, и директорът на Бюрото за обществена сигурност Сашо Тасевски в сряда в Информационния център на ЕС в Скопие подписаха Декларация срещу медийния език на омразата, информира скопското онлайн издание  МКД .  \r\nДекларацията е плод на усилията на Съвета за етика в медиите на Македония (СЕММ) и Мисията на ОССЕ в Скопие. Целта е да се създаде мрежа за борба с речта на омразата в медиите. Главната задача на тази мрежа е да се постигне превенция на разпространението на словото на омразата в публичната сфера, да се засили професионализма и етиката в журналистическата общност и да се повиши информираността на работещите в медиите за негативните последици от словото на омразата.  \r\nВ мрежата влизат представители на професионалните медийни и журналистически асоциации, държавни органи за защита на човешките права, регулаторни институции и граждански организации.  Според СЕММ всички заинтересовани могат да се присъединяват към нея винаги, процесът е отворен.  Ивелина Ватова", "date": "2019.01.31", "title": "МКД (Македония): Манчевски и Поповски подписаха Декларация срещу езика на омразата в медиите"}
{"url": "http://www.focus-news.net/news/2019/01/31/2618571/huan-guaydo-v-statiya-za-the-new-york-times-provedohme-tayni-sreshti-s-voennite.html", "text": "Самопровъзлгасилият се за временен президент на Венецуела Хуан Гуайдо, който беше признат от САЩ, повечето южноамерикански страни, Брюксел и други, написа статия за американското издание The New York Times, която представяме без редакторска намеса.  \r\nНа 23 януари, 61 години след свалянето на кръвожадния диктатор Маркос Перес Хименес, венецуелците отново се събраха за ден на демократично празненство. \r\nПерес Хименез бе избиран с измама от Учредителното събрание през 1953 г. Мандатът му трябваше да изтече през 1958 г. Но вместо да призове за свободни и прозрачни президентски избори, той беше недемократично преизбран след провеждането на плебисцит за неговата администрация късно през 1957 г. След широкомащабни протести и скъсване с военните, диктаторът напусна страната и Венецуела си възвърна свободата на 23 януари 1958 г. \r\nЗа пореден път сме изправени пред предизвикателството да възстановим нашата демокрация и да възстановим страната, този път в условията на хуманитарна криза и незаконното задържане на президентството от Николас Мадуро. Налице са тежък недостиг лекарства и храна, основната инфраструктура и здравните системи се сринаха, все повече деца страдат от недохранване и се появиха отново изкоренени по-рано болести. \r\nИмаме едно от най-високите нива на убийства в света, което се влошава от бруталните репресии на правителството срещу протестиращите. Тази трагедия предизвика най-голямото изселване в историята на Латинска Америка, като сега три милиона венецуелци живеят в чужбина. \r\nБих искал да съм ясен за ситуацията във Венецуела: преизбирането на г-н Мадуро на 20 май 2018 г. е незаконно, както се признава от голяма част от международната общност. Първоначалният му шестгодишен мандат трябваше да приключи на 10 януари. След като продължи да бъде на поста, Николас Мадуро узурпира президентството. \r\nОбявяването ми за временен президент се основава на член 233 от Конституцията на Венецуела, според който, ако в началото на нов мандат няма избран държавен глава, властта се възлага на председателя на Народното събрание до провеждането на свободни и прозрачни избори. Ето защо клетвата, която приех на 23 януари, не може да се счита за „самопровъзгласяване“. Не поех длъжността по свое хрумване, а го направих в съгласие с Конституцията. \r\n Бях на 15 години, когато Уго Чавес дойде на власт през 1998 г. По това време аз живеех в щата Варгас, който граничи с Карибите. През 1999 г. проливни дъждове причиниха наводнения, в резултат от които загинаха хиляди. Загубих няколко приятели и училището ми беше погребано в калта. \r\nОттогава важността на съпротивлението се вмъкна в душата ми. И двамата ми дядовци служеха във въоръжените сили и научиха децата си на работна етика, което помогна на семейството ми да се възстанови от опустошителните наводнения. Видях, че ако искам по-добро бъдеще за моята страна, трябва да навия ръкавите си и да дам живота си на обществената служба. \r\nКогато стана ясно, че при Чавес страната се движи към тоталитаризъм, аз се присъединих към студентското движение, което изигра решаваща роля за нанасянето на решителна загуба на Чавес на референдум през 2007 г., който щеше да му предостави широки правомощия. Включих се в местната политика и бях избран да работя като заместник-представител на щата Варгас в Народното събрание през 2015 г. \r\nСъщото поколение братя и сестри от моите дни в студентско движение стои до мен и днес, тъй като венецуелците от целия политически спектър се обединяват в усилията си да възстановят демокрацията. От нас зависи да възстановим нормалността, за да изградим напредналата и просперираща страна, за която всички мечтаем. \r\nНо първо трябва да възстановим свободата си. \r\nБорбата за свобода е част от нашето ДНК, откакто независимостта е била постигната в Латинска Америка преди 200 години. През този век сме излизали на улиците многократно, знаейки, че от това зависи не само оцеляването на нашата демокрация, но и съдбата на нашия народ. \r\nПри режима на Мадуро се разви модел. Когато напрежението нарасне, първата реакция е да се прибегне към преследвания и репресии. Знам това, защото сачмите, изстреляни от членове на въоръжените сили - по мирни протестиращи през 2017 г. - остават в моето тяло. Незначителна цена, която трябва да се плати в сравнение с жертвите, направени от някои от моите сънародници. \r\nПри г-н Мадуро най-малко 240 венецуелци са били убити на шествия и има 600 политически затворници, включително основателят на моята партия, Леополдо Лопес, който е затворник от пет години. Когато репресивната тактика се окаже безполезна, г-н Мадуро и неговите поддръжници нечестно предлагат „диалог“. Но ние вече сме имунизирани срещу такива манипулации. Те нямат повече козове в ръкава. Узурпацията на властта беше единствената им възможност. \r\nКато се има предвид, че режимът Мадуро не може законно да запази властта, нашият отговор е троен: първо, да подкрепим Народното събрание като последен бастион на демокрацията; второ, да се затвърди подкрепата на международната общност, особено на групата Лима, Организацията на американските държави, Съединените щати и Европейския съюз; и трето, да се обърнем към хората на основата на това, че те имат право на самоопределение. \r\nНад 50 страни са ме признали за временен президент и Народното събрание като легитимна власт във Венецуела. Обърнах се към Антонио Гутериш, генералният секретар на ООН, както и към няколко хуманитарни агенции, за подкрепа при облекчаването на хуманитарната криза. Започнах процеса на назначаване на посланици и намирането и възстановяването на национални активи в чужбина. \r\nМежду венецуелците има широк консенсус в подкрепа на промяната: 84 процента от нашия народ отхвърлят управлението на на г-н Мадуро. Ето защо ние създадохме „кметства“ в цялата страна, за да могат хората да говорят открито за ситуацията, в който се намираме и за нашето бъдеще. \r\nСред опозиционните политици ние измислихме три стратегически точки на съгласие като част от нашата пътна карта към демокрацията: край на узурпацията; преходно правителство; и свободни избори. \r\nПреходът ще изисква подкрепа от ключови военни контингенти. Проведохме тайни срещи с представители на въоръжените сили и силите за сигурност. Предложили сме амнистия на всички онези, които не са признати за виновни за престъпления срещу човечеството. Оттеглянето на подкрепата на военните към г-н Мадуро е от решаващо значение за осъществяване на промяна в управлението, а мнозинството от служителите се съгласяват, че трудности на страната в последно време са непоносими. \r\nГ-н Мадуро вече няма подкрепата на хората. Миналата седмица в Каракас гражданите от най-бедните квартали, които в миналото бяха крепости на Чавистите, излизаха на улиците в безпрецедентни протести. Те излязоха отново на 23 януари с пълното знание, че могат да бъдат брутално репресирани, и продължават да посещават заседанията на кметствата. \r\nВремето на г-н Мадуро свършва, но за да осъществи прехода си с минимум кръвопролития, цялата Венецуела трябва да се обедини, за да настоява за окончателен край на режима. За това се нуждаем от подкрепата на продемократични правителства, институции и индивиди по целия свят. Наложително е да намерим ефективни решения за тежката хуманитарна криза, оъ която страдаме, също както и да продължим да изграждаме път към разбирателството и помирението. \r\nНашата сила и спасението на цялата Венецуела е в единство. \r\nПревод и редакция:", "date": "2019.01.31", "title": "Хуан Гуайдо в статия за The New York Times: Проведохме тайни срещи с военните"}
{"url": "http://www.focus-news.net/news/2019/01/31/2618183/izvestiya-tri-samoleta-na-sasht-provedoha-razuznavane-kray-bregovete-na-krim.html", "text": "Три самолета от ВВС на САЩ са провели осемчасово разузнаване по крайбрежието на Крим, информира вестник  „Известия“ .За това свидетелстват данни от мониторинговия източник PlaneRadar. \r\nПърви над акваторията на Черно море е забелязан радиоразузнавач RC-135V, който е излетял от базата Суда-Бей на остров Крит. След него от британската база Милдънхол е изпратен Boeing KC-135R. \r\nПо-късно край бреговете на Крим се появява и базираният в Гърция самолет за радиоелектронно разузнаване на ВМС на САЩ Lockheed ЕР-3Е, а два часа след това от авиобазата на НАТО Сигонела на остров Сицилия е излетял патрулен самолет на американските ВМС Boeing P-8A Poseidon. \r\nПо сведения от портала самолетите на няколко пъти са облетели южните граници на Руската федерация. Разузнавателните полети са продължили осем часа.   \r\nВ понеделник, 28 януари, край  руските граници са били забелязани три американски разузнавача. Те са разузнавали в Калининградска област, покрай границите на Петербургска и Псковска област и над Балтийско море.  Ивелина Ватова", "date": "2019.01.31", "title": "„Известия“: Три самолета на САЩ проведоха разузнаване край бреговете на Крим"}
{"url": "http://www.focus-news.net/news/2019/01/31/2618242/stolichniyat-obshtinski-savet-shte-glasuva-byudzhet-2019.html", "text": "Столичният общински съвет ще гласува Бюджет 2019. Това предвижда  програмата  на днешното заседание на СОС. Проектобюджетът на Столична община е в размер на над 1,6 млрд. лева. През 2019 г. не се предвижда увеличение на местните данъци и такси, извън приетите от парламента. Почти 700 млн. лева ще бъдат приходите на общината от данъци и такси.  \r\nТранспортът е най-голямото перо в бюджета - 447, 9 млн. лева. 306 млн. от тях са отделени за строителството на първия и втория участък от третата метролиния. Над 133 млн. лева ще бъдат инвестирани в доставка на нови автобуси и трамваи за градския транспорт.  \r\nЗа образование Столична община отделя рекордна сума - 71,2 млн. лева. 15 нови детски градини ще бъдат изградени през следващата година с 19 млн. лева. Ще завърши реконструкцията на 13 училища и 13 детски градини. 27 училища и детски градини ще бъдат модернизирани по ОП „Региони в растеж“. 9,5 млн. лева са средствата за разширения на 11 училища в Столична община. 1 млн. лева ще се отделят за дейностите на „София-европейска столица на спорта“. \r\nОколо 2 млн. лева са средствата за Календара на културните събития, а 1,5 млн. лева за Програма „Култура“. През 2019 г. приоритет ще бъде изграждането на „културни мостове“ към успелите български творци в чужбина. \r\nИзготвен е проект на програма за подобряване на качеството на атмосферния въздух в Столична община за периода 2021- 2026 година. Проектопрограмата е публикувана за обществено обсъждане. Общината ще кандидатства за финансиране през 2019 година. За 800 хил. лева ще бъде закупена мобилна автоматична станция за качеството на въздуха.", "date": "2019.01.31", "title": "Столичният общински съвет ще гласува Бюджет 2019"}
{"url": "http://www.focus-news.net/news/2019/01/31/2618178/afp-venetsuela-protestira-v-bitkata-za-svoboda.html", "text": "„Венецуела протестира в битката за свобода“, предава  AFP . \r\nВ сряда президентът Доналд Тръмп е потвърдил няколко пъти силната американска подкрепа за венецуелската опозиция и е обявил, че протестиращите в страната настояват да бъде изгонен диктаторът президента Николас Мадуро. Те се борят за свобода.   \r\nВ Туитър той е написал: „ Големи протести заливат цяла Венецуела срещу Мадуро. Битката за свобода започна!“  \r\nТой е споменал, че по-рано е разговарял със самообявилия се изпълняващ длъжността президент Хуан Гуайдо, когото Вашингтон призна, да се засили „подкрепата на САЩ за борбата на Венецуела да си възвърне демокрацията.“  Ивелина Ватова", "date": "2019.01.31", "title": "AFP:  „Венецуела протестира в битката за свобода“"}
{"url": "http://www.focus-news.net/news/2019/01/31/2618179/tass-huan-guaydo-zayavi-che-predsedatelyat-na-evroparlamenta-poddarzha-natsionalnoto-sabranie-na-venetsuela.html", "text": "Председателят на Европарламента Антонио Таяни е изразил подкрепа за Националното събрание на Венецуела, тъй като то е законно избраният орган за управление на страната, предава  ТАСС .  \r\nЗа това пише в сряда Хуан Гуайдо на страницата си в Туитър. \r\n\"Говорих с Антонио Таяни, той потвърди своята подкрепа за Националното събрание като единствения законно избран орган [на властта – бел. ТАСС] във Венецуела. Благодаря ви от името на всички венецуелци \", е написал Гуайдо.  Ивелина Ватова", "date": "2019.01.31", "title": "ТАСС: Хуан Гуайдо заяви, че председателят на Европарламента поддържа Националното събрание на Венецуела"}
{"url": "http://www.focus-news.net/news/2019/01/31/2618180/reuters-amerikanskite-zakonotvortsi-namalyavat-pravata-na-prezidenta-da-nalaga-mita.html", "text": "В сряда членовете на американския Конгрес започнаха да обсъждат законодателство, с което да ограничат правомощията на президента да налага импортни мита по причини, свързани с националната сигурност, предава  Reuters .   \r\nЗаконопроектите се отнасят до несигурното бъдеще и подчертават тревогите и в двете партии от Капитолия, породени от увеличаващите се разходи на администрацията на Тръмп заради нейните търговски политики. През 2018 година  САЩ увеличи таксите за вноса на алуминий и стомана. Това предизвика критиката на парламента, който поддържа свободната търговия и отчита растящите разходи в различни сектори на бизнеса. \r\nВ сряда междупартийни групи сред конгресмените във Вашингтон внесоха проект за закон, известен като Закон на Двете камари в Конгреса за управление на търговията. Той е внесен за обсъждане и в Сената, и в Камарата на представителите. Според него от Тръмп ще се изисква одобрение от Конгреса преди да предприеме каквито и да е търговски действия като налагане на мита и квоти, съгласно Секция 232 от Закона за разширяване на търговията от 1962. Според този закон в момента американският президент има право да налага подобни такси, без да чака одобрението на Конгреса.    Ивелина Ватова", "date": "2019.01.31", "title": "Reuters: Американските законотворци намаляват правата на президента да налага мита"}
{"url": "http://www.focus-news.net/news/2019/01/31/2618574/a1-on-makedoniya-edi-rama-i-dzhon-boltan-sa-razgovaryali-za-edin-miren-dogovor-mezhdu-kosovo-i-sarbiya.html", "text": "Албанският премиер Еди Рама е разговарял по телефона със съветника по национална сигурност на Белия Дом Джон Болтън, предава  македонският портал „А1 Он“ . \r\nСпоред съобщението на Рама в „Туитър“, темите на разговора са били: Албания, региона и „един мирен договор между Косово и Сърбия“. \r\n„Разговор с Белия Дом. Във фокуса бяха Албания, регионът и стратегическата цел за един мирен договор между Косово и Сърбия, който да разреши историческия конфликт. Съветникът за сигурност Болтън ми благодари от името на президента Тръмп за последните позиции на Албания“, написа албанският премиер. \r\nПревод и редакция:", "date": "2019.01.31", "title": "„А1 Он“ (Македония): Еди Рама и Джон Болтън са разговаряли за „един мирен договор между Косово и Сърбия“"}
{"url": "http://www.focus-news.net/news/2019/01/31/2618186/vedomosti-armeniya-saobshtava-za-sklyuchena-sdelka-s-rusiya-za-pokupka-na-iztrebiteli-su-30sm.html", "text": "Армения е сключила сделка с Русия да купи изтребители Су-30СП, пише  „Ведомости“ .  \r\nОт арменското военно министерство информират, че е подписана съответната сделка, но не споменава сумата и броя купени изтребители.   \r\nОще на 1 декември арменският военен министър Давид Тоноян съобщи, че предстои приключване на такава сделка между Ереван и Москва.   \r\nДоговорът да доставка на арменските ВВС най-малко на една ескадрила е подписан още през 2012 година, но не е бил приложен.  Ивелина Ватова", "date": "2019.01.31", "title": "„Ведомости“: Армения съобщава за сключена сделка с Русия за покупка на изтребители Су-30СМ"}
{"url": "http://www.focus-news.net/news/2019/01/31/2618187/kommersanta-spetsialniyat-prokuror-myuler-ne-e-saglasen-evgeniy-prigozhin-da-razkrie-sekretni-materiali.html", "text": "Специалният прокурор Робърт Мюлер е изпратил възражение в окръжния съд на щата Колумбия във Вашенгтон по повод настояването на компания „Конкорд мениджмънт и консултинг“ Евгений Пригожин да разкрие материали от разследването за евентуална руска намеса в президентските избори през 2016-та година. Министерството на правосъдието на САЩ обвинява бизнесмена ПРигожин и редица негови компании за съучастие в тази намеса, пише вестник  „Коммерсантъ“ .   \r\nПравосъдното министерство на САЩ излезе със съобщение, че няма да удовлетвори постъпилото през декември 2018-та искане Евгений Пригожин да разкрие документи, които засягат длъжностни лица и сътрудници на групата „Конкорд“. През февруари 2018 година 13 граждани и три руски компании бяха обвинени за заговор срещу САЩ и интернет измама, в частност за кампания по дезинформация в социалните мрежи.   \r\nВ документа, подписан в сряда, 30 януари от Робърт Мюлер, се казва, че правителството на САЩ има сериозни основания да въвежда ограничения при разкриването на информация заради рискове, свързани с националната сигурност на страната.  Ивелина Ватова", "date": "2019.01.31", "title": "„Коммерсантъ“: Специалният прокурор Мюлер не е съгласен Евгений Пригожин да разкрие секретни материали"}
{"url": "http://www.focus-news.net/news/2019/01/31/2618184/vzglyad-vav-frantsiya-govoryat-za-sekretno-rusko-podelenie-v-siriya.html", "text": "Секретно подразделение със специално предназначение «Заслон», което е под контрола на руската Служба за външно разузнаване, вече няколко годиин работи в Сирия, пише  „Взгляд“ . Задачата му е да защитава руските представители, както и лица от сирийските официални власти. Затова пише във френските медии историкът Матео Пакстон.   \r\nСпоред него отрядът се появява през 1998 година, като основната му задача е да защитава руските учреждения и граждани в чужбина. Той пише, че руското правителство не признава съществуването му. Пакстон твърди, че персоналът на му е между 200 и 500 души. \r\nВ 2012 година отряд «Заслон» е съпровождал Михаил Фрадков по време на визитата му в Дамаск. По онова време той е ръководител на Службата за външно разузнаване. На 10 май 2013-та  «Заслон» защитава Башар Асад. Една година по-късно, през май  2014-та , пише френският историк, тогавашният руски вицепремиер Дмитрий Рогозин е посетил Дамаск и публикувал в Twitter снимка на бойци от «Заслона». \r\nТака отрядът е присъствал в страната и когато Русия се намеси в конфликта през септември 2015-та, информира Пакстон. Членовете на подразделението са дислоцирани в посолството в Дамаск. Сред задачите на «Заслон», според френския историк, са и обучение на сирийските спецслужби, както и евакуация на важни документи в случай, че режимът в Дамаск падне. Според Пакстон именно това е първоначалната цел на отряд „Заслон“.  Ивелина Ватова", "date": "2019.01.31", "title": "Взгляд“: Във Франция говорят за „секретно руско поделение“ в Сирия"}
{"url": "http://www.focus-news.net/news/2019/01/31/2618185/vzglyad-darzhavniyat-departament-poddarzha-ideyata-na-osse-da-se-zamenyat-dogovorenostite-ot-minsk.html", "text": "Специалният представител на Държавния департамент на САЩ по въпросите на Украйна Курт Уолкър подкрепя плана за регулиране на ситуацията в източните части на Украйна на ОССЕ, обявен от Мартин Сайдик, специален представител на председателя на Организацията за сигурност и сътрудничество в Европа, пише  „Взгляд“ .    \r\nПо мнението на Уолкър Минските споразумения „не могат да се приложат изцяло“ и затова според него е необходима миротворческа мисии на ООН, а според плана Сайдик ООН и ОССЕ трябва да си сътрудничат в Донбас.  \r\nПри това, по думите на Уолкър, „не става въпрос те да бъдат заменени, а приложени на практика“, е заявил представителят на Държавния департамент пред украинската телевизия «Прямой». \r\n„Взгляд“ припомня, че Сайдик в интервю за австрийския вестник Kleine Zeitung бе обявил, че Минските споразумения за Донбас не са „съвсем точно разписани“ и трябва да бъдат заменени с нов план за мирно регулиране на конфликта.    Ивелина Ватова", "date": "2019.01.31", "title": "\"Взгляд“: Държавният департамент поддържа идеята на ОССЕ да се заменят договореностите от Минск"}
{"url": "http://www.focus-news.net/news/2019/01/31/2618189/the-guardian-rusnatsite-kachiha-onlayn-dokazatelstva-ot-razsledvaneto-na-myuler-tvardyat-prokurorite.html", "text": "В сряда обвинителите по делото за руска намеса в президентските избори през 2016 обявиха, че доказателства, събрани от специалния съветник Робърт Мюлер, са станали притежание на руснаците и са „качени“ онлайн в интернет, пише  The Guardian . Според тях това е опит да се дискредитира неговото разследване за намеса на Москва в американската политика.  \r\nПовече от 1000 файла, които са обменяни конфиденциално между офиса на Мюлер и адвокатите са били „качени“ в специален сайт, а в Туитър е обявено как да се стигне до тях.  Съобщението гласяло: „ Ние получихме достъп до база данните на специалния съветник Мюлер, като „хакнахме“ руски сървър с информация за руското джудже. Може да видите всички файлове, които Мюлер има за ИРА и за тайното руско споразумение. Насладете се на четенето им!“   Ивелина Ватова", "date": "2019.01.31", "title": "The Guardian: Руснаците „качиха“ онлайн доказателства от разследването на Мюлер, твърдят прокурорите"}
{"url": "http://www.focus-news.net/news/2019/01/31/2618192/the-daily-express-izraelskite-udari-po-iranski-obekti-v-siriya-mogat-da-dovedat-do-voyna-preduprezhdava-rakovoditel-na-amerikanskoto-razuznavane.html", "text": "Директорът на националното разузнаване Дан Коутс е казал пред Избрания Комитет на САЩ по разузнаване: “Оценяваме, че Иран се опитва да избегне голям въоръжен конфликт с Израел, пише  The Daily Express . Но израелските нападения, които водят до ирански жертви, засилват възможността от ирански отговор.”  \r\nДиректорът на американските разузнавателни служби е добавил: “Усилията на Иран да консолидира влиянието си в Сирия и да въоръжи Хизбула. Има риск конфликтът да ескалира.” \r\nНеговите тревоги отразяват безпокойството, което в понеделник изрази и израелският президент Реувен Ривлин.   \r\nВ понеделник генерал майор Нитзан Алон, началник на Оперативното управление на Генералния щаб на Армията за отбрана на Израел заяви, че израелската офанзива в Сирия „в голяма степен“ е довела до блокиране на иранския напредък в Сирия.  Ивелина Ватова", "date": "2019.01.31", "title": "The Daily Express: Израелските удари по ирански обекти в Сирия могат да доведат до война, предупреждава ръководител на американското разузнаване"}
{"url": "http://www.focus-news.net/news/2019/01/31/2618193/the-economist-nova-initsiativa-shte-modernizira-pravilata-v-svetovnata-targoviya.html", "text": "“Удоволствието е гарантирано!” – това обещава продавачът на „Закон и политика на Световната търговска организация“ (СТО), пише в днешния си брой списание  The Economist .  \r\nМагията на онлайн търговията означава една стока да се пренесе от Америка до Таджикистан само за 35.95 долара (плюс транспортните разходи).  \r\nНова инициатива, която поема СТО за дигиталната търговия предвижда промяна на законите и политиките на организацията. Този план обаче  остава далеч от удоволствието, тъй като е доста противоречив.   \r\nНа пръв поглед е трудно да се каже защо. На 25 януари представители на 76 държави, членки на СТО, се събраха в Давос, за да обсъдят и договорят нови правила за“търговските аспекти на електронната търговия ”.  \r\nВ сравнение с търговските преговори, които започнаха тази седмица между Китай и САЩ във Вашингтон, приключението в Давос е твърде позитивно и колегиално. И има смисъл: глобалните търговски правила са писани, когато облакът на електронната търговия е бил част от научната фантастика. А и това се случва в момент, когато президентът Доналд Тръмп е твърде зает, за да разбере каква стойност има СТО, коментира авторитетното издание.  Ивелина Ватова", "date": "2019.01.31", "title": "The Economist:  Нова инициатива ще модернизира правилата в световната търговия."}
{"url": "http://www.focus-news.net/news/2019/01/31/2618195/pregled-na-mezhdunarodnite-novini-do-6-chasa-agentsiya-fokus.html", "text": "Сенаторът от Карачево-Черкезия Рауф Арушков в сряда бе лишен от имунитет и задържан в заседателната зала на Съвета на Федерацията по обвинение за организация на две убийства и създаване на престъпна група, предава  ТАСС . \r\nТова е първият подобен случай в историята на горната палата на руския парламент.  \r\nПредставителите на защитата са предложили гаранция за сенатора в размер на 10 милиона рубли (257 960.93 лева), но съдът е отказал. \r\nИзточник на руската агенция съобщи, че сътрудниците на правозащитните органи са иззели голяма сума пари, скъпоценности и оръжия по време на обиска в дома на сенатора и неговия баща Раул Арушков, който е съветник на генералния директор на ОАО „Газпром межрегионгаз“. \r\nТой е съобщил още, че за възстановяване на щетите от престъпленията, следователите ще се постараят да идентифицират имуществото, принадлежащо на обвиняемия по наказателното дело, което ще бъде иззето. \r\n*** Фактът, че само 20 депутати от ВМРО-ДПМНЕ са гласували за отстраняване на министъра на външните Никола Димитров, е още една загуба за лидера на партията Християн Мицкоски. Това е заявил говорителят на СДСМ Костадин Костадинов пред новинарската агенция  ЖУРНАЛ  в Скопие.  \r\n„Провалът на Мицкоски е ясен. Само една шеста от общо 120 депутати на ВМРО-ДПМНЕ подкрепиха предложението. Загубен е цял ден на парламента само, за да  се спори за антизападните нагласи на Мицкоски. А можеха да се посветят на реформите, които са в интерес на държавата и на гражданите. Това е още едно доказателство, че единствената цел на Мицкоски е да разпусне парламентарната група на ВМРО-ДПМНЕ“, са думите на Костадинов, който е добавил още, че опозиционният лидер знае, че го очаква поражение на президентските и на парламентарните избори независимо кога ще се проведат. \r\n*** Преспанският договор е истинска историческа стъпка, която засилва международното доверие в Гърция, превръща международното право в свое основно оръжие и по тази причина Атина вярва, че споразумението ще помогне в усилията за постигане на честно и стабилно разрешаване на Кипърския въпрос“, е заявил гръцкият премиер Алексис Ципрас на срещата си с президента на Република Кипър Никос Анастасиадес в Никозия, предава гръцката агенция  ANA-MPA .  \r\nВ сряда двамата държавници разговаряха в президентския дворец в Никозия след края на Петата среща на страните от европейския Юг, известна като MED7. В нея участват седем средиземноморски държави, членки и на ЕС.  \r\nАнастасиадес е поздравил Ципрас с думите, че гръцкият премиер е проявил кураж и дързост, за да солжи край на един „безсмислен“ конфликт, който измъчваше Гърция близо 30 години, и „с този си успех той е отворил прозорци за сътрудничество, мир и стабилност в региона. \r\n*** Премиерът Зоран Заев и канцлерът на Австрия Себастиан Курц се съгласиха, че Република Македония, в скоро време Република Северна Македония, и Република Австрия поддържат отлични двустранни отношения, и в политически, и в икономически план.  Това съобщава правителствената прес-служба по повод работното посещение в сряда на Заев във Виена, информира македонският вестник  „Нова Македония“  на електронната си страница.  \r\nНа съвместната пресконференция след разговорите Заев е изтъкнал, че Република Македония се е концентрирала върху реформите, които трябва да осъществи в редица области. Той е подчертал, че Австрия е един от най-големите инвеститори  и в момента в Македония работят 45 австирйски компании.  \r\nКанцлерът Курц е акцентирал на факта, че за Австрия от стратегически интерес е регионът на Западните Балкани по-скоро да се интегрира в Европейския съюз.  \r\nТърговският обмен между двете държави през 2018-та се е увеличил с 60 на сто в сравнение с 2017 година. \r\n*** Правителството първо ще изчака края на разследването за ваксините, а после ще реши дали да потърси отговорност от здравния министър Венко Филипче, информира македонската телевизия  MTM .  \r\nПрокуратурата в Скопие започна разследване за евентуални нередности при вноса, разпространението и приложението на МПР, ваксина за морбили.   \r\n„Първо нека се произнесе прокуратурата. Става дума за разследване. Ще видим как ще приключи то“, е заявил правителственият говорител Миле Бошaковски пред  журналисти . \r\n*** „Венецуела протестира в битката за свобода“, предава  AFP . \r\nВ сряда президентът Доналд Тръмп е потвърдил няколко пъти силната американска подкрепа за венецуелската опозиция и е обявил, че протестиращите в страната настояват да бъде изгонен диктаторът президента Николас Мадуро. Те се борят за свобода.   \r\nВ Туитър той е написал: „ Големи протести заливат цяла Венецуела срещу Мадуро. Битката за свобода започна!“  \r\nТой е споменал, че по-рано е разговарял със самообявилия се изпълняващ длъжността президент Хуан Гуайдо, когото Вашингтон призна, да се засили „подкрепата на САЩ за борбата на Венецуела да си възвърне демокрацията.“ \r\n*** В сряда членовете на американския Конгрес започнаха да обсъждат законодателство, с което да ограничат правомощията на президента да налага импортни мита по причини, свързани с националната сигурност, предава  Reuters .   \r\nЗаконопроектите се отнасят до несигурното бъдеще и подчертават тревогите и в двете партии от Капитолия, породени от увеличаващите се разходи на администрацията на Тръмп заради нейните търговски политики. През 2018 година  САЩ увеличи таксите за вноса на алуминий и стомана. Това предизвика критиката на парламента, който поддържа свободната търговия и отчита растящите разходи в различни сектори на бизнеса. \r\nВ сряда междупартийни групи сред конгресмените във Вашингтон внесоха проект за закон, известен като Закон на Двете камари в Конгреса за управление на търговията. Той е внесен за обсъждане и в Сената, и в Камарата на представителите. Според него от Тръмп ще се изисква одобрение от Конгреса преди да предприеме каквито и да е търговски действия като налагане на мита и квоти, съгласно Секция 232 от Закона за разширяване на търговията от 1962. Според този закон в момента американският президент има право да налага подобни такси, без да чака одобрението на Конгреса.   \r\n*** Дамян Манчевски, министър за информационното общество и администрацията, Роберт Поповски, министър без портфейл, отговарящ за комуникациите, отчетността и прозрачността, и директорът на Бюрото за обществена сигурност Сашо Тасевски в сряда в Информационния център на ЕС в Скопие подписаха Декларация срещу медийния език на омразата, информира скопското онлайн издание  МКД .  \r\nДекларацията е плод на усилията на Съвета за етика в медиите на Македония (СЕММ) и Мисията на ОССЕ в Скопие. Целта е да се създаде мрежа за борба с речта на омразата в медиите. Главната задача на тази мрежа е да се постигне превенция на разпространението на словото на омразата в публичната сфера, да се засили професионализма и етиката в журналистическата общност и да се повиши информираността на работещите в медиите за негативните последици от словото на омразата.  \r\nВ мрежата влизат представители на професионалните медийни и журналистически асоциации, държавни органи за защита на човешките права, регулаторни институции и граждански организации.  Според СЕММ всички заинтересовани могат да се присъединяват към нея винаги, процесът е отворен.", "date": "2019.01.31", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/31/2618196/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Секретно подразделение със специално предназначение «Заслон», което е под контрола на руската Служба за външно разузнаване, вече няколко години работи в Сирия, пише  „Взгляд“ . Задачата му е да защитава руските представители, както и лица от сирийските официални власти. Затова пише във френските медии историкът Матео Пакстон.   \r\nСпоред него отрядът се появява през 1998 година, като основната му задача е да защитава руските учреждения и граждани в чужбина. Той пише, че руското правителство не признава съществуването му. Пакстон твърди, че персоналът на му е между 200 и 500 души. \r\nВ 2012 година отряд «Заслон» е съпровождал Михаил Фрадков по време на визитата му в Дамаск. По онова време той е ръководител на Службата за външно разузнаване. На 10 май 2013-та  «Заслон» защитава Башар Асад. Една година по-късно, през май  2014-та , пише френският историк, тогавашният руски вицепремиер Дмитрий Рогозин е посетил Дамаск и публикувал в Twitter снимка на бойци от «Заслона». \r\nТака отрядът е присъствал в страната и когато Русия се намеси в конфликта през септември 2015-та, информира Пакстон. Членовете на подразделението са дислоцирани в посолството в Дамаск. Сред задачите на «Заслон», според френския историк, са и обучение на сирийските спецслужби, както и евакуация на важни документи в случай, че режимът в Дамаск падне. Според Пакстон именно това е първоначалната цел на отряд „Заслон“. \r\n*** Три самолета от ВВС на САЩ са провели осемчасово разузнаване по крайбрежието на Крим, информира вестник  „Известия“ .За това свидетелстват данни от мониторинговия източник PlaneRadar. \r\nПърви над акваторията на Черно море е забелязан радиоразузнавач RC-135V, който е излетял от базата Суда-Бей на остров Крит. След него от британската база Милдънхол е изпратен Boeing KC-135R. \r\nПо-късно край бреговете на Крим се появява и базираният в Гърция самолет за радиоелектронно разузнаване на ВМС на САЩ Lockheed ЕР-3Е, а два часа след това от авиобазата на НАТО Сигонела на остров Сицилия е излетял патрулен самолет на американските ВМС Boeing P-8A Poseidon. \r\nПо сведения от портала самолетите на няколко пъти са облетели южните граници на Руската федерация. Разузнавателните полети са продължили осем часа.   \r\nВ понеделник, 28 януари, край  руските граници са били забелязани три американски разузнавача. Те са разузнавали в Калининградска област, покрай границите на Петербургска и Псковска област и над Балтийско море. \r\n*** Армения е сключила сделка с Русия да купи изтребители Су-30СП, пише  „Ведомости“ .  \r\nОт арменското военно министерство информират, че е подписана съответната сделка, но не споменава сумата и броя купени изтребители.   \r\nОще на 1 декември арменският военен министър Давид Тоноян съобщи, че предстои приключване на такава сделка между Ереван и Москва.   \r\nДоговорът да доставка на арменските ВВС най-малко на една ескадрила е подписан още през 2012 година, но не е бил приложен. \r\n*** Всички междуправителствени споразумения между Русия и Венецуела продължават да се изпълняват, пише вестник  „Независимая газета“ . За това е съобщил външният министър на Русия Сергей Лавров на пресконференция.  Неговото изявление се случва на фона на обещанията, дадени от венецуелската опозиция да преразгледа оръжейните договори с Русия с аргумента, че Каракас не е получил всичко, което е включено в тях. В същото време нестабилността в латиноамериканската държава поставя под съмнение съдбата на самите договори.   \r\n«Що се отнася до икономическия аспект, то Русия и Китай са водещи партньори на Венецуела“, е обявил дипломат номер едно на пресконференцията в Москва. – „Нашето сътрудничество с Каракас в тази област се основава на междуправителствени споразумения, които изцяло се изпълняват».  \r\nРъководителят на МВнР на РФ е подчертал отново, че Москва е готова да помогне за започването на диалог между страните в политическия конфликт във Венецуела. \r\n*** Специалният представител на Държавния департамент на САЩ по въпросите на Украйна Курт Уолкър подкрепя плана за регулиране на ситуацията в източните части на Украйна на ОССЕ, обявен от Мартин Сайдик, специален представител на председателя на Организацията за сигурност и сътрудничество в Европа, пише  „Взгляд“ .    \r\nПо мнението на Уолкър Минските споразумения „не могат да се приложат изцяло“ и затова според него е необходима миротворческа мисии на ООН, а според плана Сайдик ООН и ОССЕ трябва да си сътрудничат в Донбас.  \r\nПри това, по думите на Уолкър, „не става въпрос те да бъдат заменени, а приложени на практика“, е заявил представителят на Държавния департамент пред украинската телевизия «Прямой». \r\n„Взгляд“ припомня, че Сайдик в интервю за австрийския вестник Kleine Zeitung бе обявил, че Минските споразумения за Донбас не са „съвсем точно разписани“ и трябва да бъдат заменени с нов план за мирно регулиране на конфликта.   \r\n*** Специалният прокурор Робърт Мюлер е изпратил възражение в окръжния съд на щата Колумбия във Вашенгтон по повод настояването на компания „Конкорд мениджмънт и консултинг“ Евгений Пригожин да разкрие материали от разследването за евентуална руска намеса в президентските избори през 2016-та година. Министерството на правосъдието на САЩ обвинява бизнесмена ПРигожин и редица негови компании за съучастие в тази намеса, пише вестник  „Коммерсантъ“ .   \r\nПравосъдното министерство на САЩ излезе със съобщение, че няма да удовлетвори постъпилото през декември 2018-та искане Евгений Пригожин да разкрие документи, които засягат длъжностни лица и сътрудници на групата „Конкорд“. През февруари 2018 година 13 граждани и три руски компании бяха обвинени за заговор срещу САЩ и интернет измама, в частност за кампания по дезинформация в социалните мрежи.   \r\nВ документа, подписан в сряда, 30 януари от Робърт Мюлер, се казва, че правителството на САЩ има сериозни основания да въвежда ограничения при разкриването на информация заради рискове, свързани с националната сигурност на страната.", "date": "2019.01.31", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/01/31/2618198/sport-balgariya-poema-domakinstvo-v-kvalifikatsionnite-turniri-po-voleybol-za-olimpiadata-v-tokio-prez-2020-godina.html", "text": "Волейбол: Българският национален отбор по волейбол за мъже ще  има възможност да се класира за Олимпийските игри в Токио през 2020 г. пред наша публика.   \r\nВ сряда Международната волейболна федерация обяви домакините на олимпийските квалификационни турнири при мъжете и жените. Нашата страна е в група \"А\" заедно с Бразилия, Египет и Пуерто Рико. Срещите ще са от 9 до 11 август. Победителят в групата се класира за игрите в Токио. \r\nАко българският отбор не успее, ще получи нова възможност в европейската олимпийска квалификация през януари 2020 година.", "date": "2019.01.31", "title": "Спорт: България поема домакинство в квалификационните турнири по волейбол за олимпиадата в Токио през 2020 година"}
{"url": "http://www.focus-news.net/news/2019/01/31/2618200/yambol-slabo-zemetresenie-e-registrirano-v-rayona-na-selo-boyadzhik-v-obshtina-tundzha.html", "text": "Слабо земетресение е регистрирано в района на село Бояджик в община Тунджа. Това сочи справка на сайта на  Националния институт по геофизика, геодезия и география  към БАН. Трусът е с магнитуд 2.4 по скалата на Рихтер и е регистриран в 23.10 часа на 30 януари. Дълбочината на земетресението е 6.8 км.", "date": "2019.01.31", "title": "Ямбол: Слабо земетресение е регистрирано в района на село Бояджик в община Тунджа"}
{"url": "http://www.focus-news.net/news/2019/01/31/2618197/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Директорът на националното разузнаване Дан Коутс е казал пред Избрания Комитет на САЩ по разузнаване: “Оценяваме, че Иран се опитва да избегне голям въоръжен конфликт с Израел, пише  The Daily Express . Но израелските нападения, които водят до ирански жертви, засилват възможността от ирански отговор.”  \r\nДиректорът на американските разузнавателни служби е добавил: “Усилията на Иран да консолидира влиянието си в Сирия и да въоръжи Хизбула. Има риск конфликтът да ескалира.” \r\nНеговите тревоги отразяват безпокойството, което в понеделник изрази и израелският президент Реувен Ривлин.   \r\nВ понеделник генерал майор Нитзан Алон, началник на Оперативното управление на Генералния щаб на Армията за отбрана на Израел заяви, че израелската офанзива в Сирия „в голяма степен“ е довела до блокиране на иранския напредък в Сирия. \r\n*** В сряда обвинителите по делото за руска намеса в президентските избори през 2016 обявиха, че доказателства, събрани от специалния съветник Робърт Мюлер, са станали притежание на руснаците и са „качени“ онлайн в интернет, пише  The Guardian . Според тях това е опит да се дискредитира неговото разследване за намеса на Москва в американската политика.  \r\nПовече от 1000 файла, които са обменяни конфиденциално между офиса на Мюлер и адвокатите са били „качени“ в специален сайт, а в Туитър е обявено как да се стигне до тях.  Съобщението гласяло: „ Ние получихме достъп до база данните на специалния съветник Мюлер, като „хакнахме“ руски сървър с информация за руското джудже. Може да видите всички файлове, които Мюлер има за ИРА и за тайното руско споразумение. Насладете се на четенето им!“ \r\n*** ЕС замисля да съди Великобритания, ако Мей не заплати 39 млрд паунда и при развод без сделка, пише  The Daily Express .  \r\nЕврократите ще използват заплахата за използване на правни мерки, за да са сигурни, че Великобритания ще продължи да изплаща огромната сума, която е договорена като част от сделката на британския премиер за излизане на Острова от Евросъюза. Плановете, които ще разгневят привържениците на Брекзит, са разработени в Брюксел, за да се гарантира, че бюджетът на този политически проект няма да се провали при развод без сделка. Висш служител в ЕС разкрива предложенията като част от обявлението на Комисията за застраховка при окончателното решение за излизане без сделка. Висшият брюкселски чиновник твърди, че „ за всички ангажименти, които са поети от 28-те страни, членки, те трябва да получат възнаграждение“. \r\nВ съобщението се допълва, че: “Това важи и при сценария „без сделка“, при който от Обединеното кралство ще се очаква да продължи да изпълнява всички задължения, поети по време на членството на страната в ЕС.\" \r\nВ споразумението за напускане на ЕС, което срещна сериозна съпротива в Уестминстър, Великобритания се съгласява да плаща на Брюксел до 2020 година, включително и за евробюджета. Така тя ще гарантира своите задължения за едно бъдещо партньорство. \r\nНо таксата от 39 млрд паунда ще влезе в конфликт със сценария „без сделка“, което ще накара Брюксел да окаже натиск върху Лондон да се съгласи въпреки всичко да приеме условията му.  Според Брюксел така ще се омекоти влиянието на излизане без сделка в области като селското стопанство и финансиране на изследователската дейност.   \r\n*** “Удоволствието е гарантирано!” – това обещава продавачът на „Закон и политика на Световната търговска организация“ (СТО), пише в днешния си брой списание  The Economist .  \r\nМагията на онлайн търговията означава една стока да се пренесе от Америка до Таджикистан само за 35.95 долара (плюс транспортните разходи).  \r\nНова инициатива, която поема СТО за дигиталната търговия предвижда промяна на законите и политиките на организацията. Този план обаче  остава далеч от удоволствието, тъй като е доста противоречив.   \r\nНа пръв поглед е трудно да се каже защо. На 25 януари представители на 76 държави, членки на СТО, се събраха в Давос, за да обсъдят и договорят нови правила за“търговските аспекти на електронната търговия ”.  \r\nВ сравнение с търговските преговори, които започнаха тази седмица между Китай и САЩ във Вашингтон, приключението в Давос е твърде позитивно и колегиално. И има смисъл: глобалните търговски правила са писани, когато облакът на електронната търговия е бил част от научната фантастика. А и това се случва в момент, когато президентът Доналд Тръмп е твърде зает, за да разбере каква стойност има СТО, коментира авторитетното издание.", "date": "2019.01.31", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/31/2618201/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2019.01.31", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/01/31/2618203/predstoyashti-sabitiya-v-stranata-za-31-yanuari-agentsiya-fokus.html", "text": "*** \r\nОт 09.00 часа ще се проведе заседание на Народното събрание.  \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.00 часа 4 състав на СГС ще гледа делото срещу Валентин Д. (чл. 253 от НК). \r\n*** \r\n От 10.00 часа във фоайето на МВР ще се проведе церемония по връчване на годишните награди на Спортната асоциация на министерството за 2018 година.  \r\n*** \r\nОт 10.00 часа 3-ти състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за участие в ръководство на организирана престъпна група.  \r\n*** \r\nОт 10.00 часа 10-и състав на Специализирания наказателен съд ще гледа делото срещу Кольо К., Мариета В., Галина В. и др. за образуване и ръководене на организирана престъпна група.  \r\n*** \r\nОт 10.00 часа 13-и състав на Специализирания наказателен съд ще гледа делото срещу Пламен И., Явор А., Детелин И. и др. за образуване и ръководене на организирана престъпна група.  \r\n*** \r\nОт 11.00 часа в националния пресклуб на БТА  ще се състои пресконференция по повод връчването на Международните награди „Автомобили за работа на 2019 година“. \r\n*** \r\nОт 13.30 часа 13-и състав на Специализирания наказателен съд ще гледа делото срещу Цветомир Ц., Димитър Д., Силви П., Калин Г. и др. за образуване и ръководене на организирана престъпна група.  \r\n*** \r\nОт 13.30 часа 27-и състав на Специализирания наказателен съд ще гледа делото срещу Соня К. (укриване и неплащане на данъчни задължения). \r\n*** \r\nОт 13.30 часа 28-и състав на Специализирания наказателен съд ще гледа делото срещу Евгени И. и Петър С. (бивши агенти от ДАНС, чл. 357 НК).  \r\n*** \r\nОт 14.00 часа в зала 702 в АПИ ще бъдат отворени ценовите оферти на кандидатите в откритата процедура за избор на изпълнител за изработването на прединвестиционно проучване за трасе по направлението Монтана – София, с тунел под Петрохан. \r\n*** \r\nОт 16.00 часа в Националния военноисторически музей ще бъде открита изложбата „Памет за бъдещето“. \r\n*** \r\nВ 17.30 часа в Мраморното фоайе на Столична библиотека ще бъде представена изложба по повод 185 години от родения в Охрид български възрожденския книжовник, фолклорист, редовен член на Българското книжовно дружество, днес БАН, Кузман Шапкарев. \r\n*** \r\nОт 18.30 часа в новата зала „Джеймс Баучер“ („Джеймс Баучер“ 23 - сградата на „Галъп интернешънъл\") ще бъде представен шестия поред годишник на „Галъп интернешънъл\".  \r\n*** \r\nОт 18.30 часа в Театър Азарян ще се играе спектакълът „Аз, Сизиф”.  \r\n*** \r\nОт 18.30 часа в Литеартурен клуб „Перото“ Кристин Красимирова ще представи своя стихосбирка.  \r\n*** \r\nВ 12.00 часа от паметника на Аристи Чорбаджака ще тръгне шествие на винарите до църквата „Св. Богородица” - Рибната. В 12.30 часа в центъра на града ще се изпълни ритуал „Вино от чешма“. В 13.00 часа на площада ще започне празнична програма. В 14.00 часа на централния площад кметът на Общината ще награди победителите в 27-ия конкурс „Най-добро домашно вино-реколта 2018 г.”. \r\n*** \r\nОт 11.00 часа в зала I на Експозиционен център \"Флора\" заместник-министърът на труда и социалната политика Зорница Русинова ще открие Информационен ден по процедура „Патронажна грижа за възрастни хора и лица с увреждания – Компонент 2“ на Оперативна програма „Развитие на човешките ресурси“. В 11.45 часа зам.-министър Зорница Русинова ще посети Центъра за деца и юноши с увреждания на адрес: гр. Бургас, Приморски парк (до Чадъра).  \r\n*** \r\nОт 19.00 часа в зала „Петя Дубарова“ в КЦ „Морско казино“ ще бъде прожектиран филмът „Благодарим за дъжда“.  \r\n*** \r\nОт 11.00 часа в зала на Център „Работа” към Дирекция „Бюро по труда” ще се проведе съвместна пресконференция на директорите на Регионална дирекция за социално подпомагане - Варна и Дирекция „Регионална служба по заетостта” - Варна. На пресконференцията ще бъде изнесена информация по актуални теми от дейността на двете дирекции за област Варна. \r\n***  \r\nОт 9.00 часа в голяма зала на Община Велико Търново ще се проведе редовна сесия на Общински съвет - Велико Търново.  \r\n***  \r\nОт 11.00 часа в зала 314 на Областна администрация ще се проведе заключителна пресконференция по проекта „Европейци и великотърновци, учили в Европа с принос за обществено-икономическия и културен живот в Търново” на Държавна агенция „Архиви”.  \r\n***  \r\nОт 17.30 часа в Младежкия дом Сдружение \"Солидарна България\" и Колектив за обществени интервенции ще организират среща-дискусия под надслов \"Как да повишим доходите веднага?\". Събитието е част от националното турне \"Да спрем прехода към дъното!\". Участие на срещата във Велико Търново ще вземат: Ваня Григорова (Солидарна България, КТ „Подкрепа“), Георги Медаров (Колектив за обществени интервенции), Константин Проданов (икономист), Боян Киров (БАН).  \r\n*** \r\nОт 19.00 часа в Клуб 7 ще се проведе Вечер, посветена на поета Радко Радков.   \r\n***  \r\nОт 19.00 часа в МДТ „Константин Кисимов“ ще бъде представен „Грамофонът“ – спектакъл на Виктор Калев.  \r\n***  \r\nОт 18.30 часа в НЧ „Напредък-1869“ Драматичен куклен театър „Васил Друмев” – Шумен представя постановката „Ще ти разкажа за Америка” от Димитър Димитров. С участие на: Красимир Ранков, Мария Статулова и др. \r\n*** \r\nОт 09.30 и 10.30 часа в детски градини №26 и №12 ще се играе кукленият спектакъл „Глупавият вълк“.  \r\n*** \r\nОт 15.30 часа в Държавен куклен театър „Дора Габе“ ще се играе спектакълът „Неродена мома“.  \r\n*** \r\nОт 17.30 часа в Художествена галерия ще се проведе второ издание на „Изкуството и ние днес“ - двадесет и осем художници от Румъния представят свои творби. \r\n*** \r\nНавършват се 141 години от Освобождението на Златоград, по този повод в 11.00 часа тържествено ще бъдат поднесени венци и цветя пред паметната плоча на генерал Черевин. \r\n***   \r\nОт 14.00 часа в заседателната зала на Община Кюстендил ще се проведе редовно заседание на Общинския съвет.  \r\n*** \r\nВ 11.00 часа в ОДМВР – Кърджали ще се състои брифинг по следните две теми: резултати от работата на Дирекцията през месец декември и картината на резултатите от противодействието на престъпността през месец януари 2019 г. \r\n*** \r\nОт 09.30 часа ще се проведе заседание на Общински съвет – Перник.  \r\n*** \r\nОт 17.30 часа в Голямата читалня на РБ „Св. Минков” актьорът Любен Чаталов ще чете стихове. Той, заедно с поетесата Камелия Кондова, ще представи поетичната книга на  Елица Виденова „Хляб за утре\". \r\n*** \r\nОт 19.00 часа в Драматичен театър ще се играе постановката „Прелестите на изневярата“.  \r\n*** \r\nОт 14.00 часа ще се проведе заседание на Общински съвет – Трън.  \r\n*** \r\nОт 11.00 часа в ритуалната зала на новото гробище в Попово ще се състои поклонението пред Пламен Събев, директор на Историческия музей в града.  \r\n***   \r\nОт 9.00 часа в зала 363 на Общината ще се проведе заседание на Общинския съвет.  \r\n***   \r\nОт 10.00 часа в Окръжен съд - Шумен е насрочено поредното заседание по делото \"Хитрино\". Видеоконференцията с Окръжния съд в Берлин ФР Германия за разпит на Хенрик Аммосер е насрочена за 13.30 часа.  \r\n*** \r\nВ 13.00 часа в залата на РУ - Шумен Ст.комисар Ялчън Расим ще даде брифинг за дейността на мобилните екипи в малките и слабо населени места в областта.", "date": "2019.01.31", "title": "Предстоящи събития в страната за 31 януари (Агенция „Фокус“)"}
{"url": "http://www.focus-news.net/news/2019/01/31/2618202/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка:   \r\nТемпературите са в интервала от - 4° до 10°. Времето над страната е предимно облачно. Вятър духа в областите: Варна, Бургас, Пловдив, Добрич, Силистра, Смолян, Хасково и Шумен. Дъжд вали в областите: Благоевград, Велико Търново, Габрово, Пазарджик, Пловдив, Смолян, София и Стара Загора. Слаб сняг вали в област Смолян. \r\nПътните настилки са предимно мокри, заснежени, по усойните и планински райони частично заледени, обработени и проходими при зимни условия. \r\nОграничена видимост до 100 м поради мъгла има в района на гЛовеч, Плевен, София и Стара Загора. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nНа 31.01.2019 г., от 9:30 до 15:30 часа при благоприятни метеорологични условия движението в тунел „Траянови врата“ в посока Бургас се осъществява само в изпреварващата лента поради ремонт на осветителната система. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОПУ - Бургас: \r\nДо 08.02.2019 г. движението в участъка Деветак – Ветрен от км 308+107 до км 359+475 да се осъществява с повишено внимание поради ремонтни дейности на асфалтовата настилка. Трафикът се регулира с пътни знаци.  \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nДо 28.02.2019 г. е ограничено движението на товарни автомобили над 12 тона по път III-108 АМ „Струма“ - с. Рибник от км 0+000 до км 2+500  поради ремонтни дейности. Участъкът е сигнализиран с пътни знаци.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ – забранено е движението на всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Пампорово“ - забранено е движението над 3,5 т; \r\n- „Превала“ - забранено е движението над 12 т, както и тегленето на ремаркета и полуремаркета \r\n- „Вратник“ – забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Петрохан“ – забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 /София – Перник/ от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок 01.02.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 02.02.2019 г \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Благоевград: \r\nДвижението по в участъка Симитли – Кресна в района на п.в. „Брежани“ на км 380+800 се осъществява с повишено внимание поради ремонт на мантинели. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижение с повишено внимание в участъка Полски Тръмбеш – Велико Търново от км 88+050 до км 93+060 поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 31.01.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/.  Участъкът е сигнализиран с пътни знаци. Срок до 08.02.2019 г. \r\nПът III-906: Движение в една лента и с повишено внимание по път ІІІ-906 от км 52+000 до км 54+000 в урбанизираната част на гр Каблешково поради изкопни дейности по пътното платно във връзка с аварирал ВиК водопровод. Участъкът е сигнализиран с пътни знаци. Срок до 01.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-6009: Движение в една лента и с повишено внимание по път ІІІ-6009 от км 26+500 до км 27+500  поради ремонтни дейности на асфалтовата настилка /дясно/.  Участъкът е сигнализиран с пътни знаци. Срок до 01.02.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 31.01.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок: 28.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 31.01.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 31.01.2019 г.; \r\nПът ІІІ-863: Движението по път ІІІ-863 се осъществява  в едната лента в района на с. Малка Арда поради свлачище. Участъка е сигнализиран. Срок 31.01.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета, а леките автомобили да се движат задължително с вериги. Срок до 31.01.2019 г.; \r\nПът-8631: Ограничено е движението по път III-8631 Момчиловци – Славейно при местност Момина вода от км 0+000 до км 5+993 за всички МПС, поради паднали и падащи множество дървета. Срок до 31.01.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nПът ІІІ-866: Движение в едната лента по път ІІІ-866 Смолян – Широка лъка – Девин, при км 31+800 при разклона за с. Кукувица, в чертите на с. Широка лъка, поради паднала скална маса на пътното платно. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.31", "title": "Актуална пътна обстановка"}
{"url": "http://www.focus-news.net/news/2019/01/31/2618204/trt-turtsiya-zashto-makedoniya-se-otklonyava-ot-obeshtanieto-si-da-vzeme-merki-za-fetoi.html", "text": "Въпреки предупрежденията от турското правителство и обещанията от Македония да се бори с ФЕТО, балканската страна обяви, че финансира вестник в Скопие, който е свързан с ФЕТО, съобщава на електронната си страница  TRT  (Турската телевизионна и радио корпорация).   \r\nМиналата година Македония обяви подкрепата си за Турция в борбата срещу терористичната организация „Фетула“ (ФЕТО), групата, която стои зад неуспели опит за преврат на 15 юли 2016 година.   \r\nПреди дни македонското правителство обяви, че през 2018 година е увеличило субсидиите за 11 вестника, сред които е и Zaman Macedonia, издание свързано с ФЕТО. То е получило 14,700 евро. \r\nПри опита за преврат на ФЕТО загинаха 251 души и близо 2 200 бяха ранени. Турското посолство в Скопие и македонски политици от турски произход незабавно се обявиха против подобно финансиране.   \r\nОт турското посолство съобщиха“: “Ние призовахме правителството на Македония, което подкрепяме в различни области от първия ден на независимостта\".   \r\nРешението за финансиране на всекидневник, свързан с ФЕТО, бе обявено в понеделник на пресконференция от министър Роберт Поповски. \r\nМинистър Елвин Хасан, който е с турски корени, заяви, че правителството е решило през миналата година да субсидира медии, които са в тежко положение, но се е обърнало към Асоциацията на журналистите в Македония, за да предложи медиите, които трябва да бъдат финансирани от държавата. Той е пояснил, че решението е прието след консултации с ОССЕ и други международни организации.  \r\nЕлвин ХАсан е обещал да информира всички правителствени институции за турската реакция на това решение и че ще се потърси решение на проблема.    Ивелина Ватова", "date": "2019.01.31", "title": "TRT (Турция): Защо Македония се отклонява от обещанието си да вземе мерки за ФЕТО?"}
{"url": "http://www.focus-news.net/news/2019/01/31/2618205/nimh-na-mnogo-mesta-v-stranata-otnovo-shte-ima-prevalyavaniya-ot-dazhd-v-severozapadna-balgariya-shte-ima-usloviya-za-obrazuvane-na-poleditsi.html", "text": "Облачността ще е значителна и на много места отново ще има превалявания от дъжд, в планинските райони над 1000 метра – от сняг. Поради ниските температури в Северозападна България ще има условия за образуване на поледици. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . След обяд от запад валежите ще спират, а облачността ще се разкъсва и намалява, най-късно, през нощта срещу петък, в Източна България. В източната половина от страната ще духа умерен южен вятър. Максимални температури - от 2°-5° в северозападните райони до 10°-12° в източните. Атмосферното налягане е значително по-ниско от средното за януари - слабо ще се повиши. \r\nПо Черноморието облачността ще е значителна и на места ще има превалявания от дъжд. Ще духа умерен южен вятър. Максималните температури ще са 10°-12°, вълнението на морето ще е 2-3 бала. Температурата на морската вода е 6°-7°. \r\nНад планините облачността ще е значителна и на много места ще има валежи от сняг, под 1000 метра – от дъжд. След обяд от запад валежите ще спират, а облачността ще се разкъсва и намалява. Ще духа умерен до силен вятър от юг-югозапад. Максималната температура на височина 1200 метра ще е около 3°, на 2000 метра - около минус 3°.", "date": "2019.01.31", "title": "НИМХ: На много места в страната отново ще има превалявания от дъжд, в Северозападна България ще има условия за образуване на поледици"}
{"url": "http://www.focus-news.net/news/2019/01/31/2618191/the-daily-express-es-zamislya-da-sadi-velikobritaniya.html", "text": "ЕС замисля да съди Великобритания, ако Мей не заплати 39 млрд паунда и при развод без сделка, пише  The Daily Express .  \r\nЕврократите ще използват заплахата за използване на правни мерки, за да са сигурни, че Великобритания ще продължи да изплаща огромната сума, която е договорена като част от сделката на британския премиер за излизане на Острова от Евросъюза. Плановете, които ще разгневят привържениците на Брекзит, са разработени в Брюксел, за да се гарантира, че бюджетът на този политически проект няма да се провали при развод без сделка. Висш служител в ЕС разкрива предложенията като част от обявлението на Комисията за застраховка при окончателното решение за излизане без сделка. Висшият брюкселски чиновник твърди, че „ за всички ангажименти, които са поети от 28-те страни, членки, те трябва да получат възнаграждение“. \r\nВ съобщението се допълва, че: “Това важи и при сценария „без сделка“, при който от Обединеното кралство ще се очаква да продължи да изпълнява всички задължения, поети по време на членството на страната в ЕС.\" \r\nВ споразумението за напускане на ЕС, което срещна сериозна съпротива в Уестминстър, Великобритания се съгласява да плаща на Брюксел до 2020 година, включително и за евробюджета. Така тя ще гарантира своите задължения за едно бъдещо партньорство. \r\nНо таксата от 39 млрд паунда ще влезе в конфликт със сценария „без сделка“, което ще накара Брюксел да окаже натиск върху Лондон да се съгласи въпреки всичко да приеме условията му.  Според Брюксел така ще се омекоти влиянието на излизане без сделка в области като селското стопанство и финансиране на изследователската дейност.    Ивелина Ватова", "date": "2019.01.31", "title": "The Daily Express: ЕС замисля да съди Великобритания"}
{"url": "http://www.focus-news.net/news/2019/01/31/2618206/predstoyashti-mezhdunarodni-sabitiya-za-31-yanuari-agentsiya-fokus.html", "text": "Неформална среща на външните министри от ЕС \r\n*** Германският канцлер Ангела Меркел ще се срещне с финансовия министър Олаф Шолц и регионалните премиери, за да обсъдят бъдещето на въглищата в страната \r\n*** Владимир Путин ще се срещне с представители на православните църкви от света \r\n*** Емирът на Катар Шейх Тамим бин Хамад ал Тани пристига в Китай по покана на президента Си Дзинпин", "date": "2019.01.31", "title": "Предстоящи международни събития за 31 януари ( Агенция „Фокус“ )"}
{"url": "http://www.focus-news.net/news/2019/01/31/2618207/sport-yuventus-otpadna-ot-turnira-za-kupata-na-italiya.html", "text": "Шампионът Ювентус загуби като гост с 0:3 срещу Аталанта в мач от четвъртфиналите за Купата на Италия. Само за три минути през първата част Тимъти Кастание и Дуван Запата с два гола извадиха Ювентус от турнира за Купата.  \r\nПо-рано тази вечер Фиорентина елиминира отбора на Рома след 7:1 на стадион „Артемио Франки“, където Федерико Киеза постигна хеттрик. Така единият от полуфиналите ще бъде между Аталанта и Фиорентина. В другия полуфинал Милан очаква победителя от мача между Интер и Лацио.", "date": "2019.01.31", "title": "Спорт: Ювентус отпадна от турнира за Купата на Италия"}
{"url": "http://www.focus-news.net/news/2019/01/31/2618208/parlamentat-shte-reshi-dali-da-otlozhi-vlizaneto-v-sila-na-zakona-za-gorivata.html", "text": "Парламентът ще реши дали да отложи влизането в сила на Закона за горивата. Това предвижда програмата за работа на  Народното събрание . Законопроектът е внесен от Министерски съвет и с него се предлагаше законът да влезе в сила не на 28 януари 2019 г., а от юли 2019 г. и да бъде удължен до 1 август 2019 г. срокът за изработване на наредбата, с която се определят редът и условията за водене на регистъра на лицата, осъществяващи икономически дейности, свързани с нефт и продукти от нефтен произход.  Между първо и второ четене на комисия депутатите решиха законът да влезе в сила от 28 януари и да отложат само срока за изготвяне на наредбата. Окончателното решение предстои да бъде взето от пленарна зала. На вниманието на депутатите се поставя и проект на решение за преименуване на Академията за музикално, танцово и изобразително изкуство – Пловдив в Академия за музикално, танцово и изобразително изкуство „Проф. Асен Диамандиев“ – Пловдив. \r\nДепутатите ще разгледат промени в Закона за животновъдството на второ четене. \r\nС внесените промени се цели синхронизиране с европейското законодателство. Основен акцент в проекта са промените, свързани с условията и реда за признаване на развъдните организации, както и за одобряване на развъдните програми. С промените се предвижда разрешение за извършване на развъдна дейност да се издава на организации, които са признати за развъдни и имат одобрена развъдна програма. С предложените промени се въвежда възможност за ограничаване обхвата на разрешението за извършване на развъдна дейност на организацията при констатирани нарушения, когато тя осъществява селекция и репродукция със селскостопански животни с повече от една порода. С измененията се предлагат и санкции. Съгласно текстовете лице, което предлага на пазара на България чистопородни разплодни животни, еднокопитни, хибриди, яйцеклетки и ембриони в нарушение на изискванията, ще се наказва с глоба от 1000 до 1500 лв. или с имуществена санкция в размер от 1500 до 2000 лв. След пленарното заседание, пет комисии ще проведат заседания. Министърът на енергетиката Теменужка Петкова ще участва в блиц-контрола на Енергийна комисия, а членовете на Комисия по регионална политика, благоустройство и местно самоуправление ще задават актуални устни въпроси към министър Петя Аврамова.", "date": "2019.01.31", "title": "Парламентът ще реши дали да отложи влизането в сила на Закона за горивата"}
{"url": "http://www.focus-news.net/news/2019/01/31/2618211/v-agentsiya-patna-infrastruktura-shte-badat-otvoreni-tsenovite-oferti-za-predinvestitsionno-prouchvane-za-traseto-po-napravlenieto-montana-sofiya-s-tunel-pod-petrohan.html", "text": "Отварят се ценовите оферти на кандидатите в откритата процедура за избор на изпълнител за изработването на прединвестиционно проучване за трасе по направлението Монтана – София с тунел под Петрохан. Това съобщиха от пресцентъра на  Агенция „Пътна инфраструктура“ (АПИ) . Ценовите оферти ще бъдат отворени в 14.00 часа в зала 702 в АПИ. Обществената поръчка за извършване на проучването стартира през август миналата година, а в края на септември бяха отворени постъпилите 7 оферти. Бъдещият изпълнител ще трябва да посочи минимум три варианта за развитие на ново пътно трасе с тунелно преминаване под Петрохан. Въз основа на извършеното проучване ще бъде определен пътният габарит на направлението. Ще бъдат проучени необходимите капиталовложения за реализацията на проекта, както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе. \r\nИндикативната стойност на обществената поръчка е 500 000 лв. без ДДС, а срокът за изпълнение 180 дни.", "date": "2019.01.31", "title": "В Агенция „Пътна инфраструктура“ ще бъдат отворени ценовите оферти за прединвестиционно проучване за трасето по направлението Монтана – София с тунел под Петрохан"}
{"url": "http://www.focus-news.net/news/2019/01/31/2618210/v-ministerstvoto-na-vatreshnite-raboti-shte-se-provede-tseremoniya-po-vrachvane-na-godishnite-nagradi-na-sportnata-asotsiatsiya-na-mvr-za-2018-godina.html", "text": "В Министерството на вътрешните работи ще се проведе церемония по връчване на годишните награди на Спортната асоциация на МВР за 2018 година. Това съобщиха от пресцентъра на  МВР . Награждаването ще се състои от 10.00 часа във фоайето на Министерството. \r\nРъководството на МВР ще поздрави носителите на годишните награди на Спортната асоциация на МВР. Призове ще бъдат присъдени в категориите „Индивидуални спортове“ – мъже и жени; „Колективни спортове“; „Отбор на годината“, „Спортен клуб на годината“, „Спортист на годината“ „Треньори със съществен принос за дейността на Спортната асоциация – МВР“, както и Специален приз за подпомагане на спорта  в МВР, за международен принос – МВР; и „Най-добре представили се деца в движенията „Млади приятели на полицията“ и „ Млад огнеборец“.", "date": "2019.01.31", "title": "В Министерството на вътрешните работи ще се проведе церемония по връчване на годишните награди на Спортната асоциация на МВР за 2018 година"}
{"url": "http://www.focus-news.net/news/2019/01/31/2618213/zamestnik-ministar-zornitsa-rusinova-shte-poseti-burgas.html", "text": "Заместник-министърът на труда и социалната политика Зорница Русинова ще посети гр. Бургас. Това съобщиха от пресцентъра на  Община Бургас . В 11.00 часа Русинова ще открие Информационен ден по процедура „Патронажна грижа за възрастни хора и лица с увреждания - Компонент 2\" на Оперативна програма „Развитие на човешките ресурси\". Събитието ще се проведе в зала I на Експозиционен център „Флора\" в Морската градина. Основната цел на операцията „Патронажна грижа за възрастни хора и лица с увреждания - Компонент 2\" е да подобри качеството на живот и възможностите за социално включване на възрастните и хората с увреждания чрез осигуряване на мрежа от услуги в домашна среда и изграждане на подходящ капацитет за предоставянето им. Проектите ще се изпълняват от общините на територията на цялата страна. Общият бюджет на процедурата е 45.7 млн. лева.", "date": "2019.01.31", "title": "Заместник-министър Зорница Русинова ще посети Бургас"}
{"url": "http://www.focus-news.net/news/2019/01/31/2618214/denyat-31-yanuari-v-balgarskata-istoriya.html", "text": "На тази дата българският цар Калоян тръгва със силна войска на поход срещу Латинската империя. Рицарските отряди са разгромени в битка при Русион. Завладени са множество крепости в близост до Константинопол.  \r\nНа 31 януари 2007 г. стартира изграждането на автомагистрала „Люлин”. \r\nНа 31 януари са родени министър-председателят на България в периода 1887-1894 г. Стефан Стамболов и българската пророчица Ванга (Вангелия Гущерова).  \r\nНа 31 януари умират българският книжовник и педагог Киро Тушлеков, българският нумизмат Никола Мушмов, политиците Коста Лулчев и Константин Муравиев, писателят Стоян Загорчинов .  \r\n2018 г.  \r\nДиректорът на Националната служба за охрана Ангел Антонов подава оставка. На заседанието си кабинетът дава съгласието си за освобождаването на Антонов в рамките на съгласувателна процедура с администрацията на президента, както е по закон. \r\n2018 г. \r\nГ-жа Мари-Луиз Колейро Прека, президент на Република Малта, е наградена с орден „Св. св. Кирил и Методий“ огърлие за значителните и заслуги за развитието на приятелските отношения и на двустранното сътрудничество между Република България и Република Малта, както и за нейната особено значима заслуга за развитието на културата, изкуството и науката. \r\n2007 г. \r\nСтартира изграждането на автомагистрала „Люлин” в България. Магистралата е официално открита на 15 май 2011 г. Това е и първата изцяло построена магистрала в България. Тя свързва София и Перник и е с дължина от 19.135 км. АМ „Люлин“ е част от път Е-79 и Общоевропейските транспортни коридори номер IV и VIII. \r\n2006 г. \r\nОткрити са телата на две момичета - Росица и Христина Белнейски от Пазарджик, в местността Грамада между Пещера и Брацигово. Двете момичета - на 18 и 15 години, са в неизвестност от 27 януари. Телата на децата са с множество наранявания. \r\nСестрите Белнейски от Пазарджик са забелязани за последно на 27 януари 2006 г. около 22.30 часа в заведението “Булид”, намиращо се на бул. ”България” в областния град.  \r\nНа 29 януари 2006 г. сутринта родителите подават сигнал за изчезването на децата им и допълват, че и в събота, и в неделя са чакали момичетата да се върнат. На мобилния телефон на майка им е имало поне 4-5 позвънявания, след което се е затваряло, без да бъде осъществен какъвто и да е разговор. От полицията съобщават, че става дума за убийство. Сформирана е оперативно-следствена група от следователи, криминалисти и експерти, която извършва оглед на местопроизшествието. \r\nИзвършена е тройна медицинска експертиза, която установява, че смъртта на Росица и Христина Белнейски е настъпила след множество удари с тъп предмет, както и че двете сестри са били девствени до трагичния случай. До този момент са разпитани хиляди граждани. Оттогава до днес убийците на двете момичета са неизвестни. \r\n2000 г. \r\nБългарското правителство постига споразумение с МВФ минималната заплата в България да бъде 75 лв. \r\n1961 г. \r\nЗакрита е изложбата \"2500 години изкуство по българските земи\". Изложбата е открита на 12 декември 1960 г. в Мюнхен. \r\n1952 г. \r\nМинистерският съвет издава постановление \"За състоянието и задачите на кинематографията\" в България. Отчетено е, че \"нашият национален български игрален филм се развива под благотворното влияние на съветския игрален филм\", че броят на кината в страната е нараснал от 213 (на 9 септември 1944 г.) на 1045 през 1951 г. и че в България вече се прожектират само \"високо идейни\" филми от СССР, Китай и ГДР и са отпаднали \"буржоазно-реакционните, упадъчни, развращаващи, авантюристични, войнствено-шовинистични и други такива филми\". Създава се Комитет за кинематография при Министерския съвет с председател Трайчо Доброславски. \r\n1947 г. \r\nПриет е законът за БАН. Той е обсъждан на първо и второ четене от VI ВНС. В мотивите към законопроекта се твърди, че академията не може да остане \"самостоятелно и независимо учреждение\", а трябва да е държавно учреждение и да бъде под върховния надзор на Министерския съвет. Законът е обнародван на 19 февруари 1947 г. В него са заложени постановките за свързване на научните постижения с практиката и за поставяне на изследователската дейност на \"здрави научни основи\". Изисква се въвеждането на плановост и колективност в работата на академията. Създадени са званията академик (за всички редовни членове на академията) и член-кореспондент (за дописните членове). Членовете на академията получават право на допълнително месечно възнаграждение, независимо от другите им дейности и доходи. Академията се преименува в Българска академия на науките (от 1942 г. до този момент пълното ѝ название е Българска академия на науките и изкуствата). Предвижда се БАН да създава свои научни институти, в които да работят научни сътрудници и да се приемат държавни стипендианти (аспиранти). Достъпът до академията е либерализиран. \r\n1923 г. \r\nВ България е приет Закон, според който министрите могат да бъдат давани под съд. Законът е променен на 9 юли 1924 г. \r\n1915 г. \r\nИзвършен е атентат в Градското казино в София. Атентатът е дело на терористи от Младотурския комитет и целта му е България да бъде откъсната от Антантата. Убити са четирима души, а осем са тежко ранени. За този атентат са осъдени на смърт и обесени анархистите Викенти Попатанасов и Христо Сантов. \r\n1903 г. \r\nПод натиска на Русия правителството разтуря двата Върховни македоно-одрински комитета (ВМОК) в София. На 1 февруари членовете им са арестувани и интернирани. \r\nВърховният македоно-одрински комитет (ВМОК) е организация на македонски емигранти и български общественици, съществувала от 1895 г. до 1903 г. в София.  \r\nКомитетът е основан през март 1895 г. в София под името Върховен македонски комитет. Първоначалната му цел е реализиране на предвидената в Берлинския договор от 1878 г. широка автономия на останалата в границите на Османската империя Македония. Пръв председател на комитета става Трайко Китанчев. Изготвена е програма за действие, която е приета и от Вътрешната македоно-одринска революционна организация (ВМОРО). След смъртта на Трайко Китанчев за председател на комитета е избран о.з. генерал Данаил Николаев. Отношенията между ВМК и ВМОРО са противоречиви. Правят се опити за координиране на дейността им, но стремежът на ВМК да налага мненията си на ВМОРО са посрещнати с недоволство.  \r\nПрез 1900 г. Върховният македонски комитет се обединява с организацията на тракийските емигранти Странджа и приема името Върховен македоно-одрински комитет. Поради разногласия между лидерите си, комитетът се разцепва на две крила. С цел да привлече вниманието на международното обществено мнение и въпреки противопоставянето на ВМОРО, ВМОК организира неуспешното Горноджумайско въстание през септември 1902 г. През февруари 1903 г. правителството разпуска Върховния македоно-одрински комитет, а ръководителите му са арестувани за известно време. \r\n1885 г.  \r\nВ България е приет Закон за железниците, който въвежда държавен монопол върху строежа, притежаването и експлоатацията на жп мрежата. С този закон се цели предпазването от намесата на чужд капитал в изграждането на линията Цариброд - Вакарел. Решено е и откупуването на линията Русе - Варна, гласувано на 4 декември 1885 г. Линията Русе - Варна е откупена за 44 500 000 франка. \r\n1878 г.  \r\nГен. Николай Игнатиев пристига в Букурещ и запознава румънския княз Карол I с предложението на руската страна за връщане на Южна Бесарабия на Русия, за сметка на което Румъния ще получи Северна Добруджа. \r\nГраф Николай Павлович Игнатиев е руски генерал и дипломат. Участва в Кримската война (1855-1856 г.). От 1858 г. е генерал-майор. Впоследствие е военен аташе в Лондон и Париж. През 1863 г. е назначен за директор на азиатския департамент в Министерство на външните работи, а през 1864 г. е изпратен като посланик в Цариград, където дълги години представлява Русия. Подпомага борбата на българите за учредяването на Екзархията. Настоява на състоялата се в края на 1876 г. в Цариград посланическа конференция за реформи в Османската империя. Посещава Берлин, Виена, Лондон и Париж, където настоява за даване права на българите и издейства подписването на Лондонския протокол от 9 март 1877 г. Турция отказва да приеме този протокол и впоследствие Русия обявява война, довела до Освобождението на България. След войната ген. Николай Игнатиев взема участие в преговорите за мир и в подписването на Санстефанския мирен договор. Поради несъгласие с княз Горчаков не взема участие в Берлинския конгрес. \r\n1206 г.  \r\nБългарският цар Калоян тръгва със силна войска на поход срещу Латинската империя. Рицарските отряди са разгромени в битка при Русион (Русса). Завладени са множество крепости в близост до Константинопол.  \r\nЛатинската империя е създадена по време на Четвъртия Кръстоносен поход (1202-1204 г.), след превземането на Константинопол през 1204 г. Цар Калоян (1197-1207 г.) се опитва да поддържа мирни отношения с кръстоносците, но без успех. През 1205 г. в хода на Одринската битка латинците са разгромени напълно. През февруари цар Калоян привлича куманите за съюзници в Тракия и превзема Неапол, Апрос, Редесто, Пандор, Хераклея, Чорлу и Антира. На тази дата са родени: \r\n1936 г.  \r\nРоден е Юлиан Вучков - български театровед, театрален критик и публицист. Завършва НАТФИЗ \"Кръстьо Сарафов\", специалност театрознание. В периода 1969-1990 г. е главен редактор на списание \"Театър\". Автор е на 12 книги и над 600 публикации. По-известни от тях са: \"Българска драматургия 1878-1944”, \"Българска драматургия 1944-1979”, \"Живот с голяма и с малка буква\", \"Театрални светове\", \"Театърът реалност и магия\" и др. Носител на награди от Съюза на писателите, Съюза на артистите, Комитета за култура и др. \r\n1911 г.  \r\nРодена е Ванга (Вангелия Гущерова) - българска пророчица. Нейната майка умира още когато е невръстно дете. На 12-годишна възраст започва постепенно да губи зрението си и от 1925 г. живее в дом за слепи, където прекарва три години. След смъртта на втората ѝ майка, Ванга се прибира вкъщи за да се грижи за по-малките си братя и сестри. Вярата в пророческите ѝ способности възниква постепенно. Става известна през годините на Втората световна война, когато отчаяни хора, загубили връзка с близките си отивали при нея. През последните години от живота си Ванга построява параклиса \"Света Петка Търновска\" в местността Рупите, Петричко. Умира на 11 август 1996 г. Завещава цялото си движимо и недвижимо имущество на държавата. \r\n1910 г.  \r\nРоден е Иван Милчев – български поет. През 1928 г. завършва Педагогическото училище в Лом. Работи като учител. Завършва Школата за запасни офицери и служи в Берковица. Участва в Отечествената война. След 9 септември 1944 г. е редактор в различни издания и издателства. Превежда от руски език Д. Кедрин и Б. Пастернак. Пише произведения за деца. Негови съчинения са: “Поле” (1931 г.), “Пост на мира” (1950 г.), “Жътвен поход” (1951 г.), “Три поколения” (1955 г.), “Небето в капчица роса” (1957 г.), “Да се откриеш” (1968 г.), “Осъществяване” (1968 г.), “Насаме със себе си” (1970 г.), “Лирично ежедневие” (1974 г.), “Неуловимото” (1976 г.), “Оня далечен мой свят” (1978 г.), “Великата обич” (1979 г.), “Неспокойни стихове” (1979 г.), “Откровено” (1982 г.), “Равносметка” (1986 г.), “Метаморфози” (1989 г.) и др. \r\n1854 г.  \r\nРоден е Стефан Стамболов - български политик, редовен член на БКД (1884 г.), член-кореспондент на Белгийската национална академия по антропология и праисторическа археология в Брюксел (1889 г.). Член е на БРЦК от 1873 г. Участва в Старозагорското въстание и в подготовката на Априлското въстание. Активен член е на Либералната партия. От 1880 г. е народен представител, а от 30 юни 1884 г. до 26 август 1886 г. е председател на IV обикновено народно събрание. Подкрепя Съединението и участва като доброволец в Сръбско-българската война (1885 г.). След преврата на 9 август 1886 г. организира контрапреврат и връща княз Александър I на българския престол. След абдикацията на княза е избран за регент (27.08.1886 г. - 25.06.1887 г.). Съдейства за избирането на Фердинанд I Сакскобургготски за български княз през 1887 г. През 1887-1894 г. е министър-председател и министър на вътрешните работи. На тази дата умират: \r\n1969 г.  \r\nУмира Стоян Загорчинов - български писател, роден през 1889 година в семейството на бежанци от Охрид. През 1908 г. завършва гимназия в София. Между 1908 и 1910 г. следва история в Софийски университет, продължава следването си в Женева и Ньошател в специалностите история на философията и филология (1910-12) и окончателно се дипломира с история и френска филология в Софийския университет през 1915 г. \r\nМеждувременно взема участие във войните в периода 1912–1918 г. По време на Първата световна война (1915-18) служи в Кюстендил като офицер-преводач в Главната квартира на армията. Работи като банков чиновник във Варна (1918-19), преподавател по история в Морското машинно училище във Варна (1920-25) и по френски език във Военното училище в София (1925-49). Сътрудничи на списанията „Съвременна мисъл“. „Българска мисъл“, „Хиперион“, „Съдба“, „Изкуство и критика“, „Изкуство“, „Балкански преглед“ и др. \r\nЗагорчинов разработва основно исторически сюжети. Автор е на историческата повест „Легенда за Света София“ (1926), на трилогията „Ден последен, ден Господен“ („Отроци“, „Иноци“, „Юнаци“) (1931-34), и на романите „Празник в Бояна“ (1950) и „Ивайло“ (1962), с които се явява продължител на традицията на българския исторически роман, започната от Иван Вазов. \r\nОсвен тези произведения, пише и няколко драматични пиеси - „Първата сълза на Дон Жуан“, „Ръка Илиева“, „Байрактарят“, „Майка“, „Горски пътник“, „Любов и подвиг“, „Пленникът от Мундрага“. \r\nПрез 1956 издава сборника критически статии и очерци „Бразди“, а през 1966 г.  мемоарната книга „Един живот в сянка“. \r\n1965 г.  \r\nУмира Коста Лулчев - български политик, роден е на 9 март 1882 г. в Оряхово. Той е един от лидерите на Българска работническа социалдемократическа партия (БРСДП) и е основател на общоработническото дружество „Борец“ (1898 г.).  В периода 1924-1933 г. е секретар на ЦК на БРСДП (о). От 1913 г. до 1931 г. е народен представител. Главен секретар е на БРСДП (1944-1945 г.). \r\nПрез декември 1945 година Съединените щати и Великобритания поставят като условие за признаване на българското правителство включването в състава му на двама представители на опозицията. По указание на Йосиф Сталин на 5 януари 1946 година министрите Кимон Георгиев, Дамян Велчев и Антон Югов се срещат с лидерите на опозицията Никола Петков и Коста Лулчев, но те категорично отказват да влязат в правителството, отхвърляйки легитимността на изборите от ноември и настоявайки за прекратяване на терора на комунистите. На 10 януари в София с Петков и Лулчев се среща съветският първи заместник-министър на външните работи Андрей Вишински, но те не променят позицията си. \r\nПрез 1946 г. заедно с Никола Петков е начело на опозицията в VI Велико народно събрание. \r\nПрез 1948 г. Лулчев е осъден на 15 години строг тъмничен затвор с обвинения в създаване на нелегални групи, изпращане на лица зад граница, отвличане на самолет на българските авиолинии и други. Съдебният процес срещу Коста Лулчев и седем депутати от опозиционната БРСДП слага край на легалната опозиция. Коста Лулчев прекарва в затвора 11 години. Освободен е през 1959 г., но е разработван от Държавна сигурност. \r\nКоста Лулчев умира на 31 януари 1965 г. в София. Реабилитиран е посмъртно с решение на IX Обикновено народно събрание от 15 януари 1990 г. \r\n1965 г.  \r\nУмира Константин Муравиев - български политик от Българския земеделски народен съюз (БЗНС), роден в Пазарджик през 1893 година. Участвал в правителствата, свалени при трите преврата в България през първата половина на 20 век. Той е министър-председател на България в 62-то правителство (2 септември - 9 септември 1944). Народен представител е в 20-ото (1923), 22-рото (1927 – 1931) и 23-тото (1931 – 1934) обикновено народно събрание. \r\nЗавършва Френския Институт за висши науки в квартала Кадъкьой в Цариград (1912).Участва в Балканските войни и Първата световна война, завършва Военно училище в София (1915). През 1919 е уволнен от армията с чин капитан. Член на БЗНС от 1918 г., след напускането на армията Константин Муравиев става частен секретар на Александър Стамболийски. При неговото управление той е началник на „Обществена безопасност“ (1919 – 1920), консул в Ротердам (1920), управляващ българската легация в Нидерландия (1921) и Турция (1922 – 1923), министър на войната (1923). \r\nСлед Деветоюнския преврат през 1923 г. е арестуван и съден, заедно с други членове на правителството. Освободен през 1926 г., той е сред водачите на БЗНС Врабча 1. Кореспондент е на вестниците „Соар“ и „Котидиен“ през 1927 – 1928. Муравиев е последователно министър на народното просвещение (1931 – 1932) и на земеделието и държавните имоти (1932 – 1934) в правителствата на Народния блок до Деветнадесетомайския преврат. \r\nОт 2 до 9 септември 1944 г. Муравиев оглавява правителство, съставено от представители на няколко опозиционни партии, което прави последен опит да предотврати обявяването на война от Съветския съюз на България. За седмицата, през която е на власт, България прекъсва дипломатическите си отношения с Германия, иска примирие от САЩ и Великобритания и започва изтеглянето на българските войски от Югославия. На 5 септември правителството на Муравиев обсъжда решение за обявяване война на Германия. Обнародването му обаче е отложено за 72 часа от военния министър генерал Иван Маринов поради технически проблеми при изпълнението. В действителност ген. Маринов вече е бил съгласувал своите действия с Отечествения фронт за отлагане обявяването на войната, за да се даде възможност на СССР да обвини правителството в неискреност и да обяви война на България. Когато на 8 септември се обнародва решението, страната се озовава в необичайна ситуация: намира се във война едновременно от една страна със САЩ, Великобритания, СССР, и от друга страна с Германия. \r\nИ въпреки това на 9 септември правителството на Муравиев е съборено от офицерите на Дамян Велчев и комунистите, с активното сътрудничество на военния министър Иван Маринов. \r\nКонстантин Муравиев е осъден на доживотен затвор от т.нар. Народен съд. Тази присъда е отменена с Решение № 172 на Върховния съд от 1996 г. Муравиев е помилван, но оставен под домашен арест, в навечерието на изборите през есента на 1945 година. По-късно отново е в затвора, освободен е 1955 г., на следващата година е арестуван отново и е изпратен в концлагера Белене. Остава в затвора до 1961 г. На 31 януари 1965 г. умира в София. \r\n1942 г.  \r\nУмира Никола Мушмов - виден български нумизмат и музеен деятел, роден в град Струга на 14 май 1869 г. Следва няколко семестъра политически науки в Сорбоната в Париж, но поради липса на средства прекъсва и се връща в България. През юли 1898 година е делегат от македонското дружество в Провадия на петия конгрес на Македонската организация. Интересите му го насочват към областта на музейното дело. Дълги години работи като секретар-счетоводител (1894 - 1918 г.) на Народния археологически музей. Едва през 1918-а е назначен от директора, д-р Богдан Филов, за уредник на Нумизматичния отдел. От 1928 до 1931 г. е и директор на Народния музей. Благодарение на благия си характер, нюх и добри контакти успява да спаси за музея редица забележителни монетни съкровища (Девненското, от Базаурт, Николаево) и няколко големи частни колекции (Васил Аврамов и др). За да издаде през 1912 г. скъпата си книга \"Античните монети на Балканския полуостров\" (библиографска рядкост сега), Мушмов ипотекира къщата си в София. Никога не успява да си възвърне инвестицията поради хиперинфлацията от войните. \r\nМушмов основно изследва в областта на античната и средновековната нумизматика. Автор е на 6 монографии и над 90 научни статии и съобщения. \r\nНикола Мушмов е действителен член-основател на Българския археологически институт (1920), на Историческото дружество в София, на Френското научно нумизматично дружество, на Австрийското нумизматично дружество, на румънското, и други. Член-учредител е на Македонския научен институт. \r\nВ края на живота си загубва зрението си.  \r\n1904 г.  \r\nУмира Киро Тушлеков - български книжовник и педагог. Роден е на 1 март 1846 г. в Търново. Учи в Одеската гимназия (от 1864 г.), където се запознава с Христо Ботев. През 1867 г. се прехвърля в Браила, в печатницата на Д. Паничков. От 1869 г. е в Одеското военно училище, което напуска след две години, и отново постъпва в печатницата на Паничков. Екстерниран от румънското правителство през 1871 г.; престоява в затвора в Мачин. В Букурещ е помощник на Л. Каравелов. От 1873 г. до 1874 г. е отговорен редактор на вестник “Независимост”. През март 1876 г. става директор на гимназиалната печатница в Болград, издава вестник “Български глас” (1876-1877 г.). По време на Руско-турската война (1877-1878 г.) е опълченец. След Освобождението живее в Търново, открива печатница и взема участие в обществения живот на града (помощник-кмет и училищен настоятел). От 1887 г. е директор на Държавната печатница в София. Има заслуги за учредяването на Българското печатарско дружество. Автор е на литературни творби с тематика от живота и борбите на българите през Възраждането. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”.", "date": "2019.01.31", "title": "Денят 31 януари в българската история"}
{"url": "http://www.focus-news.net/news/2019/01/31/2618217/sofiya-moleben-za-radiodeytsite-beshe-otsluzhen-v-paraklisa-sv-yoan-zlatoust-na-balgarskoto-natsionalno-radio.html", "text": "В деня, когато Православната църква прослави светите Три светители - св. Василий Велики, св. Григорий Богослов и св. Йоан Златоуст, в параклиса в двора на Българското национално радио „Св. Йоан Златоуст“ беше отслужен молебен с водосвет за благословение, здраве и успех на всички работещи в БНР и техните семейства, предаде репортер на  Агенция „Фокус“ . Молебенът е с благословението на Негово светейшество Българския патриарх и Софийски митрополит Неофит. Той бе отслужен от Негово високоблагоговейнство иконом Кирил Попов, един от най-изявените ни специалисти в областта на църковната музика и свещеник в столичния храм „Света Неделя“.  \r\nНикола ПЕТКОВ", "date": "2019.01.31", "title": "София: Молебен за радиодейците беше отслужен в параклиса „Св. Йоан Златоуст“ на Българското национално радио"}
{"url": "http://www.focus-news.net/news/2019/01/31/2618218/denyat-31-yanuari-v-svetovnata-istoriya.html", "text": "На 31 януари през 1865 година в САЩ е приета 13-ата поправка в Конституцията, с която е отменено робството.  \r\nПрез 1958 година САЩ пускат своя първи изкуствен спътник на Земята “Explorer One”. \r\nСъстои се премиерата на пиесата “Три сестри” на Чехов (1901 година). Във вестник “Ню Йорк ивнинг джърнал” за пръв път е публикувана страница с комикси през 1912 година.  \r\nПрез 1991 година на търг в Ню Йорк за рекордна цена за атлас е продадена книгата “География” на древногръцкия астроном и географ Птолемей - 1.925 млн. долара. \r\nОткрива се Националният център за изкуства и култура “Жорж Помпиду” в Париж. Центърът обединява националния музей на модерното изкуство, център за дизайн, библиотека, център за кинематографична дейност и др. \r\nНа 31 януари са родени: австрийският композитор Франц Шуберт, бившият германски президент Теодор Хойс. \r\nНа 31 януари умира английският писател Алън Александър Милн . \r\n2018 г. \r\nГ-жа Мари-Луиз Колейро Прека, президент на Република Малта е наградена с орден „Св. св. Кирил и Методий“ огърлие за значителните и заслуги за развитието на приятелските отношения и на двустранното сътрудничество между Република България и Република Малта, както и за нейната особено значима заслуга за развитието на културата, изкуството и науката. \r\n2018 г. \r\nСлед като отлагат решението дали да напуснат двореца Уестминстър, или не, британските депутати гласуват в полза на преместването им извън сградата на парламента, за да могат да ремонтните дейности по нея да стартират.  \r\n2018 г. \r\nПрезидентът Хосе Марио Ваз назначава Артур Силва за министър-председател на Гвинея-Бисау, наследявайки Умаро Сисоко Ембало, който подава оставка на 16 януари. \r\n2017 г. \r\nВъпреки масовите протести, румънското правителство приема спешно решение за освобождаване на затворници и за декриминализиране на обвиненията в корупция. \r\n2016 г. \r\nНай-малко 100 души са убити, а стотици са ранени при нападение с Боко Харам бойци на село Далори, намиращо се на 4 км от Майдугури, Нигерия. Най-малко 60 души са убити и 110 ранени при бомбена атака на атентатори-самоубийци в град Сайадах Зейнаб, Риф Дамаск в близост до най-святата шиитската светиня на Сирия -  джамията Сайадах. Ислямска държава поема отговорност за атаката. Виден салафистки духовник в Йемен, Самахан Абдел-Азиз, е намерен мъртъв, след като е бил отвлечен от въоръжени лица след проповед срещу Ал Кайда и Ислямска държава. По него са открити следи от мъчения. \r\n2015 г.  \r\nКонституционният съдия Серджо Матарела е новият президент на Италия с мандат от 7 години. \r\nДесетки хиляди жители на Мадрид участват в „Марша за промени“ подкрепяйки крайнолявата партия „Подемос“. В Македония срещу няколко души, включително лидера на най-голямата опозиционна партия Зоран Заев, са повдигнати обвинения за опит за преврат и сътрудничество на чужди разузнавателни служби \r\n2013 г.  \r\nСеверна Корея обявява военно положение. Ким Чен Ун призовава армията да бъде готова за война. \r\n2012 г.  \r\nТайванското правителство начело с министър председателя У Дуни подава оставка. \r\n2003 г. \r\nНамерен е неизвестен автопортрет на Рембранд. \r\nХоландският художник Рембранд е роден на 15 юли 1606 г. в Лайден. Рисува предимно портрети и библейски сцени. Характерни за творчеството му са груповите портрети \"Урок по анатомия\" (1632 г.), \"Нощна стража\" (1642 г.); картините \"Завръщането на блудния син\" (ок. 1669 г.), \"Жертвоприношението на Авраам\" (1635 г.), \"Ослепяването на Самсон\" (1636 г.), \"Даная\" (1636 г.) и др. Най-богати колекции с картини на Рембранд има Ермитажа в Санкт Петербург, Музея на изобразителните изкуства \"А. С. Пушкин\" в Москва, в Държавния музей в Амстердам, Националната галерия в Лондон и др. \r\n1999 г.  \r\nАмериканският телевизионен канал “Фокс” поставя световен рекорд, като отчита печалба от 150 млн. долара от телевизионна реклама за 1 ден. \r\n1995 г.  \r\nЛатвия е приета за член в Съвета на Европа. \r\nСъветът на Европа е основан на 5 май 1949 г. със седалище в Страсбург. Той е първата политическа организация след Втората световна война, която има за цел да подпомага единството и сътрудничеството в Европа. Съгласно чл. 1 на устава Съветът на Европа трябва да създава \"по-тясна връзка между своите страни-членки за защита и поощряване на идеалите и принципите, които образуват тяхното общо наследство\", както и да подпомага икономическия и социалния прогрес. \r\n1994  \r\nДау Джоунс достига рекорд 3,978.36 единици. Дау Джоунс е индекс за следене на състоянието на промишлените предприятия на американския фондов пазар. Индексът Дау Джоунс се явява най-старият в средите на съществуващите американски пазарни индекси. Обхваща цените на 30 от най-големите и стабилни публични компании в САЩ. Често се счита за индикатор за състоянието на американската икономика. \r\n1991 г.  \r\nНа търг в Ню Йорк за 1,925 млн. долара е продадена книгата “География” на Птолемей. Това е рекордна цена достигната за атлас. \r\nКлавдий Птолемей е древногръцки астроном и географ. Той разработва математическа теория за движението на планетите около неподвижната Земя и я излага в главния си труд \"Алмагест\". В книгата си \"География\" дава ценни сведения за древния свят. \r\n1990 г.  \r\nМакдоналдс отравя първия си ресторант в Русия, Москва. Той е най-големия от американската верига ресторанти за бързо хранене. \r\n1989 г.  \r\nЗапочват редовните полети на най-големия авиолайнер “Боинг-747-400”. \r\n1977 г.  \r\nВ Париж е открит Националният център за изкуства и култура “Жорж Помпиду”. Той обединява националния музей на модерното изкуство, център за дизайн, библиотека, център за кинематографична дейност и др. Сградата (архитект Р. Роджърс и архитект Р. Пиано) е в духа на хайтек с елементи на структурализъм. \r\n1971  \r\nМежду Западен и Източен Берлин е възстановена телефонната връзка, прекъсната през 1952 г. \r\n1971 г.  \r\nАполо 14 е осмата пилотирана мисия от програмата \"Аполо\" и третата поредна мисия, чиято цел е приземяване на лунната повърхност. \r\nПо време на мисията астронавтите Едгар Мичъл и Алан Шепард изминават 4 лунни км, на разстояние от 1450 км от лунния модул. Мичъл и Шепард реализират две разходки по лунната повърхност, по време на които събират близо 42 кг уникални образци от лунната почва и скали. \r\n1961 г.  \r\nЗакрита е изложбата \"2500 години изкуство по българските земи\". Изложбата е открита на 12 декември 1960 г. в Мюнхен. \r\n1958  \r\nСАЩ пускат своя първи изкуствен спътник на Земята “Explorer One”. \r\n1950 г.  \r\nПрезидентът на САЩ Хари Труман подписва заповед за създаване на водородна бомба. \r\n1946 г.  \r\nЮгославия приема нова конституция и става Федеративна народна република Югославия. \r\n1915 г. \r\nПо време на Първата световна война (1914 - 1918 г.) немската армия за първи път използва отровен газ при военни действия срещу руската армия. \r\n1906 г.  \r\nВ Еквадор е регистрирано най-мощното земетресение (8,6 бала по скалата на Рихтер). \r\n1901 г.  \r\nСъстои се премиерата на пиесата “Три сестри”, на Чехов. \r\nАнтон Павлович Чехов е руски писател. Той е роден на 29 януари 1860 г. в Таганрог. Завършва гимназията в родния си град. След това, през 1884 г., завършва Медицинския факултет на Московския университет и известно време е практикуващ лекар. Литературната си дейност започва в края на 70-те години. Появяват се разказите и повестите “Степ” (1888 г.), “Припадък” (1889 г.), “Скучна история” (1889 г.) и др. Излизат и сборниците: “На здрачаване” (1887 г.), “Невинни думи” (1887 г.), “Разкази” (1888 г.), “Намръщени хора” (1890 г.). През втората половина на 80-те години се посвещава на театъра и създава пиесите “Иванов” (1887-1889 г.), “Сватба” (1889 г.), “Вуйчо Ваньо” (1890 г.), “Мечка”, “Предложение”, “Юбилей” и др. От 1893 г. започва нов период в неговото творчество (разказа “Студент”), увенчан с пиесата “Чайка” (1896 г.). Пише повестта “Мужици” (1897 г.), пиесите “Три сестри” (1900-1901 г.), “Вишнева градина” (1903-1904 г.). През 1898 г. след смъртта на баща си и във връзка с развитието на болестта си (туберкулоза) отива в Ялта, където се среща с Л. Н. Толстой, М. Горки, И. А. Бунин, А. И. Куприн, И. И. Левитан. През 1900 г. е избран за почетен академик, но заедно с В. Г. Короленко през 1902 г. се отказва от това звание в знак на протест за отмененото звание на М. Горки от Николай II. \r\n1865 г.  \r\nПриета е 13-ата поправка в Конституцията на САЩ, с която е отменено робството. \r\n1839 г.  \r\nБившият генерал-губернатор на Канада граф Дюрхем публикува в Англия доклад за необходимостта от обединението на Долна и Горна Канада в една обща територия. \r\nКанада е държава в Северна Америка. Първите заселници идват в Канада през 1497 г. Колонизацията на страната е съпроводена с насилствено унищожаване на местното индианско население. През 1605 г. французите, а през 1623 г. и англичаните основават на територията на Канада своите първи селища. В резултат на седемгодишната война (1756 - 1763 г.) Канада става колония на Великобритания. През 1791 г. е приет конституционен акт за оформяне границите на страната. Оформени са две провинции: Горна Канада - с английско население и Долна Канада - с френско население. През 1840 г. Великобритания обединява двете провинции. Съставено е правителство. По време на Първата световна война Канада участва на страната на Антантата. През 1913 г. получава самостоятелност във вътрешната и външната си политика (Уестминстърския статут). През Втората световна война е на страната на антифашистката коалиция. През 1982 г. в страната е приета нова конституция и Харта за правата и свободите. \r\n1714 г. \r\nПетър І Велики забранява на неполучилите образование деца на дворяни да се женят. На тази дата са родени: \r\n1884 г.  \r\nРоден е Теодор Хойс - немски политик, либерал и първи бундеспрезидент на Германия. Хойс е роден в Бракхайм, в близост до Хайлброн, провинция Баден-Вюртемберг. Следва икономика, държавно право, история, философия и история на изкуството в Мюнхен и Берлин. Получава докторат през 1905 г. в Мюнхен. След завършване на образованието си работи като политически журналист и директор на списанието \"Die Hilfe\" (\"Помощта\") в Берлин от 1905 до 1912 г. \r\nОт 1912 до 1918 г. е главен редактор на \"Neckarzeitung\" (\"Вестник Некар\") в Хайлброн. В Берлин работи като редактор на новинарския седмичник \"Deutsche Politik\" (\"Немска политика\"). През 1910 г. се присъединява към Прогресивната народна партия (на немски: Fortschrittliche Volkspartei), в която остава до 1918 г. \r\nМежду 1923 и 1926 г. публикува списанието „Die Deutsche Nation“ (от немски „Немската нация“). През 1918 г. става член на Германската Демократична партия (Deutsche Demokratische Partei, DDP), политическият наследник на Прогресивната народна партия. Член на парламента от 1924 до 1928 г. и от 1930 до 1933 г. \r\nПрез 1933 г., заедно със своите съпартийци от Германската демократична партия, Хойс гласува за „Позволителния закон“ (от немски Ermächtigungsgesetz), който дава изключителна власт на Адолф Хитлер. След края на мандата си в Райхстага, когато в Германия се забраняват политическите партии, Хойс се оттегля от активен обществен живот. В годините на Третия райх, Хойс остава в контакт с мрежа от либерали, което довежда до връзки с германската съпротива в края на войната, но Хойс остава безучастен. През 1941 г. е сътрудник на либералния вестник „Франкфуртер Цайтунг“ (Frankfurter Zeitung), в който публикува предимно исторически и културни статии. През 1942 г. по заповед на Хитлер се забранява на германските вестници да публикуват текстове на Хойс. Хойс продължава да пише, но вече под псевдонимите Томас Бракхайм (Thomas Brackheim) и р.с. (r.s.). Под псевдоним издава през 1940 г. и кратка биография на химика Юстус фон Либих. През 1943-1945 г. живее и работи в Хайделберг. Работи предимно върху биографията на Роберт Бош, която му е поръчана от самия индустриалец преди неговата смърт. В Хайделберг го заварва и краят на Втората световна война, където през 1945 г. заедно с Рудолф Агрикола и Херман Кнор получава лиценз за издаването на един от първите следвоенни вестници, „Рейн-Некар-Цайтунг“ (Rhein-Neckar-Zeitung). На 24 септември 1945 г. е провъзгласен от американската военна администрация за министър на културата в провинция Баден-Вюртемберг. Между 1946 и 1947 г. е преподавател по история в Техническия университет в Щутгарт. Като един от създателите на либералната Народна демократична партия, превърнала се в Свободна Демократическа партия, става член на парламента в провинция (Ландтаг) на Баден-Вюртемберг от 1946 до 1949 г. През 1949 г. Хойс получава титлата \"Доктор хонорис кауза\" от берлинския свободен университет. През декември 1948 г. е избран за председател на новосъздадената западногерманска Свободна Демократическа партия. Пропагандира обединяването на всички либерални партии във ФРГ, превъзмогвайки разделението между десни и леви либерали, съществуващо през Ваймарската ребублика. През 1948 г. става член на Парламентарния съвет (Parlamentarischer Rat) и получава голямо влияние върху Основния закон (Grundgesetz) - конституцията на Федерална република Германия. \r\nВ първия германски Бундестаг е избран за депутат от листата на либералите, които напуска след като е избран от Федералното събрание (Bundesversammlung) за Бундеспрезидент на Федералната република. На избора неговата кандидатура е предпочетена на второто гласуване пред тази на социалдемократа Курт Шумахер. През 1954 г. Хойс е преизбран на поста Бундеспрезидент още при първото гласуване и остава на власт до 1959 г. Той не пожелава да управлява трети мандат, защото това би наложило промени в конституцията. Хойс е застъпник на идеята за въоръжаване и изграждане на самостоятелна армия на Западна Германия, което му създава противници. Когато през 1955 г. армията е факт, противниците му са сломени. По този повод в една своя иронична реч към новите войници той казва \"Nun siegt mal schön!\" (\"Хайде сега побеждавайте\"), но отправена към бившите си противници. \r\nПрез 1959 г. Хойс е награден с престижната Награда за мир на Организацията на германските книгоразпространители (Friedenspreis des Deutschen Buchhandels). \r\nУмира през 1963 г. в Щутгарт, където е и погребан. През 1964 г. се учредява Фондацията „Теодор Хойс“, която годишно раздава наградите за гражданска инициатива и смелост в областта на демокрацията. От 2002 г. последният му дом в Щутгарт е превърнат в Къща музей Теодор Хойс. Самолетът, използван от Бундеспрезидента, носи неговото име. \r\n1797 г.  \r\nРоден е Франц Петер  Шуберт - австрийски композитор, един от най-видните представители на виенската класическа музикална школа и един от основоположниците на романтизма в музиката. Шуберт е роден като тринадесето от шестнадесет деца на 31 януари 1797 г. в Лихтентал (близо до Виена). Когато е петгодишен Шуберт получава първите си уроци по цигулка от баща си. Когато е на шест Шуберт започва да посещава училище. На осем получава уроци по свирене на орган от енорийският свещеник в Лихтентал Михаел Холцер. \r\nНа 11-годишна възраст, през 1808 г. Шуберт започва да пее в придворния хор, след като една година преди това е написал първото си произведение. Там се запознава с бъдещи дългогодишни приятели като Йозеф фон Шпаун, Алберт Щадлер и Антон Холцапфел. Получава разнообразно музикално обучение под ръководството на Венцел Руцицка и по-късно Антонио Салиери. Шуберт е не само солист в хора, а и втори цигулар в оркестъра, поради което се запознава с инструментали на Йозеф Хайдн и Волфганг Амадеус Моцарт. \r\nЗавършва учителска семинария (1813 – 1814 г.) и работи като помощник-учител при своя баща до 1818 г., след което се отделя от семейството си. \r\nНяколко години Шуберт се препитава с уроци по музика и се опитва да получи щатна държавна длъжност на музикант, но не успява. През този период той печели твърде малко и е принуден да живее при свои приятели – композитори, поети и др. интелектуалци. \r\nПрез 1818 г. и 1820 г., като учител по музика на дъщерите на граф Естерхази посещава Унгария, където се запознава с унгарските народни песни и циганската музика. През 1819 г., 1823 г. и 1825 г. посещава Горна Австрия и Грац. Песните му стават много известни в австрийското общество. \r\nКомпозиторът започва да издава музикалните си произведения през 1821 г. Музиката му е тясно свързана с австрийското народно изкуство, в нея се чувства и влиянието на фолклора на славянските народи, унгарците и циганите, живеещи в Австрийската империя. Шуберт е автор на над 600 солови песни по стихове на Гьоте, Фридрих Шилер, Хайнрих Хайне и др., 9 симфонии (най-известна от които е осмата – „Недовършена“), около 20 опери, 17 увертюри, 15 струнни квартета, камерни ансамбли (клавирен квинтет „Пъстървата“),клавирни творби – сонати, валсове, фантазии, емпромптюта, музикални моменти, дивертименти, фуги, ронда, скерца, вариации, като и произведения с танцов е маршов характер – немски лендлери, екосези, галопи, менуети, полонези и др. \r\nПоследните години от живота си Шуберт е неосигурен финансово, отчаян, самотен и често боледува. Умира на 19 ноември 1828 г. във Виена. На тази дата умират: \r\n1956 г.  \r\nУмира Алън Александър Милн (познат като А. А. Милн) - английски писател, известен с книгите си за говорещото плюшено мече Мечо Пух и с много детски стихотворения, някои от които също са за Мечо Пух и неговите приятели. Милн е роден в Шотландия на 18 януари 1882 година, но израства в Лондон, в частното училище на баща си Джон Вайн Милн. Един от учителите му в детството е Хърбърт Уелс. Учи в Уестминстърското училище и в Тринити Колидж в Кеймбриджкия университет, където получава стипендия по математика. Докато е там, публикува в студентското списание „Гранта“. Милн става сътрудник, а по-късно и помощник-редактор в хумористичното британско списание „Пънч“.  \r\nМилн участва във I световна война с Британската армия, но след войната пише осъдителна статия под заглавие „Мир с чест“ (Peace with Honour, 1934 г.) (което донякъде оттегля през 1940 г. с „Война с чест“ (War with Honour). През 1925 г. той купува къща в провинцията, Кочфорд Фарм в Хартфийлд, Източен Съсекс. Там той се оттегля след като мозъчна операция през 1952 г. го оставя инвалид. \r\nМилн става световноизвестен с двата си приказни романа „Мечо Пух“ (1926) и „Къщичката в къта на Пух“ (1928). В тях оживяват плюшените играчки на сина му Кристофър Робин. Приключенията на Мечо Пух, Прасчо, Йори, Тигър, Кенга, Зайо и Бухал са изключително забавни и поучителни. Оригиналните илюстрации към книгите са дело на Ърнест Хауърд Шепърд. Милн пише и много стихотворения, между които „Вечери“ (Vespers), „Сменят стражата в Бъкингамския дворец“ (They're Changing Guard at Buckingham Palace) и „Коледата на крал Джон“ (King John's Christmas), които са публикувани в книгите „Когато бяхме малки“ (When We Were Very Young) и „Сега сме на шест години“ (Now We Are Six). Стихотворенията му са многократно пародирани, включително и в книгата „Сега сме на шестдесет години“ (Now We Are Sixty). \r\nУмира на 31 януари 1956 г. в Хартфийлд, Съсекс, Англия. След смъртта на Милн, правата върху героите от „Мечо Пух“ са продадени на Уолт Дисни, която прави няколко рисувани филма за Мечо Пух и голямо количество свързани с Мечо Пух стоки. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща \r\n“Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”.", "date": "2019.01.31", "title": "Денят 31 януари в световната история"}
{"url": "http://www.focus-news.net/news/2019/01/31/2618219/kathimerini-tsipras-se-zamislya-da-vzeme-nezavisimi-deputati-v-parlamentarnata-grupa-na-siriza.html", "text": "Премиерът Алексис Ципрас сериозно се замисля да приеме в парламентарната група на СИРИЗА независимите депутати, които помагат на правителството да разработи важни закони, пише на електронната си страница гръцкият вестник  Kathimerini . Сред основните кандидати да се присъединят към СИРИЗА са трима членове на правителството: Елена Кунтура, министър на туризма, заместник земеделският министър Василис Кокалис и Катерина Папакоста, заместник министър по въпросите на гражданската защита.   Ивелина Ватова", "date": "2019.01.31", "title": "Kаthimerini: Ципрас се замисля да вземе независими депутати в парламентарната група на СИРИЗА"}
{"url": "http://www.focus-news.net/news/2019/01/31/2618215/api-dvizhenieto-po-patya-sofiya-botevgrad-ot-selo-vrachesh-do-yazovir-bebresh-shte-se-osashtestvyava-v-edna-lenta-poradi-remont-na-patnata-nastilka.html", "text": "Движението по път I-1 София - Ботевград в 9-километров участък от село Врачеш (км 196) до язовир „Бебреш“ (км 205) ще се осъществява в една лента поради ремонт на пътната настилка. Това съобщиха от пресцентъра на  Агенция „Пътна инфраструктура\" (АПИ) . Целта е повишаване безопасността на движение в отсечката, която е обходен маршрут за тежкотоварните камиони над 12 тона в посока София при ремонта на АМ „Хемус“ в района на Витиня. До завършването на ремонтните дейности в платното за София, които се очаква да приключат през март, трафикът ще преминава двупосочно в една лента, а скоростта е ограничена до 40 км/ч. Движението ще се регулира от светофарна уредба и сигналисти.  \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация. \r\nОт 9.30 часа до 15.30 часа движението в тунел „Траянови врата“ на АМ „Тракия“ в посока Бургас ще бъде в изпреварващата лента поради ремонт на осветителната система. Предвидените дейности ще се извършват само при благоприятни метеорологични условия. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ .", "date": "2019.01.31", "title": "АПИ: Движението по пътя София - Ботевград от село Врачеш до язовир „Бебреш“ ще се осъществява в една лента поради ремонт на пътната настилка"}
{"url": "http://www.focus-news.net/news/2019/01/31/2618209/vitsepremierat-ekaterina-zaharieva-shte-uchastva-v-neformalna-sreshta-na-ministrite-na-vanshnite-raboti-ot-es-v-bukuresht.html", "text": "В Букурещ ще се проведе неформална среща на министрите на външните работи от ЕС (формат Гимних) с участието на вицепремиера Екатерина Захариева. Това съобщиха от пресцентъра на  Министерството на външните работи . Срещата е под председателството на Върховния представител на ЕС по въпросите на външните работи и политиката за сигурност Федерика Могерини и ще се проведе през днешния ден и на 1 февруари 2019 г. Събитието ще се състои в сградата на Националната банка на Румъния. \r\nФорматът Гимних е учреден през 1974 г. с цел да събира външните министри на неформални разговори. Всеки ротационен председател на Съвета на ЕС организира подобна среща по време на мандата си.", "date": "2019.01.31", "title": "Вицепремиерът Екатерина Захариева ще участва в неформална среща на министрите на външните работи от ЕС в Букурещ"}
{"url": "http://www.focus-news.net/news/2019/01/31/2618212/obyavena-e-gripna-epidemiya-v-oblast-gabrovo-udalzhena-e-epidemiyata-v-oblastite-razgrad-i-targovishte.html", "text": "От 31 януари е в сила грипна епидемия в област Габрово. Това съобщиха от пресцентъра на  Министерство на здравеопазването . Учебните занятия в област Габрово се преустановяват за периода от 31 януари 2019 г. до 5 февруари 2019 г.  \r\nВъв връзка с усложнената епидемична обстановка в област Разград и нарастване на заболяемостта от остри респираторни заболявания и грип, РЗИ - Разград издаде предписание за удължаване срока на преустановяване на учебните занятия в училищата до 4 февруари 2019 г. (включително).  \r\nДо 4 февруари е в сила и грипната епидемия на територията на област Търговище. \r\nВ област Кърджали грипната епидемия е до 1 февруари. \r\nВъз основа тенденцията за намаляване на заболелите от остри респираторни заболявания, РЗИ - Хасково отменя всички предприети противоепидемични мерки на територията на област Хасково.  \r\nРЗИ - Ловеч отменя грипната епидемия на територията на община Луковит.  \r\nОт 1 февруари 2019 г. РЗИ - Софийска област отменя грипната епидемия и противоепидемичните мерки на територията на Софийска област.", "date": "2019.01.31", "title": "Обявена е грипна епидемия в област Габрово, удължена е епидемията в областите Разград и Търговище"}
{"url": "http://www.focus-news.net/news/2019/01/31/2618194/", "text": "Българското правителство одобри план за възможните варианти за излизане на Великобритания от ЕС. Това заяви в Министерски съвет вицепремиера и министър на външните работи Екатерина Захариева след среща на българското правителство и работна група на Европейската комисия по Брекзит. По време на срещата са обсъдени въпроси, свързани с отношенията с Великобритания при вариант на напускането й на Евросъюза без сделка. „Решението на Великобритания да напусне Европейския съюз е неин избор, но ние трябва максимално да намалим неприятните последици и да направим живота на бизнеса и на гражданите след Брекзит по -лесен“, подчерта Захариева. Пред делегацията на ЕК, водена от заместник-генералния секретар на комисията Селин Гауер, Екатерина Захариева отбеляза, че България подкрепя единния подход в рамките на Европейския съюз по Брекзит. Българският вицепремиер подчерта, че за страната ни най-важни остават въпросите по изтеглянето на Великобритания, свързани с бъдещите отношения в социална сфера, транспорта, правата и пътуванията на гражданите, търговията.  \r\nНа брифинга след срещата вицепремиерът Захариева съобщи за одобреното решение на Министерски съвет за план на българското правителство по Брекзит от две части. Първата част се отнася до прилагането на споразумението на напускане на Великобритания, а втората засяга напускането на Великобритания на ЕС без сделка. „По отношение на гражданите на ЕС, в частност българските граждани – Лондон пое ангажимент тези, които живеят на територията на Великобритания към 29 март да запазят правата си, които ползват. Съответно,  българското правителство пое ангажимент на реципрочна основа към гражданите на Великобритания – около 7000 души на територията на България, да имат наистина лесна и проста процедура по регистрация. Те са добре дошли у нас“, заяви Екатерина Захариева. Тя уточни, че в случай на излизане на Великобритания без сделка, европейските и британските граждани, които пътуват на територията на ЕС до 90 дни, ще пътуват безвизово, но без това да се отнася за дългосрочния престой. „Така че, безвизовото краткосрочно пътуване е общоевропейска политика и Комисията е подкрепила действия в тази посока. За нас е важно, защото има около 340 000 туристи на година от Великобритания, които идват в България. Те трябва да могат да пътуват без притеснения“, заяви още тя.  \r\n Ръководителят на представителството на ЕК в София Огнян Златев благодари от името на Еврокомисията на правителството и на вицепремиера Екатерина Захариева за бързата реакция по организиране на срещата с работната група на Комисията. „Целта на това посещение е да може членовете на ЕК да запознаят правителствата на останалите държави-членки с това, какво се прави на ниво ЕС, свързано с подготовката на най-лошия сценарий по напускането на Великобритания без договор, и по важното – да бъдат чути конкретните тревоги и притеснения, които всяка държава членка има“, заяви Огнян Златев.  \r\nДаяна ДЮЛГЕРОВА", "date": "2019.01.31", "title": "Българското правителство одобри план за възможните варианти за излизане на Великобритания от ЕС (ОБЗОР)"}
{"url": "http://www.focus-news.net/news/2019/01/31/2618220/izticha-srokat-v-koyto-fizicheskite-litsa-mogat-da-polzvat-5-otstapka-pri-podavane-na-danachna-deklaratsiya-po-elektronen-pat.html", "text": "Изтича срокът, в който физическите лица могат да ползват 5% отстъпка при подаване на данъчна декларация по електронен път. Това съобщиха от пресцентъра на  НАП . Ако подадат декларациите си по електронен път до 31 януари 2019 г., физическите лица могат да ползват 5% отстъпка върху данъка за довнасяне по годишната си данъчна декларация, но не повече от 500 лв. Допълнително условие за ползване на отстъпката е гражданите да нямат подлежащи на принудително изпълнение публични задължения, както и да внесат целия размер на данъка за довнасяне до 31 януари 2019 г. \r\nНай-бързо и лесно декларацията се подава по интернет с персонален идентификационен код. Срокът за подаването на декларациите за облагане на доходите e 30 април 2019 г. \r\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор.", "date": "2019.01.31", "title": "Изтича срокът, в който физическите лица могат да ползват 5% отстъпка при подаване на данъчна декларация по електронен път"}
{"url": "http://www.focus-news.net/news/2019/01/31/2618221/sport-livarpul-zavarshi-naravno-sreshtu-lestar-11-na-anfiyld.html", "text": "Ливърпул завърши наравно срещу Лестър 1:1 на „Анфийлд“ в мач от междинния 24-и кръг на Висшата лига. Така Ливърпул като лидер вече има аванс от пет точки пред Манчестър Сити, а Тотнъм е трети само на две точки от Сити.  \r\nЧелси загуби като гост на Борнемут с 0:4 и изпадна от зоната на Шампионска лига, където бе изместен от Арсенал с равенство в точките но по-добра голова разлика.  \r\nРезултати в другите двубои от кръга: \r\nСаутхемптън – Кристъл Палас 1:1 \r\nТотнъм – Уотфорд 2:1", "date": "2019.01.31", "title": "Спорт: Ливърпул завърши наравно срещу Лестър 1:1 на „Анфийлд“"}
{"url": "http://www.focus-news.net/news/2019/01/31/2618188/nezavisimaya-gazeta-protivnitsite-na-maduro-obeshtavat-prerazglezhdane-na-dogovorite-s-moskva.html", "text": "Всички междуправителствени споразумения между Русия и Венецуела продължават да се изпълняват, пише вестник  „Независимая газета“ . За това е съобщил външният министър на Русия Сергей Лавров на пресконференция.  Неговото изявление се случва на фона на обещанията, дадени от венецуелската опозиция да преразгледа оръжейните договори с Русия с аргумента, че Каракас не е получил всичко, което е включено в тях. В същото време нестабилността в латиноамериканската държава поставя под съмнение съдбата на самите договори.   \r\n«Що се отнася до икономическия аспект, то Русия и Китай са водещи партньори на Венецуела“, е обявил дипломат номер едно на пресконференцията в Москва. – „Нашето сътрудничество с Каракас в тази област се основава на междуправителствени споразумения, които изцяло се изпълняват».  \r\nРъководителят на МВнР на РФ е подчертал отново, че Москва е готова да помогне за започването на диалог между страните в политическия конфликт във Венецуела.  Ивелина Ватова", "date": "2019.01.31", "title": "„Независимая газета“: Противниците на Мадуро обещават преразглеждане на договорите с Москва"}
{"url": "http://www.focus-news.net/news/2019/01/31/2618190/sled-signal-na-bsp-prokuraturata-proveryava-boil-banov-za-stroitelstvoto-na-largoto-obzor.html", "text": "Говорителят на ПГ на \"БСП за България\" Елена Йончева представи запис, за който твърди, че уличава министъра на културата Боил Банов в корупционни схеми със строителството на \"Ларгото\" по времето, когато е бил зам.-министър. Според Йончева записът представлява част от разговори на министър Банов от март 2016 г. По думите на Елена Йончева тогава той е опростил поне 700 хил. лева неустойка на фирма-строител, като е давал указания на служители от Министерството на културата от своя кабинет - как да бъдат подправени документите. Йончева уточни, че разговорът от записа е направен от служител на министерството, който е присъствал на разговорите. \"Тази афера „Ало Банов съм..“ не е само схема на г-н Банов, а е схема на правителството на Борисов. Това е начин, по който Борисов издига своите подчинени и колкото по зависими са, толкова повече имат възможност да се издигнат“, подчерта Елена Йончева. По време на пресконференцията народният представител от ПГ на „БСП за България“ и член на Комисията по вътрешна сигурност и обществен ред Пенчо Милков отбеляза, че БСП подготвя сигнал до прокуратурата и ОЛАФ, защото по думите му това e злоупотреба с европейско финансиране. Народният представител Димитър Данчев, заяви, че от БСП категорично ще настояват за оставката на министър Банов, защото това не е изолиран случай, а модел на управление и поредният случай на манипулиране на условията на обществена поръчка.  \r\nСлед пресконференцията на БСП  прокуратурата  се самосезира и говорителят на главния прокурор Румяна Арнаудова заяви, че още в сряда ще започнат разпити на хора, които имат отношение към случая с \"Ларгото\" и първият, който ще бъде разпитан ще бъде министърът на културата Боил Банов. По думите й данните, които са били представени от Елена Йончева, сочат за евентуално извършено престъпление по служба или безстопанственост, окачествени от народния представител като корупционни прояви от тогавашния зам.-министър, сегашен министър на културата Боил Банов. Говорителят на главния прокурор подчерта, че ако се окаже, че тези факти и събрани данни, които са иззети от прокуратурата, са верни и се докажат с подкрепени доказателства, при повдигнато обвинение може да се поиска отстраняване от длъжност на министъра на културата. Министър Боил Банов  от своя страна отхвърли обвиненията на Елена Йончева. \"Няма опростени пари, има заведена искова молба от министерството, в момента текат съдебни дела\", подчерта той. Пред журналисти министърът на културата изтъкна, че е бил рекетиран от 4 години чрез запис от лицето Ангел Ангелов, бивш служител на Министерството на културата, уволнен от Вежди Рашидов. По думите му излъченият запис на днешната пресконференция на БСП е монтаж, като различни думи са вземани от оперативки, които е правил със служителите на министерството. Министърът на културата обяви, че оставка може да подаде мигновено, стига тя да му бъде поискана от министър-председателя Бойко Борисов или от коалиционните партньори. Относно проекта „Ларгото“ той отбеляза, че самият обект е бил изключително важен и мащабен. „Тази гавра, тази инсинуация не я приемам и се противопоставям с всички възможни мерки, които ми дава законът. Не съм разписал оставка, но сега ако трябва ще я разпиша”, отбеляза той. По време на събитието министър Банов показа исковата молба на Министерството на културата във връзка с иск към фирмата-изпълнител на проекта „Ларгото“ за просрочено време и неизпълнени дейности.  \r\nОчаквано и в кулоарите на Народното събрание последваха коментари.  Тогавашният министър на културата и настоящ депутат от ПГ на ГЕРБ Вежди Рашидов  заяви, че е реагирал на случая с „Ларгото“ и го е изпратил на съд още тогава. Рашидов заяви, че въпросите са към друг. Във връзка с документите за строителството на обект - „Ларгото“, културно-комуникационен комплекс „Сердика“ 2-3 етап, Рашидов заяви, че става въпрос за забавяне на строителя.  \r\nМеждувременно  ПГ на ГЕРБ  твърдо застана зад министър Боил Банов. Пред журналисти  народният представител от ПГ на ГЕРБ Маноил Манев  определи Елена Йончева като „пощенска кутия“. По думите му тя разнася фалшиви новини, чиято цел е да се забрави за КТБ и офшорките. \"Това е вследствие на голямата жега, която тя трябва да гаси след себе си\", каза Манев. Колегата му  Тома Биков от ГЕРБ  заяви, че БСП от партия се е превърнала във фалшив сайт с главен редактор собственикът на офшорна компания Елена Йончева.  „Тази партия, като гледам с какви темпове върви , е на път самата тя да се превърне в една офшорна компания“, каза още Биков. Според него Елена Йончева е употребявана от БСП за целите на черната кампания срещу управляващите. Той обърна внимание, че прокуратурата се е сезирала бързо за случая с „Ларгото“, макар и да се е говорило, че го прави само за БСП.  \r\nКоалиционният партньор на ГЕРБ в лицето на  лидера на НФСБ и депутат от „Обединени патриоти“ Валери Симеонов  заяви, че не може да приеме хвърлянето на обвинения през медиите да бъде насърчавано и да му се обръща внимание. Според него редно би било да се изчака предварителната проверка и, ако материалите стават за даване на съд, тогава да се коментира.  Той посочи, че е хващал Елена Йончева в 7-8 изопачавания на факти и лъжи за оградата по границата. „Откъде да знам дали това за Банов е истина“, коментира още той.", "date": "2019.01.31", "title": "След сигнал на БСП: Прокуратурата проверява Боил Банов за строителството на \"Ларгото\" (ОБЗОР)"}
{"url": "http://www.focus-news.net/news/2019/01/31/2618222/smolyan-v-zlatograd-shte-badat-otbelyazani-141-godini-ot-osvobozhdenieto-na-grada.html", "text": "Навършват се 141 години от първото Освобождение на град Златоград. Това съобщиха от  Община Златоград . По повод годишнината в 11.00 часа тържествено ще бъдат поднесени венци и цветя пред паметната плоча на генерал Черевин. Участие в честването ще вземат ученици от училищата в общината.", "date": "2019.01.31", "title": "Смолян: В Златоград ще бъдат отбелязани 141 години от Освобождението на града"}
{"url": "http://www.focus-news.net/news/2019/01/31/2618225/pregled-na-osnovnite-temi-v-dobrudzhanskiya-pechat.html", "text": "„В Кранево предлагат на добруджанци да поиграят кърлинг и да опитат греяно вино“, съобщава на първа страница вестник  „Добруджанска трибуна“ . Ледената пързалка в курортното село и Българската федерация по кърлинг предлагат на любопитните да се запознаят с правилата на играта. Демонстрационният мач е на 16 февруари от 15,00 часа. От региона – „С над 15,5 милиона лева ще разполага Община Генерал Тошево“. Вчера е приет бюджетът на добруджанската община за 2019 година. Капиталовата програма е в размер на 12 788 344 лв. Предвидени са средства за закупуване на медицинска апаратура за Медицинския център – I в града, както и за МБАЛ – Добрич. Запазена е възможността за финансиране на инвитро процедури и на безплатни карти за транспорт за връзка между селата и общинския център. В рубриката „Новини“ – „Ниска численост на червеногуши гъски в шабленските езера“. Екип на организацията „Зелени Балкани“е направил мониторинг на зимуващите в района гъски и други водолюбиви птици. Наблюдавани са три вида гъски – голяма белочела, червеногуша и сива. Наблюденията са край Дуранкулашкото езеро и района Шабла - Езерец. От спортната страница – „Заделят 15 000 за изграждане на преградна стена в зала „Добротица“, съобщава изданието. На последното си редовно заседание Общинският съвет на Добрич не е приел предложението да бъдат добавени 200 хиляди лева за подпомагане на спорта в града.  \r\nРазкрита е още една измама на задържани за телефонни измами, съобщава на първа страница другият регионален вестник  „Нова добруджанска трибуна“ . Новата измама е разкрита в град Генерал Тошево. Нейна жертва е 48-годишна жена. Автори на измамата са двете „мулета“ от Крушари. „Областният информационен център в Добрич продължава своята дейност“, съобщава всекидневникът. Одобрено е за финансиране проектно предложение на Община град Добрич. Срокът за изпълнението е 2019-2021 година. „Община Добрич осигурява 170 000 лева за безплатни намалени карти за градския транспорт“, съобщава вестникът. С това перо се предоставя и възможност на пенсионерите над 70 години, да ползват всички линии на желан от тях транспортен оператор, като за целта си закупят месечна абонаментна карта на стойност от 10,00 лева, а Община Добрич дофинансира транспортната услугата. През 2018 г. са издадени общо 9 044 месечни карти. Вестникът излиза със специалната си страница за литература – „Белите лястовици“. В това издание на страницата за литература, изкуство и култура са публикувани есета на ученици с тема семейството и неговата роля в живота на децата.", "date": "2019.01.31", "title": "Преглед на основните теми в добруджанския печат"}
{"url": "http://www.focus-news.net/news/2019/01/31/2618224/shumen-mokri-sa-patishtata-v-oblastta-po-usoynite-mesta-nastilkite-sa-obraboteni-sreshtu-zaledyavaniya.html", "text": "Мокри са пътищата в областта, предаде репортер на  Радио „Фокус“ - Шумен . По усойните места настилките са обработени срещу заледявания. Времето е облачно, без валежи и мъгли. Температурата на въздуха е около 6 градуса. Движението се извършва нормално при зимни условия. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.31", "title": "Шумен: Мокри са пътищата в областта, по усойните места настилките са обработени срещу заледявания"}
{"url": "http://www.focus-news.net/news/2019/01/31/2618226/veliko-tarnovo-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в града, предаде репортер на  Радио „Фокус“ – Велико Търново . Времето в града е облачно, но без валежи. Трафикът в началото на работния ден е интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“. Колони от автомобили има в района на Кооперативния пазар, на светофара по бул. „България“ (при отбивката за стадион „Ивайло“) и пред пощата. Интензивен е трафикът и покрай по-големите училища и детски градини, където движението се регулира от пътни полицай. Полицейски екипи има и на входовете и изходите на Велико Търново, както и в по-натоварените участъци от първокласната и второкласна пътна мрежа.  \r\nУсловията за пътуване в останалата част от областта са нормални за сезона. Времето е облачно и на места вали слаб дъжд. Настилките са мокри и хлъзгави. Органите на реда призовават водачите да карат внимателно и със съобразена скорост. Нови въведени ограничения няма. Отворен за движение е Проходът на Републиката, но там все още важи предупреждението за опасност от падащи камъни. Настилката там също е мокра. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е път-551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно. \r\nЛуиза ТРАНЧЕВА", "date": "2019.01.31", "title": "Велико Търново: Мокри и хлъзгави са пътните настилки в областта"}
{"url": "http://www.focus-news.net/news/2019/01/31/2618223/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с реконструкция на уличен водопровод на ул. „Летоструй“ в кв. „Васил Левски“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Летоструй“, ул. „Витиня“, ул. „Рилска обител“, ул. 546. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ ъгъла с ул. „Летоструй“. \r\nВъв връзка с монтаж на спирателен кран във вилна зона „Малинова долина“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: бул. „Симеоновско шосе“ от ул. „Георги Русев“ до ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Георги Русев“. \r\nВъв връзка с реконструкция на уличен водопровод на ул. „Стефан Караджа“ в центъра на града се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Стефан Караджа“ от ул. „Георги С. Раковски“ до ул. „Дякон Игнатий“; ул. „Дякон Игнатий“ от ул. „Граф Игнатиев“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дякон Игнатий“ ъгъла с ул. „Стефан Караджа“. \r\nВъв връзка с подмяна на спирателен кран на бул. „Пенчо Славейков“ в центъра на града се налага спиране на водоподаването от 09.00 до 20.00 часа на клиентите на „Софийска вода”, живеещи в района на: бул. „Пенчо Славейков“ от ул. „Лайош Кошут“ до ул. „Люлин планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лайош Кошут“ ъгъла с ул. „Люлин планина“. \r\nВъв връзка с разкриване на уличен водопровод на ул. „Простор“ в кв. „Орландовци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Простор“ , ул. „Герено“, ул. 255, ул. 256. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Простор“ ъгъла с ул. „Герено“. \r\nВъв връзка с подмяна на сградно водопроводно отклонение на ул. „Св. Георги Софийски“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: площад „Пиърс О Махони“, СБАЛ „Проф. д-р Иван Митев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред СБАЛ „Проф. д-р Иван Митев“ \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.31", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/01/31/2618228/makfaks-makedoniya-grazhdanski-aktivisti-v-petak-shte-blokirat-vhoda-na-drisla.html", "text": "Представители на неправителствената организация \"Движение за чист въздух\" в петък ще блокират входа на сметището \"Дрисла\", предава агенция  Макфакс .  \r\nТехните искания са да се промени наредбата за проверка и наблюдение, като се съгласува с екологичните норми на ЕС, в най-кратък срок да се приемат разпоредби за промишлените  емисии и да се въведат добри производствени практики в този сектор. Те ще настояват и за прекратяване на договора с италианската фирма-концесионер, която не изпълнява нито един от поетите си ангажименти.  От Движението казват:„Даваме срок от 15 дни да се изпълнят тези изисквания. В противен случай ще блокираме град Скопие и ще заведем дело \".  Ивелина Ватова", "date": "2019.01.31", "title": "Макфакс (Македония): Граждански активисти в петък ще блокират входа на \"Дрисла\""}
{"url": "http://www.focus-news.net/news/2019/01/31/2618227/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.01.31", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/01/31/2618230/pazardzhik-magla-namalyava-vidimostta-po-porechiyata-na-rekite-v-oblastta-i-po-am-trakiya.html", "text": "Интензивно е движението по главните пътища в област Пазарджик. Пътните настилки в равнинната част са мокри, по високите и усойни места са заледени и заснежени, но обработени и опесъчени. Това съобщи за  Радио „Фокус“ – Пазарджик  дежурният в Областно пътно управление. Мъгла намалява видимостта по поречията на реките Марица, Луда Яна и Тополница в областта. Намалена е видимостта и по АМ „Тракия“ в района на тунела „Траянови врата“. Пътните настилки са мокри, на места хлъзгави. Мъгла има и в дефилето Варвара - Велинград при кръстовището за Костандово.  \r\nВъведено е ограничение за товарни МПС над 12 тона с ремаркета и полуремаркета по отсечката Батак - Доспат. Движението по пътя от село Дюлево до разклона за Стрелча, се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.31", "title": "Пазарджик: Мъгла намалява видимостта по поречията на реките в областта и по АМ „Тракия“"}
{"url": "http://www.focus-news.net/news/2019/01/31/2618216/shumen-okrazhniyat-sad-shte-provede-zasedanie-po-deloto-hitrino.html", "text": "Окръжният съд ще проведе заседание по делото за взрива на гарата в село Хитрино. Това съобщиха от пресцентъра на  Окръжен съд - Шумен . Съдебното заседание по НОХД № 349/2017 г. е насрочено за 10.00 часа. Видеоконференцията с Окръжния съд в Берлин ФР Германия за разпит на Хенрик Аммосер е насрочена за 13.30 часа.", "date": "2019.01.31", "title": "Шумен: Окръжният съд ще проведе заседание по делото „Хитрино“"}
{"url": "http://www.focus-news.net/news/2019/01/31/2618234/plovdiv-do-200-metra-e-namalena-vidimostta-po-am-trakiya-patnite-nastilki-sa-mokri.html", "text": "До 200 метра е намалена видимостта в участъка на АМ „Тракия“ в Пловдивска област. Това съобщи за  Радио „Фокус“ – Пловдив  дежурният в Областното пътно управление. Намалена е видимостта също по пътищата Пловдив - Карлово и Пловдив - Пазарджик. „Водачите трябва да бъдат внимателни, въпреки че мъглата започна да се вдига“, каза дежурният. Пътните настилки на територията на областта са предимно мокри. Повишена опасност от свличане на земна и скална маса има по пътищата в планинските райони, особено по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Проходът Троян - Кърнаре остава затворен за движение на всички моторни превозни средства. Към този час трафикът на територията на областта е интензивен. Засилено автомобилно движение се отчита по пловдивския участък на АМ „Тракия“, също по пътищата Пловдив - Карлово, Пловдив - Асеновград и Пловдив - Пазарджик. До 2 февруари остава забранено и преминаването на тежкотоварни моторни превозни средства над 12 тона по пътя Поповица - Болярци. Обходният маршрут е по път Поповица - Садово - Кочево - Болярци. Забранено е движението на камиони по-високи от 4 метра през тунелите по пътя Асеновград - Нареченски бани. \r\nТрафикът на територията на град Пловдив също е интензивен към този час. Колони от автомобили се образуват по булевардите „Христо Ботев“, „Цар Борис III Обединител“, „Найчо Цанов“, „Източен“, „Шести септември“, „Руски“, „Васил Априлов“, „България“, „Марица-юг“, както и по входно-изходните артерии. Пътните настилки на територията на града са предимно мокри. \r\nТони МИХАЙЛОВ", "date": "2019.01.31", "title": "Пловдив: До 200 метра е намалена видимостта по АМ „Тракия“, пътните настилки са мокри"}
{"url": "http://www.focus-news.net/news/2019/01/31/2618231/pregled-na-osnovnite-temi-v-starozagorskiya-pechat.html", "text": "„Удължиха разследването за смъртта на шефа на \"Пътна полиция\" в Казанлък” е водещо заглавие във всекидневника  “Старозагорски новини” . С 2 месеца се удължава разследването за смъртта на бившия шеф на сектор \"Пътна полиция\" в Казанлък Тодор Николов, чийто труп бе открит в личния му автомобил \"Мерцедес\" на 14 декември м.г., съобщиха от Районната прокуратура.  \r\nТялото на 44-годишния потомствен полицай беше намерено след продължило двудневно издирване в района на родното му село Бузовград. Според заключенията на съдебните медици смъртта е в резултат на огнестрелна рана в слепоочието.  \r\nБалистичната експертиза е установила, че изстрелът е произведен от служебния му \"Макаров\", по който е намерена една-единствена следа от левия палец. Откритата в купето гилза е от същото оръжие. Патоанатомите са установили, че приживе Николов е страдал от порок на сърцето, за такова заболяване съобщи в хода на издирването му неговият пряк началник в РУ Полиция - Казанлък Стойчо Крачолов.  \r\nДосъдебното производство е срещу неизвестен извършител за евентуално склоняване към самоубийство.  \r\nВ близост до колата на Николов бяха намерени близо 15 000 лв., захвърлени в утайника на напоителен канал, идващ от язовир \"Копринка\", картонен свитък-бележник и кожен кобур с револвер.  \r\nДактилоскопската експертиза не е установила отпечатъци от бившия катаджия по мокрите банкноти, тепърва предстои изготвянето на комплексна медицинска и психиатрична експертиза.  \r\nСмъртта на Тодор Николов (наричан от приятелите си Геслера) стана повод за множество коментари в Казанлък и региона заради съмнения, че е убит, за да се прекъсне следата към корупционна схема.  \r\nОще тогава шефовете му отрекоха да е имало сигнали срещу него за корупция, съвпадение било задържането на неговия подчинен Радослав Баросов в деня преди изчезването му. По думи на близки до разследването Николов редовно държал в себе си доста големи парични суми, имало показания, че е правел често финансови услуги на познати, но липсвали данни за лихварство.  “Зам.-председателят на НС Емил Христов: БСП работи за очернянето на всички власти и институции” гласи друго заглавие във вестника.  Не може да се иска оставката на човек, за когото абсолютно нищо не е доказано, категоричен е старозагорският народен представител по повод огласения от Елена Йончева \"компромат\" срещу министъра на културата Боил Банов  \r\n- Г-н Христов, Елена Йончева представи на 30 януари записи от разговори с участието на министъра на културата Боил Банов. На база на изнесеното от нея БСП поиска оставката на министъра. Каква е позицията на ГЕРБ по този случай и застава ли партията зад него?  \r\n- Смятам, че е отговорно по този случай да оставим на първо място прокуратурата да си свърши работата. Искам обаче да напомня и да посоча, че около този случай, свързан с ремонта на ларгото в София, вече се водят дела. Те не са от днес. Това, което председателят на парламента Цвета Караянчева заяви по казуса, е, че министър Банов не бива да подава оставка преди приключването на проверката. Смятам, че не може да се иска оставката на човек, за когото абсолютно нищо не е доказано. Имаме толкова много такива случаи. Най-неприятното е, че за пореден път, откакто бе съставено настоящото Народно събрание, БСП работи за очернянето на всички власти и институции. Съвместно с президента достигнаха до тук. За тях единственото нещо, което има значение, е да бъде представено нещо грозно, страната ни да бъде поставена в най-лоша светлина както пред нашите партньори, така и пред българските граждани. Аз си мисля, че борбата на БСП вече не е за властта, както би постъпила една нормална опозиция. Те просто се опитват да направят и да изкарат случващото се възможно най-лошо и грозно. Те се борят за това да провокират недоверие в българските институции както от страна на нашите международни партньори, така и от страна на гражданите. Така направените разкрития на Елена Йончева са изцяло в тази посока. С други думи БСП и президентът правят всичко възможно България да се превърне в блато.  \r\n- Продължава ли ГЕРБ да гледа на президента Радев и БСП като един общ противник? Питам Ви, тъй като в своя отчет държавният глава открито заяви, че е готов да подкрепи политически проект, борещ се за справедлива съдебна система и модернизация на страната. Но не спомена БСП.  \r\n- Левицата и президентът не могат да бъдат противници на ГЕРБ. Те са ниво, на което ние не можем да си позволим да слезем. Опоненти ни могат да бъдат нормални политически партии, които разполагат с аргументи. Съвсем ясно се вижда, че социалистите няма какво да кажат, а и да предложат на българското общество, освен откровените лъжи. С действията си БСП не успява да се легитимира като истинска опозиция. Дори прехвалената им \"Визия за България\" се оказа чисто и просто предизборно обещание. Що се отнася до президента Румен Радев, вече съм казвал, че той така и не успя за тези две години да намери достатъчно значима тема, която да е на нужната висота. Около държавния глава не се раждат големи и значими идеи. Сега президентът се готви да прави един СССР.  \r\n(\"Сформирам Съвет за стратегическо развитие на България с участието на интелектуалци и висококвалифицирани специалисти. Съветът ще трябва да разработи и предложи алтернативи на институционалния блокаж, на икономическия и идеен застой, в който се намира страната\" - думи на президента Радев, казани при представянето на двугодишния му отчет). Идеята като идея, ако изобщо е на президента, не е лоша. Възможно е все пак да имаме някаква експертиза в този Съвет за стратегическо развитие. Аз обаче се страхувам, че това няма да бъде използвано за нещо градивно, за избистрянето на идеи, а против интересите на България. Нещо, с което в последно време свикнахме.  \r\n- Г-н Христов, на проведения от БСП конгрес социалистите обявиха, че целта е победа в предстоящите избори за Европейски парламент. В този смисъл светна ли \"червената лампа\" за структурите на ГЕРБ в страната?  \r\n- Аз не възприех изказването на премиера Бойко Борисов като червена лампа, която трябва да ни светне специално за изборите. По-скоро това беше един кратък, но съдържателен анализ на това, което ГЕРБ прави и представлява през последните 2 години. Да, ние никога не сме твърдели, че сме перфектни. Бойко Борисов обаче с изказването си насочи вниманието към посоката, в която да засилим усилията си, за да бъдем по-добри, а структурите по места - по-жизнеспособни и активни. Най-важното обаче е да даваме отпор на лъжите на левицата. Трябва да стигнем до хората, за да им покажем истината.  \r\n- Каква е атмосферата сред \"Обединени патриоти\" в пленарна зала? Не липсваха скандали в по-малкия коалиционен партньор, които дават поле за размисъл дали това правителство може да изпълни мандата си. Чувствате ли, че имате подкрепата на патриотите?  \r\n- До този момент, независимо от различията в \"Обединени патриоти\", ние нямаме проблеми. Дори, когато имаме известни различия по определени политики, ние от ГЕРБ намираме правилния подход те да бъдат изгладени. В нас не съществува по никакъв начин безпокойство, че нещо би могло да наруши коалицията, а от там да се отрази и на управлението на страната. Миражът, блянът на БСП, че нещо ще се случи, е безпочвен.  \r\n “Старозагорският митрополит e в Москва за 10-годишнината от интронизацията на руския патриарх Кирил” съобщава изданието. Старозагорският митрополит Киприан и Видинският митрополит Даниил са в Москва, за да огласят приветственото послание на Св. Синод на Българската православна църква към Московския и на цяла Русия патриарх Кирил. Изборът двамата митрополити да представляват БПЦ е бил направен от Светия Синод.  Кирил е интрониран за глава на Руската православна църква на 1 февруари 2009 г., след смъртта на предишния патриарх Алексий Втори (на 5 декември 2008 г.).  От пресслужбата на патриарха съобщиха, че на честванията ще присъстват двама патриарси - антиохийският Йоан Х и сръбският Ириней, предстоятелите на Чешката и Словашка църква митрополит Ростислав и на Православната църква в Америка митрополит Тихон, както и генералният секретар на Световния съвет на църквите пастор Улаф Твейт. Делегации от един или двама митрополити изпращат Александрийската, Румънската, Грузинската и Полската църква.  \r\nСъпътстващата културна програма на тържествата, които започнаха на 30 януари в Москва, включва изложба \"Словото на пастира. Време за големи дела\", посветена на дейността на Московския патриарх, както и представяне на книгата на митрополит Иларион, посветена на патриарх Кирил, част от поредицата \"Животът на забележителните хора\".  \r\nПрипомняме, че руският патриарх посети Стара Загора и отслужи молебен на Паметника на свободата на връх Шипка миналата година по време на тържествата за 140-годишнината от Освобождението на България. Това беше най-хубавата част от посещението на патриарх Кирил в България през 2018 г.", "date": "2019.01.31", "title": "Преглед на основните теми в старозагорския печат"}
{"url": "http://www.focus-news.net/news/2019/01/31/2618232/gabrovo-v-rayona-na-kotlovinite-i-okolo-vodnite-baseyni-vidimostta-e-namalena-zaradi-magla.html", "text": "Мокра е пътната настилка в района на прохода Шипка. Това съобщи за  Радио „Фокус“ – Велико Търново  дежурният в Областно пътно управление – Габрово. Там остава в сила забраната за товарни автомобили над 12 тона. Други въведени ограничения в областта няма. Времето е облачно и на много места превалява слаб дъжд. В района на котловините и около водните басейни видимостта е намалена. Пътните настилки са мокри, по усойните и планински райони – на места заледени. Извършени са обработки. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация.  \r\nОт Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е въведена за участъка при км 10+080, а причината е  стеснен участък при мост над река Крапец. Районът  е сигнализиран с пътен знак В15. Обходният маршрут за МПС над 3.30 м е по път III-401 Кормянско – Петко Славейково – Малък Вършец и по общински път до село Малък Вършец. Срокът за приключване на ремонта е 20 декември \r\nЛуиза ТРАНЧЕВА", "date": "2019.01.31", "title": "Габрово: В района на котловините и около водните басейни видимостта е намалена заради мъгла"}
{"url": "http://www.focus-news.net/news/2019/01/31/2618235/pregled-na-osnovnite-temi-v-burgaskiya-pechat.html", "text": "„Спад на туристи за лято 2019“ е водещото заглавие в днешния брой на бургаския ежедневник  „Черноморски фар“ . Спад в ранните записвания в туризма за предстоящия летен сезон отчитат експерти. Дали тази тенденция ще се затвърди или ще тръгнат нагоре заявките за почивки по Чернонморието ще стане ясно в следващия месец, когато предстоят редица туристически борси, като например тази в Прага, пише още вестникът. „Повече седмокласници ще кандидатстват за 144 паралелки“ е друга статия от страниците на ежедневника. Има увеличение на децата в областта, които ще кандидатстват следващата учебна година. 3822 са учениците, които завършват седми клас. Статията пояснява, че това позволява по предварителни разчети почти 100 % пълняемост на паралелките. „Тема на деня“ в днешния брой е „Синът на пребитата до смърт Ивета помнел убийството ѝ“. В съда се появиха роднините на покойната Ивета, която бе пребита до смърт от приятеля си в гр. Айтос. В статията пише още, че майка ѝ е определила всяка присъда, освен доживотен затвор, като несериозна. След двучасово съвещание съдийският състав и съдебните представители са решили, че мъжът, ще лежи до живот. Тъй като обаче се признава за виновен, присъдата му става 25 години затвор, при първоначален строг режим, пояснява статията. „Три селища в Карнобатско с нитрати във водата“ е друго заглавие в днешния брой. Вестникът пояснява, че повишеното съдържание на нитрати е засечено в питейната вода на селата Сърнево, Черково и Екзарх Антимово. Обясненията клонят към факта, че водоизточници попадат в земеделски земи. „Улици във „Възраждане“ чакат допълнителни средства“ и „Ученици от Немската гимназия посетиха дело в Окръжния съд“ са други статии в днешния брой.", "date": "2019.01.31", "title": "Преглед на основните теми в бургаския печат"}
{"url": "http://www.focus-news.net/news/2019/01/31/2618238/smolyan-ogranicheno-e-dvizhenieto-za-tovarni-avtomobili-nad-12-tona-prez-prohoda-prevala-i-napravleniyata-stoykite-pamporovo-i-batak-dospat.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурата на въздуха е в интервала от минус 1 до 2 градуса. Пътните настилки са мокри, заледени и заснежени, но са почистени и обработени. Ограничено за товарни автомобили над 12 тона с ремаркета и полуремаркета е движението през прохода Превала и направленията Стойките – Пампорово и Батак – Доспат. Няма ограничения през прохода Пампорово, като там остава забранено движението на автомобили над 3,5 тона, което е целогодишно. Няма ограничения за движение и през проходите Рожен и Печинско. Остава затворен и пътят от границата на Областно пътно управление до Рожен, както и направлението Момчиловци – Момина вода. Заради свлачища ограничено в едната лента е движението в района на село Малка Арда, както и по пътя Широка лъка – Девин, преди разклона за Кукувица. Заради валежите от дъжд през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в област Смолян. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри и хлъзгави. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.31", "title": "Смолян: Ограничено е движението за товарни автомобили над 12 тона през прохода Превала и направленията Стойките – Пампорово и Батак – Доспат"}
{"url": "http://www.focus-news.net/news/2019/01/31/2618233/nina-stavreva-kmet-na-kavarna-arheologicheskite-razkopki-v-zemlishteto-kray-selo-topola-nyama-da-zapochnat-tazi-godina.html", "text": "Археологическите разкопки в землището край село Топола, за където се твърди, че се намира най-старият некропол на Балканите, няма да започнат тази година. Това каза за сутрешният блок „Добро утро България“ на  Радио „Фокус“  Нина Ставрева, кмет на Каварна.  Тя уточни, че Общината се е съсредоточила върху други два исторически обекта – „Археологически резерват Калиакра“ и „Праисторическото антично и средновековно селище“ в местността „Чиракман“. „Не сме предвидили финансиране тъй като действително имаме сериозни очаквания за тези два обекта: Археологически резерват Калиакра“ и „Праисторическото антично и средновековно селище“ в местността „Чиракман“. Както казах така се хвърли светлина след находките от миналата година върху един недостатъчно проучен период от историята на селището. Все пак там е старият град „Бизоне“ и сме съсредоточили финансирането на археологическите разкопки върху тези два обекта“, поясни кметът на Каварна Нина Ставрева. Тя уточни, че в обозримо бъдеще се работи и над този обект, защото това е още една причина градът да бъде посещаван от туристи.  \r\nЙоланда ПЕЛОВА", "date": "2019.01.31", "title": "Нина Ставрева, кмет на Каварна: Археологическите разкопки в землището край село Топола, няма да започнат тази година"}
{"url": "http://www.focus-news.net/news/2019/01/31/2618237/burgas-suhi-i-prohodimi-sa-patishtata-v-oblastta-vidimostta-e-dobra.html", "text": "Сухи и проходими са пътищата в областта, видимостта е добра. Това съобщиха за  Радио „Фокус“ – Бургас  от Областно пътно управление. Няма затворени проходи или пътни участъци на територията на областта. Движението в участъка Слънчев бряг – Бургас в района на обход на гр. Поморие трябва да се осъществява с повишено внимание поради изграждане на второ пътно платно. Движението в участъка при обхода на гр. на Ахелой се осъществява в една лента поради изпълнение на строително-монтажни работи. Максималната скорост на движение в посочения участък е намалена на 40 км/час в кръстовищата и на 70 км/час в останалите участъци. Без затруднения се осъществява движението на моторни превозни средства в сутрешните часове както по пътищата в областта, така и по улиците и булевардите на областния център. \r\nМария ПОПЧЕВА", "date": "2019.01.31", "title": "Бургас: Сухи и проходими са пътищата в областта, видимостта е добра"}
{"url": "http://www.focus-news.net/news/2019/01/31/2618240/pazardzhik-prodalzhava-kampaniyata-za-borba-s-raka-na-gardata-initsiirana-ot-sdruzhenie-za-onkobolni-i-priyateli.html", "text": "Продължава 17-ата Кампания за борба с рака на гърдата, инициирана от „Сдружение за онкоболни и приятели“ – Пазарджик, съобщиха  организаторите . Те уточниха, че ще бъдат проведени профилактични прегледи със специализиран ехограф на млечна и щитовидна жлеза за ранна диагностика на онкологични заболявания. Апаратът е дарен на Сдружението в резултат на дарителска кампания, подкрепена от вицепремиера и министър на външните работи Екатерина Захариева. Той ще бъде в сградата на Младежки дом.-Брацигово от 09.30 часа. Желаещите да посетят мобилния ехограф за преглед на млечна и щитовидна жлеза  могат да се запишат на място в общинската администрация в Брацигово.", "date": "2019.01.31", "title": "Пазарджик: Продължава кампанията за борба с рака на гърдата, инициирана от „Сдружение за онкоболни и приятели“"}
{"url": "http://www.focus-news.net/news/2019/01/31/2618243/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.31", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/31/2618246/plovdiv-s-vinarsko-shestvie-i-ritual-vino-ot-cheshma-prodalzhavat-praznitsite-na-vinoto-v-asenovgrad.html", "text": "Днес е кулминацията на Празниците на виното в Асеновград. Това съобщиха за  Радио „Фокус“ – Пловдив  от Общината. Празникът ще започне в 12.00 часа пред паметника на най-големия винар и „баща“ на станимашката малага Аристи Чорбаджака. Оттам ще тръгне винарско шествие с музика, което ще стигне до църквата „Света Богородица – Благовещение“. В 12.30 часа ще се изпълни ритуал „Вино от чешма”, след което празничното шествие на винарите ще продължи до центъра на Асеновград. Там в 13.00 часа ще започне празнична програма с участието на Руслан Мъйнов, оркестър „Калофер” и танцова формация „Антик”. Ще бъдат наградени победителите в седмия кулинарен конкурс „Най-вкусни станимашки сармички” и в 27-ия конкурс „Най-добро домашно вино-реколта 2018 г.” \r\nПрограмата на Празниците на виното в Асеновград ще завърши на 1 февруари с народно веселие и пехливански борби на местността „Св. Трифон“. \r\nТони МИХАЙЛОВ", "date": "2019.01.31", "title": "Пловдив: С винарско шествие и ритуал „Вино от чешма“ продължават Празниците на виното в Асеновград"}
{"url": "http://www.focus-news.net/news/2019/01/31/2618245/varna-patnite-nastilki-v-oblastta-sa-suhi-trafikat-se-osashtestvyava-normalno.html", "text": "Пътните настилки във Варна и областта са предимно сухи, трафикът се осъществява нормално, предаде репортер на  Радио „Фокус“ – Варна . Слаб вятър духа в област Варна, видимостта е добра. Пътищата са проходими при зимни условия. Преминаването по главните пътни артерии се осъществява без проблеми. Ремонтни дейности се извършват по автомагистрала „Черно море“ от км 0 до км 8. Преминаването на автомобилите се осъществява изцяло в платното в посока Бургас. Ограничено движението на товарни автомобили над 12 тона по пътя за село Рибник от автомагистрала „Струма“. Ремонти се извършват от км 0 до км 2 поради ремонтни дейности. Участъкът е сигнализиран с пътни знаци. Движението в участъка Кранево – Варна при км 83 е ограничено за движение на моторни превозни средства над 10 тона поради опасност от свлачище. Осигуреният обходен маршрут е през Кичево и Оброчище. \r\nБояна АТАНАСОВА", "date": "2019.01.31", "title": "Варна: Пътните настилки в областта са сухи, трафикът се осъществява нормално"}
{"url": "http://www.focus-news.net/news/2019/01/31/2618236/afp-petima-chuzhdi-zhurnalisti-sa-arestuvani-vav-venetsuela.html", "text": "Венецуелските власти са задържали петима чуждестранни журналисти, отразяващи протестите на опозицията, предава агенция  AFP . Задържаните са от Франция, Колумбия и Испания. \r\nДруги двама, от Чили, са депортирани от страната.   \r\nДвамата колумбийци и испанецът работят за испанската национална телеграфна агенция Ефе и са пристигнали от Колумбия да отразяват кризисната ситуация. За задържането им е съобщил ръководителят на кореспондентското бюро в Каракас на Ефе Нелида Фернандес.   \r\nДвамата френски журналисти работят за телевизионната програма „Куотидиен“ и са били задържани във вторник, докато са снимали около президентския дворец, съобщават дипломатически източници. Арестуван е и местният им продуцент.   \r\nЧилийските журналисти са били задържани във вторник вечерта близо до президентския дворец, останали са в ареста 14 часа, а после са били изгонени от страната, съобщи чилийският външен министър Роберто Ампуеро. Като аргумент за задържането им се обявява фактът, че са работили в „зона за сигурност“. \r\nВ последните години няколко чуждестранни журналисти са били задържани в страната с мотиви, че нямат журналистически пропуски. \r\nКато не спомена тези последни арести, венецуелският външен министър Хорхе Ареаса в сряда обяви, че чужди журналисти влизат в страната без позволение да работят в нея.   Ивелина Ватова", "date": "2019.01.31", "title": "AFP: Петима чужди журналисти са арестувани във Венецуела"}
{"url": "http://www.focus-news.net/news/2019/01/31/2618248/kyustendil-na-mesta-vidimostta-e-namalena-zaradi-magla-patnite-nastilki-sa-predimno-mokri.html", "text": "На места видимостта е намалена заради мъгла, пътните настилки са предимно мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма допълнително въведена организация на движението по републиканската пътна мрежа заради зимния сезон. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 1 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.31", "title": "Кюстендил: На места видимостта е намалена заради мъгла, пътните настилки са предимно мокри"}
{"url": "http://www.focus-news.net/news/2019/01/31/2618249/plovdiv-mobilni-ekipi-na-politsiyata-shte-osashtestvyat-sreshti-i-priem-na-grazhdani-v-48-malki-naseleni-mesta-ot-oblastta-prez-fevruari.html", "text": "През месец февруари мобилни екипи на Областната дирекция на МВР в Пловдив ще осъществят срещи и прием на граждани в 48 малки населени места. Това съобщиха за  Радио „Фокус“ – Пловдив  от Областната дирекция на МВР. Мобилните екипи ще бъдат съставени от служители на отдел „Охранителна полиция“ и секторите „Икономическа полиция“ и „Криминална полиция“.  \r\nНа 5 февруари ще се осъществят срещи с жителите на селата Храбрино, Дедево, Извор, Гълъбово, Цар Калоян и Руен, а на 7 февруари – в селата Боянци, Козаново, Златовръх, Нови извор, Моминско и Караджово. Срещите продължават на 12 февруари в населените места Домлян, Бегунци, Мраченик, Васил Левски, Слатина и Столетово, на 14 февруари – в селата Златитрап, Оризари, Кадиево, Йоаким Груево, Ново село и Триводици, а на 19 февруари – в селата Мътеница, Черничево, Старо Железаре, Иван Вазово, Горна махала и Черноземен. На 21 февруари мобилните екипи на полицията ще посетят населените места Градина, Крушево, Добри дол, Виница, Татарево и Караджалово, а на 26 февруари –  селата Зелениково, Чехларе, Розовец, Отец Кирилово, Дрангово и Златосел. Последните посещения на мобилни екипи в рамките на месеца ще бъдат на 28 февруари в селата Бенковски, Радиново, Костиево, Церетелево, Царимир и Неделево. \r\nПо разпореждане на главния секретар на МВР, от месец ноември 2017 година мобилни екипи от служители в отделите „Криминална полиция” и „Охранителна полиция” ежемесечно посещават селата, в които няма постоянно полицейски инспектори. Целта е хората да имат възможността  пряко да информират униформените за нарушения на обществения ред и Закона за движение по пътищата, извършени или подготвяни престъпления, както и за случаи, за които е необходима намесата на други компетентни институции.", "date": "2019.01.31", "title": "Пловдив: Мобилни екипи на полицията ще осъществят срещи и прием на граждани в 48 малки населени места от областта през февруари"}
{"url": "http://www.focus-news.net/news/2019/01/31/2618250/pregled-na-osnovnite-temi-vav-velikotarnovskiya-pechat.html", "text": "„Търновци искат спешен ремонт на каменния мост „Цар Борис III“ е заглавие на първа страница на областния всекидневник  „Янтра ДНЕС” . За спешен ремонт на каменния мост „Цар Борис III“, край църквата „Св. 40 мъченици“, настояват живеещите в квартала. Хората са притеснени, че пукнатините по съоръжението стават все по-големи и опасни. „Заради грипа увеличават болничните легла в Горна Оряховица и Павликени“, пише още вестникът. Грипната епидемия налага разкриване на допълнителни легла във всички болници в региона. В „Многопрофилната болница за активно лечение – Павликени“ ежедневно постъпват нови пациенти с усложнения след грип. „Иззеха фалшиви стоки от магазин“ е новина от криминалната хроника. На страница 6-а статия ни разказва за Симона и Крум, чиято „мисия в живота е да дадат най-добрия старт на децата“. Страница 8-а е посветена на Кирил Бояджиев, който „създава изкуство от небето“. „Осминафиналите на зимния турнир стартират днес“ е новина от спортните страници.  \r\n„Схема за легално източване на училищните бюджети разяри търновски директори“ е заглавие от другия областен ежедневник  „Борба“ . Схема за легално източване на училищните бюджети разяри търновски директори. За проблема преди няколко дни сигнализираха и от неправителствената организация „Амалипе“. Екипът на търновската асоциация вече е разпратил предупредителни писма до училищата, с които организацията работи. „Лекари от Спешна помощ оттеглят оставките си“ е друга новина от първа страница. Работещите в Центъра за спешна помощ в Горна Оряховица оттеглят молбите си за напускане. Това информира д-р Емил Николов, който бе един от медиците, участвали в срещата в сряда със здравния министър Кирил Ананиев. „230 хил. лв. получи Община Павликени за ремонт на читалището в село Стамболово“, пише още „Борба“. 229 739 лв. получи Община Павликени за ремонтно-възстановителни работи по сградата на читалище „Зора 1881“, с. Стамболово. Решението взе Министерски съвет в едно от последните си заседания за 2018 г. „Турски тир полетя в язовир край Никюп, пазачът в караваната оцеля по чудо“ е новина от криминалната хроника. В областния ежедневник ще намерите и материал за това как преминаха честванията по повод 165-годишнината от рождението на Стефан Стамболов  във Велико Търново.", "date": "2019.01.31", "title": "Преглед на основните теми във великотърновския печат"}
{"url": "http://www.focus-news.net/news/2019/01/31/2618251/dimitar-margaritov-kzp-osnovniyat-problem-v-onlayn-targoviyata-v-globalen-plan-vse-oshte-e-sigurnostta-poradi-lipsata-na-edinni-pravila.html", "text": "Все още липсващото в областта на електронната търговия в глобален мащаб е да се обединят усилията на институциите и да се гарантира на потребителите, че откъдето и да пазаруват, те ще имат еднаква сигурност – право на отказ в определен срок, данни за търговеца, истинност на офертите. Коментарът направи председателят на Комисията за защита на потребителите (КЗП) Димитър Маргаритов по телевизия Bulgaria ON Air по повод стартиралите преговори между Европейския съюз и 47 страни-членки на Световната търговска организация за общи регламенти за онлайн търговията, съобщиха от пресцентъра на  КЗП .  \r\nМаргаритов подчерта, че основният проблем в световен план е липсата на сигурност. По думите му от това страда и потребителското доверие към онлайн средата. Докато в Европейския съюз действат сходни правни норми, извън него те липсват и това създава условия за потребителски казуси. Затова, според председателя на КЗП в България тази мярка е добре да се случи, за да се създаде рамков документ, въз основа на който да се стигне до универсални правила от полза за потребителите и всяка една участваща държава да ги въведе в националното си законодателство. „Нещо като конвенциите, които в международното право регулират основните свободи на гражданите, и оттам вече всяко национално законодателство се съобразява неминуемо с жалоните, които се залагат в тях”, добави той.  \r\n„И нашите проучвания, и постъпващите жалби сочат, че когато става въпрос за пазаруване извън територията на ЕС, най-често проблемите са със сайтове, които са китайски”, посочи Маргаритов. Той обясни, че много често окончанието на електронния им адрес не отговаря на стандартното обозначение за Китай, което може да  подведе потребителите. „Затова е важно хората да имат възможност, преди да купят от даден сайт, да проверят коя е страната, в която е базиран търговецът, администриращ този сайт. Нашето законодателство задължително изисква от търговеца да посочва тази информация и своите данни, но има държави извън ЕС, в които няма такова задължение”, посочи председателят на КЗП.   \r\nСпоред Димитър Маргаритов големият въпрос е как може да се стигне и какво би могло да „принуди” държавите да вървят по пътя на единното законодателство в областта на онлайн търговията. „Това не е толкова административен механизъм, а се прави в името на потребителското доверие. Почти двойно в рамките на три години ще скочат оборотите. Затова е важно потребителското доверие да бъде съхранено и да бъдат създадени гаранции, че хората ще пазаруват, без да се притесняват от това, че може да отидат парите им някъде и да не дойде стоката, или че някой ще ги измами и т.н.”, подчерта той. По негово мнение самите търговци имат интерес да се върви към единни правила, подкрепени от представителствата на потребителските организации и на организации като СТО. „Например, Китай – убеден съм, че и при тази изключително силна конкуренция в онлайн средата в някаква степен има стимул на държавно ниво да възприеме такива правила”, посочи Маргаритов. \r\n„Хубавото е, че ние като контролен орган в България прилагаме едно законодателство, което е постигнало най-високите върхове в момента в световен мащаб. От нас се изисква единствено то да бъде спазвано коректно от търговците, които са базирани в нашата страна и нашите колеги от Европейския потребителски център да откликнат на всяка жалба, която наш потребител отправя към търговец, базиран в друга държава от ЕС”, каза още председателят на КЗП и потвърди за засилен контрол в онлайн средата.  \r\nВ студиото на „България сутрин” Маргаритов обяви, че Комисията е извършила около 700 проверки в туристически обекти от началото на месец декември. В около 50 случая са съставени актове за различен тип нарушения, някои от проверките още не са приключили.", "date": "2019.01.31", "title": "Димитър Маргаритов, КЗП: Основният проблем в онлайн търговията в глобален план все още е сигурността поради липсата на единни правила"}
{"url": "http://www.focus-news.net/news/2019/01/31/2618244/ognyan-zlatev-ek-brekzit-bez-sdelka-e-nay-loshiyat-variant-i-za-dvete-strani.html", "text": "Всички ръководители на европейските институции препотвърдиха своето мнение, че споразумението за Брекзит не подлежи на предоговаряне. Това е позицията и на Европейския съюз. Това коментира в сутрешния блок на  БНТ  Огнян Златев - ръководител на Представителството на ЕК в България. \r\nПо думите му сегашното споразумение е най-доброто, което може да се постигне на този етап. Вариант за Брекзит без сделка е най-лошият и за двете страни. Факторът време вече играе своята роля, ЕК се готви за този сценарий, каза Златев. \r\nТой допълни, че ако до 29 март няма никакво споразумение, Великобритания няма да участва в европейски избори, тъй като това ще означава твърд Брекзит. \r\nПри такъв сюжет самолетите от Лондон няма да имат право да кацат на европейски летища. Трябва да има изградени КПП-та. Комисията е предложила 88 временни решения, с които да се минимизират негативите от Брекзит без сделка.", "date": "2019.01.31", "title": "Огнян Златев, ЕК: Брекзит без сделка е най-лошият вариант и за двете страни"}
{"url": "http://www.focus-news.net/news/2019/01/31/2618252/plovdiv-62-godishen-mazh-e-zaginal-pri-pozhar-v-kashta-v-selo-tsalapitsa.html", "text": "62-годишен инвалид е загинал при пожар в къща в село Цалапица. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“ - Пловдив. В 10.31 часа на 30 януари е получено съобщение за възникнал пожар на първия етаж на къща на ул. „Тодор Ландов“ в селото. На мястото на произшествието са изпратени два противопожарни автомобила с 6 пожарникари от Районната служба „Пожарна безопасност и защита на населението“ в Стамболийски.  \r\nПри пожара са унищожени мебели, телевизор и домашно имущество. Спасена е къщата. \r\nТони МИХАЙЛОВ", "date": "2019.01.31", "title": "Пловдив: 62-годишен мъж е загинал при пожар в къща в село Цалапица"}
{"url": "http://www.focus-news.net/news/2019/01/31/2618254/pazardzhik-magla-namalyava-vidimostta-do-50-metra-i-zatrudnyava-trafika-v-grada.html", "text": "Мъгла затруднява трафика в Пазарджик, предаде репортер на  Радио „Фокус“ – Пазарджик . Видимостта е намалена до 50 метра. В района на двете кръгови кръстовища на моста на река Марица поради лошата видимост автомобилите се движат с ниска скорост. Образуват се колони. Подобно е положението и по главния булевард „България“, където поради гъстата мъгла трудно се виждат светофарите. Трафикът е натоварен, колони от автомобили изчакват по кръстовищата. Пътните настилки са мокри. \r\nВаня НИКОЛОВА", "date": "2019.01.31", "title": "Пазарджик: Мъгла намалява видимостта до 50 метра и затруднява трафика в града"}
{"url": "http://www.focus-news.net/news/2019/01/31/2618253/mvr-20-dushi-sa-postradali-pri-katastrofi-v-stranata-prez-izminaloto-denonoshtie.html", "text": "20 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия. Един от пострадалите е с опасност за живота. В София са регистрирани 28 леки и четири тежки катастрофи, при които са пострадали четирима души.", "date": "2019.01.31", "title": "МВР: 20 души са пострадали при катастрофи в страната през изминалото денонощие"}
{"url": "http://www.focus-news.net/news/2019/01/31/2618256/varna-vremenno-dvizhenieto-se-osashtestvyava-v-avariynata-lenta-po-avtomagistrala-hemus-pri-otbivkata-za-slanchevo-poradi-patnotransportno-proizshestvie.html", "text": "Временно движението сe осъществява само в аварийната лента по автомагистрала „Хемус“ при отбивката за Слънчево поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция\".", "date": "2019.01.31", "title": "Варна: Временно движението се осъществява в аварийната лента по автомагистрала „Хемус“ при отбивката за Слънчево поради пътнотранспортно произшествие"}
{"url": "http://www.focus-news.net/news/2019/01/31/2618247/gazeta-express-sled-izvanredno-zasedanie-kosovoskoto-pravitelstvo-potvardi-che-koalitsiyata-e-stabilna-i-funktsionirashta.html", "text": "Управляващите в Косово публикуваха съобщение за пресата след спешна среща на председателите на партиите от коалицията, с което потвърдиха, че правителството е  „стабилно и функционално“ и обещаха да продължат работата по изпълнението на своята програма, съобщава електронното издание на прищинския ежедневник  Gazeta Express . \r\nЛидерите на управляващата коалиция Рамуш Харадинай („Алианс за бъдещето на Косово“), Кадри Весели (Демократическа партия на Косово), Фатмир Лимай („Нисма“) и Беджет Пацоли („Алианс за ново Косово”) се събраха на извънредна среща за обсъждане на проблема със 100-процентовите мита за внос в страната на стоки от Сърбия и Босна и Херцеговина.  \r\nСлед двучасовата среща, която се проведе зад затворени врати, правителството публикува съобщение за пресата, в което се потвърждава, че са обсъдили последните събития в страната, функционирането на институциите, одобряването на бюджета за 2019 г., платформата за диалог със Сърбия и данъчния въпрос. „Партньорите в коалицията се съгласиха да засилят действията, насочени към хармонизиране на вземането на решения по горепосочените теми”, се казва в прессъобщението.  \r\nСпоред текста лидерите на партиите от коалицията са обсъдили платформата за диалог със Сърбия, която се очаква да бъде представена пред парламента за одобрение. „Платформата ще отразява единната позиция на институциите на страната за постигане на всеобхватно и правно обвързващо споразумение за взаимно признаване и членство на Косово в ООН\", се казва още в прессъобщението. Според изявлението за пресата коалиционните партньори обещават да засилят работата си и да координират своите решения със стратегическите партньори на Косово - САЩ и ЕС. „Коалицията е функционална и стабилна. Оставаме ангажирани с постигането на нашите цели, както е предвидено в програмата на правителството”, се уверява в текста. Тереза Герова", "date": "2019.01.31", "title": "Gazeta Express: След извънредно заседание: Косовоското правителство потвърди, че коалицията е „стабилна и функционираща“"}
{"url": "http://www.focus-news.net/news/2019/01/31/2618259/yambol-obshtinata-podade-signal-v-rayonnata-prokuratura-za-narusheniya-pri-sabiraneto-na-podpisi-za-provezhdane-na-mesten-referendum.html", "text": "Сигнал за извършване на проверка за нарушения при събирането на подписи за провеждане на местен референдум входира Община Ямбол в Районна прокуратура и Областната дирекция на МВР. Това съобщиха от пресцентъра на  Общината . Причината е, че подписите не се събират по установения от закона ред. Има и данни, че доброволците за събиране на подписи получават възнаграждение за своята работа, като размерът му зависи от броя на събраните подписи от всеки доброволец. \r\nВ началото на месец декември 2018 г. в Общината е подадено уведомление за учредяването на Инициативен комитет за събиране на подписи за провеждане на местен референдум. Той се състои от седем граждани на Ямбол, сред които общинският председател на БСП Катя Георгиева и шефът на младежката партийна секция Райно Георгиев. Въпросът е свързан с намерението на общината да тегли дългосрочен облигационен заем.  \r\nЗаконът изрично указва, че инициативният комитет, след съгласуване с кмета на Общината, определя общодостъпни места, където ще се събират подписите. В уведомлението са посочени 11 пункта за тази цел. Посочен е и периодът на събиране на подписката - от 1 декември 2018 г. до 1 март 2019 г. всеки ден от 10.00 часа до 17.30 часа. Оказва се обаче, че подписите се събират на всевъзможни места, извън предварително обявените, както и по всяко време, което е в противоречие с нормативната уредба. \r\nЗа това нарушение свидетелства самият инициативен комитет. На 25 януари 2019 г. в множество местни и национални медии се появи съобщение, подписано от комитета, в което между другото пише: „Наш доброволец за събиране на подписи за иницииране на местен референдум е бил пребит на 23 януари около 18.30 часа. Младежът е позвънил на вратата на апартамент в к-с „Васил Левски“ и когато отвътре са го попитали защо звъни, е обяснил, че събира подписи за местен референдум“.  \r\n\"Със сигурност до подобен нещастен инцидент нямаше да се стигне, ако подписите се събираха на определените за целта общодостъпни места, за което отговорността е изцяло на инициативния комитет. Съвсем отделен е въпросът, че конфликтът изобщо може да не е провокиран от подписката. Но е безспорен фактът, както сами признават и от комитета, че техни хора обикалят по домовете на хората и всевъзможни други места в търсене и събиране на подписи, без да зачитат законовите изисквания. Вероятно това е обвързано и с информацията, че за всеки подпис се заплаща, което „мотивира“ усърдието на доброволците. \r\nЗащо доброволецът е събирал подписи извън пунктовете и извън ежедневния времеви диапазон от 10.00 часа до 17.30 часа, кой от Инициативния комитет е изпратил доброволеца да събира подписи по домовете на гражданите и получавал ли е заплащане за тази дейност? Именно с оглед изясняването на тези и други въпроси е подаденият сигнал от Община Ямбол. Вярваме в безпристрастността на полицията и Прокуратурата, надяваме се проверката да приключи бързо и ако се констатират нарушения да се потърси отговорност на виновните\", коментира случая кметът Георги Славов. Според него гражданите на Ямбол са достатъчно грамотни, за да преценят кога става въпрос за игра на пряка демокрация, предизборни манипулации или полезни за обществото инициативи.", "date": "2019.01.31", "title": "Ямбол: Общината подаде сигнал в Районната прокуратура за нарушения при събирането на подписи за провеждане на местен референдум"}
{"url": "http://www.focus-news.net/news/2019/01/31/2618239/ministar-boil-banov-iznudvan-sam-ot-shemadzhii-ot-malka-organizirana-prestapna-grupa.html", "text": "Тези хора са схемаджии и изнудвачи. Една малка организирана престъпна група… Един работи вътре в администрацията, други – отвън. И така се печелят проекти. Това каза министърът на културата Боил Банов в коментар на скандала със записите, разпространени в сряда от депутата от БСП Елена Йончева в предаването  \"Здравей, България\"  по Нова телевизия. Чрез тях левицата обвини Банов в корупция. Социалистите твърдят, че той е ощетил държавата с около 700 000 лева, спестявайки неустойката, която фирмата изпълнител на проекта за Ларгото трябвало да плати на държавата за забавяне. \r\nБанов каза, че въпросните хора, които събирали записи, за да рекетират с тях, се казват Ангел Ангелов и Иво Костов. \"Ангелов преди бил директор на Дирекция „Европейски програми и проекти”в Министерството на културата, а Костов е посредник, консултиращ изпълнителите на проекти. Въпросните хора в момента действали в Министерството на образованието\", каза Банов. \r\n„При мен действат през трети лица. Изпращат ги, за да ми кажат, че ако не направя нещо, което искат, ще ме съсипят, ще ме унищожат, ще ми разгонят фамилията”, обясни Банов. \r\nТой заяви, че разпространеният от БСП запис е „подправен, нагласен и тенденциозен”. \r\n„Това е страшна, непроверена помия: хванаха едни изнудвачи, взеха от тях една помия и ми я блъснаха на мен. Инфантилна стратегия… Интересно ми е дали Йончева се познава с тези изнудвачи”, коментира още министърът и допълни, че цялата информация, която има по казуса, ще предаде на прокуратурата. \r\n„Жална ни майка на всички, ако социалистите така ще печелят избори и ще управляват държава”, каза още Банов. \r\nТой уточни заяви, че проектът за Ларгото е „добре изпълнен и законосъобразен”, въпреки че се случил доста трудно. \r\nМинистърът каза още, че оставката му може да се счита за депозирана. Получих подкрепа от премиера Бойко Борисов, който го посъветвал „да не се предава”. \r\n„Само питам на мен къде ще ми учи детето, докато тече проверката на прокуратурата”, не скри емоциите си Банов.", "date": "2019.01.31", "title": "Министър Боил Банов: Изнудван съм от схемаджии от малка организирана престъпна група"}
{"url": "http://www.focus-news.net/news/2019/01/31/2618260/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за  Агенция „Фокус“  от Планинската спасителна служба (ПСС) към Българския червен кръст (БЧК).  По билата духа умерен вятър, с преминаващ мъгла, температурите са ниски – между минус 10 и минус 7. Условия за зимни спортове има във всички курорти, където съоръженията работят, съобразно с метеорологичните условия. От ПСС уточниха, че практикуването на различните спортове трябва да става само по пистите, тъй като извън тях съществува лавинна опасност. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.01.31", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2019/01/31/2618257/pazardzhik-okrazhniyat-sad-shte-zasedava-po-deloto-sreshtu-kmeta-na-belovo-kostadin-varev-za-naneseni-imushtestveni-vredi-na-obshtinata-v-razmer-nad-48-000-leva.html", "text": "Окръжният в Пазарджик съд ще заседава по делото срещу кмета на Белово Костадин Варев за нанесени имуществени вреди на Общината в размер над 48 000 лева, съобщиха от пресцентъра на  съда . Делото е образувано по обвинителен акт на Окръжната прокуратура. Срещу Костадин Варев е повдигнато обвинение за това, че за периода 31 януари 2013 – 20 август 2014 г. като кмет на Белово не е положил достатъчно грижи за изпълнение на възложената му работа за изваждане на стари, излезли от употреба подземни тръбопроводи. В резултат на деянието му са настъпили вреди за Общината в размер над 48 700 лв.  \r\nНачалото на съдебното заседание е в 09.30 часа, а съдия-докладчик е Александър Александров.", "date": "2019.01.31", "title": "Пазарджик: Окръжният съд ще заседава по делото срещу кмета на Белово Костадин Варев за нанесени имуществени вреди на Общината в размер над 48 000 лева"}
{"url": "http://www.focus-news.net/news/2019/01/31/2618263/blagoevgrad-prodalzhava-razchistvaneto-na-padnali-darveta-v-rayona-na-prohoda-papaz-chair-dvizhenieto-za-tovarni-avtomobili-s-teglo-nad-12-tona-e-ogranicheno.html", "text": "Продължава разчистването на паднали дървета в района на прохода Папаз Чаир, движението за товарни автомобили с тегло над 12 тона е ограничено. Това съобщи за  Радио „Фокус“ – Пирин  дежурният служител в Областно пътно управление – Благоевград. Временно е ограничено движението и по третокласен път 108 автомагистрала „Струма“ – село Рибник за МПС над 12 т поради ремонтни дейности. Участъкът е сигнализиран с пътни знаци за срок до 28 февруари. В региона няма въведени други забрани за преминаването на леки и товарни автомобили. Няма регистрирани сигнали, свързани с паднала скална маса на пътното платно. Няма новорегистрирани свлачища. Повишена е опасността от падащи камъни в Кресненското дефиле и в района на прохода Предел. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. \r\nС нормална интензивност е трафикът по централните улици и булеварди в Благоевград. Пътните настилки са мокри и хлъзгави, затова шофьорите трябва да карат внимателно. Колони от автомобили се образуват на моменти на кръговото кръстовище на булевард „Васил Левски“, както и по булевард „Св. Димитър Солунски“. През нощта няма регистрирани катастрофи в областния град. Градският транспорт се движи по разписание и без отклонения от редовния си маршрут. Светофарните уредби са в изправност. \r\nЛивия НИНОВА", "date": "2019.01.31", "title": "Благоевград: Продължава разчистването на паднали дървета в района на прохода Папаз Чаир, движението за товарни автомобили с тегло над 12 тона е ограничено"}
{"url": "http://www.focus-news.net/news/2019/01/31/2618264/veliko-tarnovo-stopanskata-akademiya-v-svishtov-otkaza-da-prieme-byudzheta-na-vissheto-uchilishte-za-2019-g-zaradi-serioznoto-redutsirane-na-subsidiyata-mu.html", "text": "Академичният съвет на Стопанска академия „Д. А. Ценов” – Свищов на свое редовно заседание отказа да приеме бюджета на висшето училище за 2019 година. Причината за това решение е дефицитът по проектобюджета от почти 3 млн. лева и липсата на източници за неговото покриване. Това съобщиха от пресцентъра на  Стопанска академия „Д. А. Ценов” . \r\nДо безпрецедентната за висшето ни образование ситуация се стигна, тъй като за поредна година субсидията за Стопанска академия бе редуцирана чувствително. Причина за това е намаляващия брой на обучаваните студенти по държавна поръчка с над 40% само за последните 3 години. Спадът в броя на приеманите в свищовската академия студенти е резултат от провежданата вече няколко години политика за ограничаване на държавно финансирания прием в професионални направления „Икономика” и „Администрация и управление”, и нерационално големия брой университети в страната, в които се осъществява обучение по икономика.  \r\nПо време на заседанието, членовете на Академичния съвет коментираха, че подкрепят стъпките на МОН за намаляване на приема по икономика, най-вече в университети, за които това е несвойствена дейност, но също така са категорични, че държавата трябва да търси механизми за компенсиране на негативните последици, които изпитват висшите училища, специализирани само в обучението по икономика, каквото е свищовската Алма матер.  \r\nСтопанската академия в Свищов остана единственото в страната висше училище, което в 83-годишната си история е обучавало и продължава да обучава само студенти–икономисти. Понастоящем Академията е в тройката на най-добрите български университети в професионалното си направление по критериите за качество, залегнали в ПМС № 328, а в същото време е с постоянно намаляваща субсидия. През последните години субсидията на Стопанска академия е намаляла с 38 % (от 6, 9 млн. лв. през 2015 г. до 4, 3 млн. лв. през 2019 г.), при общо увеличение на средствата за висше образование в страната.  \r\nНедоволството на академичните преподаватели е продиктувано и от обстоятелството, че въпреки сигналите до МОН, министъра на финансите, парламентарните комисии по образование и по бюджет към 43 Народно събрание, те не получават подкрепа от държавата за реализация на осъществяваната от Стопанска академия програма за преструктуриране и намаляване на разходите, която до момента е довела до икономии от 2,4 млн. лв. От висшето училище в Свищов са категорични, че при така създалата се ситуация – липса на начини за допълнително намаляване на разходите и невъзможност за генериране на допълнителни приходи, поради ограниченията в приема,  решаването на финансовите проблеми на свищовската академия вече е извън нейните възможности.  \r\nРъководството на Стопанска академия гарантира, че въпреки създалото се по този повод напрежение сред академичния състав, финансовите трудности няма да се отразят върху нормалното протичане на учебния процес, но в същото време очаква достатъчно бърза реакция от страна на институциите, за да не се достигне до ескалация на недоволството.", "date": "2019.01.31", "title": "Велико Търново: Стопанската академия в Свищов отказа да приеме бюджета на висшето училище за 2019 г. заради сериозното редуциране на субсидията му"}
{"url": "http://www.focus-news.net/news/2019/01/31/2618266/kyustendil-obshtinskiyat-savet-shte-glasuva-mestniya-byudzhet-za-2019-godina.html", "text": "Общинският съвет в Кюстендил ще гласува местния бюджет за 2019 година. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. Заседанието е насрочено за 14.00 часа в залата на Общината.  \r\nДневният ред включва 16 докладни записки. Съветниците трябва да гласуват нова наредба за обществения ред, както и годишен отчет за състоянието на общинската собственост и резултатите от нейното управление за 2018 година. Дневният ред включва също информация за дейността на общинските предприятия през миналата година и доклад за работата на комисията, сформирана на база правилника за финансово подпомагане на процедури и дейности по асистирана репродукция на съпрузи и лица, живеещи на съпружески начала, с репродуктивни проблеми на територията на Община Кюстендил. Ще бъде гласувана и програма за управление и разпореждане с общинска собственост за настоящата година. Съветниците трябва да гласуват и докладна записка, с която се определя размерът на трудовите възнаграждения на кметовете на кметства в рамките на действащата нормативна уредба. \r\nВенцеслав ИЛЧЕВ", "date": "2019.01.31", "title": "Кюстендил: Общинският съвет ще гласува местния бюджет за 2019 година"}
{"url": "http://www.focus-news.net/news/2019/01/31/2618265/protothema-gartsiya-prodalzhava-da-podkrepya-maduro-v-razrez-s-pozitsiyata-na-es.html", "text": "Министрите на външните работи на страните от Европейския съюз се събират на двудневна среща в румънската столица Букурещ, за да обсъдят следващите им стъпки по отношение на ситуацията във Венецуела. Развитието в южноамериканската страна провокира държавите-членки на да осъдят президента на Венецуела Никола Мадуро в резолюция, която Гърция бе принудена да подпише, но управляващата в Атина партия СИРИЗА отхвърли гласуването, подчертава електронното издание на водещия ежедневник  Protothema . \r\nСпоред дипломатически източници, Гърция твърди, че ако ЕС е заинтересован от  \r\nот намирането на решение във Венецуела и провеждането на избори, той трябва активно да се ангажира със собствени дипломатически инициатива в страната. \r\nПризнавайки лидера на венецуелската опозиция, председателя на парламента в Каракас Хуан Гуайдо, като президент на страната, без дори да бъде загатнато за европейска дипломатическа инициатива за създаване на условия за свободни избори, би било безотговорно отношение, особено предвид големите рискове от избухването на граждански конфликт в едно политически и социално поляризирано общество, твърдят източници от Атина.  \r\nВеликобритания, Испания, Франция и Германия предупредиха Николас Мадуро да проведе избори в рамките на осем дни, в противен случай ще признаят Гуайдо за президент на Венецуела. На свой ред Мадуро отговори, че ако ЕС иска избори, трябва да изчака до 2025 г.  \r\nВенецуела потъна в политическа криза на 23 януари, когато Хуан Гуайдо се обяви за временен президент. \r\nПочти веднага, в рамките на няколко часа, администрацията на държавния глава на САЩ Доналд Тръмп призна, че Гуайдо е „юридически президент\" на Венецуела и отхвърли правителството на Мадуро като незаконно. \r\nНякои държави, включително Аржентина, Бразилия и Колумбия, подкрепиха самопризналия се президент Гуайдо и призоваха за „прозрачни избори“ във Венецуела. Но други държави, включително Иран, Русия, Китай, Боливия, Куба, Никарагуа и Турция изразиха солидарност с Мадуро, описвайки хода на Гуайдо като опит за преврат срещу законното правителство на страната. Тереза Герова", "date": "2019.01.31", "title": "Protothema: Гърция продължава да подкрепя Мадуро в разрез с позицията на ЕС"}
{"url": "http://www.focus-news.net/news/2019/01/31/2618267/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-fevruari.html", "text": "„Софийска вода” временно ще прекъсне водоснабдяването в някои части на столицата на 1 февруари. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение до бл. 125 в жк. „Дружба“ I се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. 5038, ул. 5046. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 96. \r\nВъв връзка с монтаж на пожарен хидрант на ул. „Преображенско въстание“ в жк. „Света Троица“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Преображенско въстание“ от ул. „Цар Симеон“ до ул. „Цар Иван Александър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Преображенско въстание“ ъгъла с ул. „Цар Иван Александър“. \r\nВъв връзка с подмяна на сградно водопроводно отклонение на ул. „Георг Вашингтон“ в центъра на града се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Георг Вашингтон“ от ул. „Екзарх Йосиф“ до ул. „Цар Симеон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георг Вашингтон“ ъгъла с ул. „Цар Симеон“. \r\nВъв връзка с монтаж на въздушник на резервоар „Мърчаево“ в с. Мърчаево, се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Трендафил“, ул. 7, ул. „Приморско“, ул. „Бистра река“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 152 ОУ. \r\nВъв връзка с монтаж на спирателни кранове на ул. „Възрожденска“ в с. Чепинци се налага спиране на водоподаването от 09.30 до 18.00 часа на клиентите на „Софийска вода”, живеещи в района на: ул. „Възрожденска“ от ул. „Надежда“ до ул. „Дзуката“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дзуката“ ъгъла с ул. „Възрожденска“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.31", "title": "„Софийска вода” временно ще прекъсне водоснабдяването в някои части на столицата на 1 февруари"}
{"url": "http://www.focus-news.net/news/2019/01/31/2618268/montana-chastichno-zaleden-no-obraboten-i-opesachen-e-patyat-prez-prohoda-petrohan.html", "text": "Частично заледен, но обработен и опесъчен е пътят през прохода Петрохан, съобщиха за  Радио „Фокус“ – Видин  от Областно пътно управление - Монтана. Остава в сила забраната за преминаване на автомобили над 12 тона през прохода Петрохан. Трафикът в сутрешните часове е спокоен. В Монтанска област пътищата са проходими при зимни условия.  \r\nВременно е ограничено движението на товарни автомобили над 10 тона по път II-11 Добри дол – Орсоя поради изпълнение на строително-монтажни дейности. Движението по път ІІІ-112 Тополовец – Монтана е ограничено за автомобили  над 12 т поради строително-монтажни работи. Движението по път II-81 Расово – Лом в посока Монтана е ограничено за автомобили над 10 т поради извършване на строително монтажни работи. Движението по път ІІІ-8104 Замфирово – Пърличево е ограничено за всички автомобили поради пропадане на участък от пътя. Трафикът в област Монтана в сутрешните часове не е натоварен. Повече автомобили се движат по околовръстния път на областния град в посока София. \r\nАнна ЛОЗАНОВА", "date": "2019.01.31", "title": "Монтана: Частично заледен, но обработен и опесъчен е пътят през прохода Петрохан"}
{"url": "http://www.focus-news.net/news/2019/01/31/2618269/blagoevgrad-bez-zabavyane-se-izvarshva-preminavaneto-prez-granichnite-punktove-v-yugozapadna-balgariya.html", "text": "Без забавяне се извършва преминаването през граничните пунктове в Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на ГКПП „Кулата“, „Илинден“, „Станке Лисичково“ и „Златарево“ се осъществява с нормална интензивност за делничен ден. \r\nЛивия НИНОВА", "date": "2019.01.31", "title": "Благоевград: Без забавяне се извършва преминаването през граничните пунктове в Югозападна България"}
{"url": "http://www.focus-news.net/news/2019/01/31/2618270/razgrad-politsiyata-razsledva-nezakonna-sech-na-50-darveta-tser-v-gorska-mestnost-mezhdu-selata-podayva-i-belentsi.html", "text": "Полицията разследва незаконна сеч на 50 дървета цер в горска местност между селата Подайва и Беленци. Това съобщиха от  ОДМВР - Разград . Сигналът за незаконната сеч е получен около 10.30 часа на 30 януари в РУ - Исперих. Служители на ДГС „Сеслав“ - Кубрат установили, че в горска местност между селата Подайва и Беленци са изсечени около 50 дървета цер. Нанесените щети са в процес на изясняване. По случая се води проверка.", "date": "2019.01.31", "title": "Разград: Полицията разследва незаконна сеч на 50 дървета цер в горска местност между селата Подайва и Беленци"}
{"url": "http://www.focus-news.net/news/2019/01/31/2618272/blagoevgrad-kashta-muzey-vanga-v-petrich-otbelyazva-108-ata-godishnina-ot-rozhdenieto-na-prorochitsata-sas-svoboden-vhod.html", "text": "Къща музей „Ванга“ в Петрич отбелязва 108-ата годишнина от рождението на пророчицата със свободен вход за всички посетители. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. По думите му за музея 31 януари винаги е била важна дата. „Тази година ще се ограничим в това да бъде безплатен ден и да бъде малко по-различна беседата, която предлагаме на нашите посетители“, отбеляза Иванов.  \r\nТой добави, че адресът на къщата музей е изключително лесен за намиране. „Къща музей „Ванга“ се намира на улица „Ванга“ № 10 и работи всеки ден от понеделник до неделя, включително, от 10.00 до 17.00 часа, но днес, ако има интерес от страна на посетителите, имаме готовност да удължим работното си време“, подчерта директорът на Исторически музей – Петрич Сотир Иванов. \r\nЛивия НИНОВА", "date": "2019.01.31", "title": "Благоевград: Къща музей „Ванга“ в Петрич отбелязва 108-ата годишнина от рождението на пророчицата със свободен вход"}
{"url": "http://www.focus-news.net/news/2019/01/31/2618273/vratsa-33-godishen-mazh-se-e-opital-da-se-obesi-v-selo-borovan.html", "text": "33-годишен мъж се е опитал да се обеси в село Борован. Това съобщиха от  ОДМВР - Враца . Сигналът за опита за самоубийство е подаден на 30 януари 2019 г. около 17.00 часа в УП - Борован. Съобщено е, че мъж възнамерява да се самоубие. На адреса в село Борован е изпратен полицейски екип, който установил 33-годишен мъж с примка от въже около врата си. Служителите на МВР са му оказали първа помощ до идване на екип на ЦСМП - Б. Слатина. Мъжът е транспортиран в болницата в Бяла Слатина. В процес на изясняване са причините за опита му за самоубийство.", "date": "2019.01.31", "title": "Враца: 33-годишен мъж се е опитал да се обеси в село Борован"}
{"url": "http://www.focus-news.net/news/2019/01/31/2618258/euractiv-gartsiya-shte-ratifitsira-protokola-za-prisaedinyavane-na-makedoniya-kam-nato-do-8-fevruari.html", "text": "В символичен жест, Гърция най-вероятно ще бъде първата страна, която ще ратифицира протокола за присъединяване на Северна Македония към НАТО. Източници на  EurActiv  разкриват, че това ще се случи до 8 февруари. \r\n„Гърция иска да ратифицира протокола за присъединяване до 8 февруари\", поясни източникът, допълвайки, че Атина вероятно ще бъде първата, която ще отвори вратите на НАТО за северния си съсед.  \r\nНа 28 януари говорител на НАТО заяви, че датата за подписване на протокола за присъединяване на 30-тия член на Алианса ще бъде определена „в следващите дни“, след като Атина и Скопие ратифицират историческа сделка, която сложи край на 27-годишния спор.  \r\nТова на практика означава, че Северна Македония може да стане член на НАТО на срещата на върха през юли, ако останалите съюзници в НАТО ускорят и процедурите за ратификация. Обикновено процесът отнема една година. Тереза Герова", "date": "2019.01.31", "title": "EurActiv: Гърция ще ратифицира протокола за присъединяване на Македония към НАТО до 8 февруари"}
{"url": "http://www.focus-news.net/news/2019/01/31/2618275/kyustendil-trafikat-na-gkpp-gyueshevo-e-s-normalna-intenzivnost-patnite-nastilki-sa-mokri.html", "text": "Трафикът на ГКПП „Гюешево” е с нормална интензивност, пътните настилки са мокри. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.01.31", "title": "Кюстендил: Трафикът на ГКПП „Гюешево” е с нормална интензивност, пътните настилки са мокри"}
{"url": "http://www.focus-news.net/news/2019/01/31/2618277/andrey-raychev-sotsiolog-bsp-i-gerb-sa-dalboko-uvereni-v-pobedata-si-svideteli-sme-na-ostar-politicheski-mach-koyto-zagrubyava.html", "text": "БСП и ГЕРБ са дълбоко уверени в победата си – свидетели сме на остър политически мач, който загрубява. Това каза в интервю за сутрешният блок „Добро утро България“ на  Радио „Фокус“  социологът Андрей Райчев. Той добави, че шансът БСП да спечели изборите през месец май се увеличава. От друга страна атаките на ГЕРБ и персонализирането на говорителя на „БСП за България“ Елена Йончева са грешни. Козът, с който се цака всичко в тази държава, са корупционните обвинения, уточни Райчев. А кой печели от „корупционното разширяване“ – отговорът е БСП, коментира социологът. „По традиция трябва да се критикува лидера, трябва да се критикува линията, левите на власт, това са класическите аргументи, че ДПС ще се върнат и т.н. – това всичко е говорено и ГЕРБ винаги го говори. В момента ГЕРБ персонализира и центрира върху Йончева. Внесоха срещу нея обвинение, непрекъснато говорят, че тя е лоша, като пропускат много простия факт, че така само усилват думите й, защото вниманието на публиката е привлечено върху нея и тя не се оправдава, не разказва за себе си, не снема имунитета си. При нея е по-лесно, защото тя е журналист човек, не е харчила обществени пари и т.н и нейните думи страшно се усилват“, поясни социологът. Андрей Райчев каза още, че в следващият европарламент ще влязат ГЕРБ, БСП и ДПС, но по интересно е, какво ще се случи със замисълът на Слави Трифонов, който със сигурност ще разбърка картите.  \r\nЙоланда ПЕЛОВА", "date": "2019.01.31", "title": "Андрей Райчев, социолог: БСП и ГЕРБ са дълбоко уверени в победата си – свидетели сме на остър политически мач, който загрубява"}
{"url": "http://www.focus-news.net/news/2019/01/31/2618276/sofiya-mazh-e-postradal-pri-mezhdusasedski-skandal-v-zhk-sveta-troitsa-zadarzhan-e-24-godishen-mazh.html", "text": "Мъж е пострадал при междусъседски скандал в жк. „Света Троица“, задържан е 24-годишен мъж. Това съобщиха от пресцентъра на  МВР . Сигналът за скандала между двама мъже в жилищен блок в жк. „Света Троица“ е получен малко след 8.00 часа. По първоначални данни 24-годишен нанесъл порезни рани на свой 29-годишен съсед. Пристигналите незабавно на място полицейски екипи задържали нападателя. Пострадалият е транспортиран в болнично заведение за оказване на медицинска помощ.  \r\nПродължават процесуално-следствените действия в рамките на образуваното досъдебно производство за установяване на причините довели до инцидента.", "date": "2019.01.31", "title": "София: Мъж е пострадал при междусъседски скандал в жк. „Света Троица“, задържан е 24-годишен мъж"}
{"url": "http://www.focus-news.net/news/2019/01/31/2618262/zam-ministar-denitsa-sacheva-ima-signali-che-angel-angelov-e-opitval-da-zaplashva-direktor-v-mon.html", "text": "Срещу Ангел Ангелов, посочен от министъра на културата Боил Банов като човека, който го е рекетирал със записи, има сигнали, че е правил опити да заплашва директора на Изпълнителна агенция „Оперативна програма „Наука и образование за интелигентен растеж”. Това каза в предаването „Тази сутрин” по  bTV  заместник-министърът на образованието и науката Деница Сачева. Ангелов работи в Министерството на образованието от септември 2016 г. и в момента е в изпълнителната агенция. \r\n„Името на този човек ни стана известно през декември, когато за първи път получихме информация за това, че е направил опити да заплашва изпълнителния директор на агенцията и да упражнява върху него натиск в полза на определени изпълнители за определени проекти”, каза Сачева. \r\nПо думите ѝ има данни, че Ангелов е свързан с лица, които работят по европроекти и искат проектите да отиват в полза на конкретни изпълнители. \r\n„През януари т.г. изпълнителният директор ни информира за това, че има два притеснителни случая около него. В началото на януари му е спукана едната гума на автомобила, по-късно са му спукани и четирите гуми. Подал е сигнал в районното управление и в момента се води разследване, за да се види има ли връзка между заплахите и изнудването и тези инциденти”, отбеляза заместник-министърът.  \r\nПо думите й изпълнителният директор на агенцията Кирил Гератлиев не е виновен, тъй като не е подписал нито един от договорите, принуждаван да подписва. \r\n„В МОН Ангелов попада след конкурс, а дали е бил уволнен от Министерството на културата, предполагам, че лесно може да се установи с документи. Има конкурс, след което е назначен държавен експерт през септември 2016 г.”, изтъкна още Деница Сачева.", "date": "2019.01.31", "title": "Зам.-министър Деница Сачева: Има сигнали, че Ангел Ангелов е опитвал да заплашва директор в МОН"}
{"url": "http://www.focus-news.net/news/2019/01/31/2618271/deneshen-makedoniya-podgotvyat-se-novite-tabeli-za-severna-makedoniya-shte-ima-nadpis-i-na-albanski-ezik.html", "text": "Електронното издание на скопския вестник  „Денешен“  съобщава, че в Македония е в ход подготовката за поставянето на табелите с новото име на страната.  \r\nПодготвя се промяната на таблиците с новото име на държавата. Държавните институции, граничните пунктове, дипломатическите и консулските представителства ще разполагат със седемдневен срок след ратификацията в Гърция на Протокола за присъединяване на страната към НАТО, за да започне подмяната им. \r\nПравителството в Скопие обяви създаването на Междуведомствена група, която ще започне да функционира веднага след ратифицирането на Протокола, и която ще трябва да подготви Национален план за действие за по-нататъшни мерки и дейности за изпълнение на задълженията, произтичащи от Преспанското споразумение.  \r\nПравителството не очаква проблеми от страна на държавните институции при използването на новото наименование на държавите и подчертава, че остава изцяло ангажирано с изпълнението на договора от Преспа.  \r\n„Веднага след ратифицирането на Протокола за членство в НАТО от страна на Атина мерките влизат в сила… Крайният срок за влизането им в сила е седем дни“, поясни говорителят на управляващите в Скопие Миле Бошняковски.  \r\nИзползването на новото име на държавата ще бъде хармонизирано със Закона за използването на езиците, което означава, че табелите ще съдържат и надпис на албански език, тъй като, както посочи Бошняковски, албанците са 20% от населението в страната. Местните власти също ще получат препоръки за смяна на табелите. \r\nЗасега правителството не разкрива колко ще струва целият процес на подмяна на табелите, но увериха, че ще обявят необходимите средства след приключване на цялата процедура. \r\nЩо се отнася до това дали разходите за смяна на лични документи и регистрационни номера на превозни средства ще бъдат за сметка на гражданите или държавата ще отдели средства за тази цел, Бошняковски заяви, че сумите ще бъдат плащани от гражданите.  Тереза Герова", "date": "2019.01.31", "title": "„Денешен“ (Македония): Подготвят се новите табели за Северна Македония, ще има надпис и на албански език"}
{"url": "http://www.focus-news.net/news/2019/01/31/2618278/kyustendil-teatarat-v-grada-organizira-kontsert-na-narodnata-izpalnitelka-nikolina-chakardakova.html", "text": "Театърът в Кюстендил организира концерт на народната изпълнителка Николина Чакърдъкова. Това съобщи за  Радио „Фокус” – Кюстендил  Чавдар Ненов, директор на Общински драматичен театър – Кюстендил. Концертът ще се проведе от 19.00 часа в голямата зала на театъра. Заедно с изпълнителката ще се представи и Неврокопският танцов ансамбъл.  \r\nНиколина Чакърдъкова е една от любимите български фолклорни изпълнители, като на концертните си изяви тя пленява публиката, освен с магическия си глас и атрактивна хореография, и с неповторимите костюми. Последното участие на фолклорната изпълнителка пред кюстендилската публика е било през 2017 година. \r\nВенцеслав ИЛЧЕВ", "date": "2019.01.31", "title": "Кюстендил: Театърът в града организира концерт на народната изпълнителка Николина Чакърдъкова"}
{"url": "http://www.focus-news.net/news/2019/01/31/2618279/na-tseremoniya-v-bchk-shte-badat-otbelyazani-30-godini-ot-razrushitelnoto-zemetresenie-v-armeniya.html", "text": "На церемония в БЧК ще бъдат отбелязани 30 години от разрушителното земетресение в Армения. Това съобщиха от пресцентъра на  БЧК . Признателността на арменския народ за безценната помощ на България ще поднесе извънредният и пълномощен посланик на Република Армения у нас Н. Пр. Армен Саргсян. Събитието ще се състои на 1 февруари 2019 г. от 12.00 часа в Зала „Музейна“ на Българския червен кръст на бул. „Джеймс Баучер“ 76. \r\nЩе бъдат излъчени автентични архивни кадри и интервюта с участниците в спасителните действия веднага след тяхното завръщане от град Спитак, Армения.  \r\nАкад. Христо Григоров, председател на БЧК, и планински спасители с кучета, работили 6 дни денонощно за издирване на затрупани хора под развалините, ще разкажат за преживяното и за издържания с достойнство изпит по човеколюбие ще бъдат наградени. \r\nДа засвидетелстват своето уважение към българските спасители и към паметта на хилядите жертви на природното бедствие сред гостите на събитието ще бъдат посланиците на Русия, Грузия, Беларус, Албания, Аржентина и Кипър и  дипломати от мисиите на САЩ, Германия, Полша, зам.-министърът на външните работи Юрий Щерк, представители на арменската общност у нас и на други държавни институции.  \r\nСпециален гост ще бъде и немската овчарка Гари, наследник на кучетата, взели участие в спасителната акция в Спитак, към момента част от екипа на ПСС към БЧК. \r\nДопълнителна информация: \r\nПрез декември 1988 г. Армения е разтърсена от разрушително земетресение с магнитуд от 7,2 по скалата на Рихтер,с епицентър в близост до гр. Спитак. Жертвите са над 25 000, а разрушенията ужасяващи.  \r\nБългарският Червен кръст изпраща група от 16 спасители на ПСС с 10 кучета, които взимат участие в спасителните дейности от момента на пристигането си. БЧК с подкрепата на българския народ и на държавните институции изпраща 2 самолета хуманитарна помощ (повече от 10 тона), както и 300 български сглобяеми къщи.", "date": "2019.01.31", "title": "На церемония в БЧК ще бъдат отбелязани 30 години от разрушителното земетресение в Армения"}
{"url": "http://www.focus-news.net/news/2019/01/31/2618280/dnevno-bosna-i-hertsegovina-dodik-otnovo-e-na-na-poseshtenie-v-belgrad-shte-ima-li-raport-za-vuchich-ot-saraevo-i-bryukseli.html", "text": "Държавният глава на западната ни съседка Александър Вучич ще приеме за среща в Белград председателя на Тристранното председателство на Босна и Херцеговина Милорад Додик, съобщава електронното издание на сараевския ежедневник  Dnevno . \r\nОт редакцията подчертават, че посещението на Додик в Сърбия е четвърто поред от 20 ноември миналата година насам, когато встъпи в новата си длъжност. Според изданието в Белград Додик ще обсъжда със сръбските лидери „вътрешните работи на Босна и Херцеговина – както всеки път“.  \r\nСрещата се провежда само ден след двудневното посещение в Брюксел на тримата членове на Председателството на Босна и Херцеговина, но също и след заседанието на  Съвета за прилагане на мира (СПМ) в Сараево.  \r\nСлед среща в Брюксел Додик заяви, че Европейският съюз не поставя условие на Босна и Херцеговина  да се присъедини към НАТО за членство в Общността. В изявленията след срещата бе направено заключението, че членовете на Председателството на Босна и Херцеговина са намерили общ език по теми, свързани с ЕС, и че оптимистът се завръща. Говорено и за други теми от региона като въпроса за Косово, в който Босна и Херцеговина ще следва позицията на Сърбия, обяви Додик. \r\nОт друга страна, всички държави-членки на СПМ, с изключение на Русия, осъдиха реториката на Додик за обявяването на отцепването на Република Сръбска.  \r\n„Управителният съвет на СПМ категорично осъди неотдавнашната реторика и действия, които поставят под въпрос суверенитета и териториалната цялост на Босна и Херцеговина или изисква териториална реорганизация на страната, създавайки напрежение по основните аспекти на Дейтънското мирно споразумение\", заяви след заседанието, свикано от руския посланик в Сараево по повод обявяването на инициативата за преразглеждане на името на страната. СПМ я осъди. Тереза Герова", "date": "2019.01.31", "title": "Dnevno (Босна и Херцеговина): Додик отново е на на посещение в Белград – ще има ли рапорт за Вучич от Сараево и Брюксел?"}
{"url": "http://www.focus-news.net/news/2019/01/31/2618261/dimitar-danchev-bsp-upravlyavashtite-se-opitvat-da-zamazhat-sluchaya-s-ministar-boil-banov-kato-iztakvat-drugi-sumi.html", "text": "\"Управляващите се опитват да замажат случая с министър Боил Банов, като изтъкват  други суми, които съвпадат със сумата от изнесения от нас случай. Ние говорим за различни неща и това се потвърждава не само от записа, но и от документите, които анализирахме\". Това каза пред Нова ТВ народният представител от ПГ на \"БСП за България\" Димитър Данчев по повод изнесените от депутатите от левицата данни, че Банов е ощетил държавата със 700 000 лв., съобщиха от пресцентъра на  НС на БСП .  \r\n\"В записите, изнесени от Елена Йончева, става дума за спестени пари на фирма, с които е била ощетена държавата, а не за тези 753 796 лв., за които е заведено дело и които са по доклад на АДФИ\", посочи Данчев. Той каза, че има издадени пет акта №10, които са за временно спиране на строителните работи за обекта, но то не се брои за закъснение. \"Сумарно в три от тези 10 акта, срокът с който е била спряна поръчката е 33 дни. Освен неустойката, съгласно договора за изпълнение, при незавършване на работата по поръчката в срок, следва да се усвои и гаранцията по изпълнение, която е в размер на 314 081 лв. Това не е направено. Ако бяха потърсени всички неустойки към изпълнителя, искът щеше да е веднъж за 753 000 лв., втори път за 690 000 лв. и трети път за 314 000 лв. Или общо за 1 758 857 лв., по мои изчисления\", категоричен бе народният представител. По думите му е имало 5 акта №10, като три от тях  са фалшиви.  \r\nДимитър Данчев попита- ако е вярно твърдението на министъра на културата, че е бил изнудван четири години със записи, защо не е подал сигнал затова? Той добави, че от записите става ясно, че тогава Банов се е опитвал да защитава интересите на фирмата, а не на държавата. \"Как да го тълкуваме това, освен като корупция?\", попита още депутатът.", "date": "2019.01.31", "title": "Димитър Данчев, БСП: Управляващите се опитват да замажат случая с министър Боил Банов, като изтъкват други суми"}
{"url": "http://www.focus-news.net/news/2019/01/31/2618255/pencho-milkov-za-aferata-alo-banov-sam-horata-tryabva-da-sa-smeli-i-da-ne-si-malchat.html", "text": "„С информацията по случая с Боил Банов разполагаме от няколко дни. Беше анализирана от нас. БСП не е канал за предоставяне на информация до Прокуратурата. Гражданите трябва да научат, и вероятно трябва да вземат пример от това, което правим, да не се страхуват и да подават своите сигнали\". Това каза пред БТВ народният представител от ПГ на „БСП за България\" Пенчо Милков, съобщиха от пресцентъра на  НС на БСП . „Най-важното, което трябва да знаят хората, е, че нещата се променят и те трябва да са смели, а не да си мълчат\", добави той. „В кабинета на тогавашният зам.-министър на културата се създава схема как в българския бюджет да не влязат 700 000 лева и тя е проработила\", каза още той. Милков посочи, че БСП ще предостави записа на Прокуратурата както го е получила, като той не е манипулиран. „Има записи на три разговора, които провежда г-н Банов, които показват схема за съставяне на актове. Единият е със строителя, другият е с уж независимия строителен надзор и последният е с неговите подчинени\", каза Пенчо Милков. Той поясни, че сборното време на записите е около 16 минути, а пуснатият пред медиите е от 3 минути. „Само заради говоренето на министър Банов вчера, един мъж трябва да си тръгне\", отсече Пенчо Милков.", "date": "2019.01.31", "title": "Пенчо Милков за аферата „Ало, Банов съм\": Хората трябва да са смели и да не си мълчат"}
{"url": "http://www.focus-news.net/news/2019/01/31/2618274/b92-sarbiya-prishtina-ne-e-v-pozitsiya-da-postavya-usloviya-na-sasht-predupredi-kosovski-politik.html", "text": "Стопроцентните мита за вноса в Косово на стоки от Сърбия и Босна и Херцеговина трябва да бъдат премахнати, защото Прищина не е в състояние да поставя условия на САЩ. Това предупреди  заместник-председателят на парламента в Прищина Джавит Халити, предава белградската електронна медия   B92 . \r\nСъгласно думите му, налагането на митата не е била грешна стъпка от страна на правителството, защото Белград е поставил сериозни препятствия пред Прищина.  \r\n„Предложих на министър-председателя (Рамуш Харадинай) митата да бъдат премахнати без никакви условия. Не мисля, че сме в състояние да поставяме условия на САЩ. Въпреки че това е в противоречие с моите виждания от вчерашния ден, трябва да действаме по този начин\", призна Халити.  \r\nСтопроцентовите мита за внос на стоки от Сърбия и Босна и Херцеговина в Косово се превръщат във все по-голям проблем за управляващите в Прищина.  \r\nВ края на миналата седмица американските власти за пореден път призоваха Прищина да премахне митата, като подчертаха, че в противен случай страната ще бъде изправена пред сериозни последици. Вашингтон алармира, че митата са против техните стратегически интереси и подкопават усилията за постигане на окончателно споразумение между Косово и Сърбия за нормализиране на двустранните отношения. \r\nПодобни предупреждения бяха чути и от Брюксел. Позицията на Европейския съюз по отношение на митата остава непроменена - Прищина трябва да ги премахне, за да продължи диалогът. \r\nМинистър-председателят на Косово Рамуш Харадинай изпрати писмо до посланиците на САЩ, Германия, Великобритания, Италия и Франция в Прищина, за да ги информира за условията, които трябва да бъдат изпълнени преди неговото правителство да премахне 100-процентовите мита за внос на сръбски стоки в страната.  \r\nКато първото условие в писмото, което Харадинай публикува на своята страница в социалната мрежа „Фейсбук“, е посочено провеждането на международна конференция за постигането на всеобхватно и правно обвързващо споразумение между Косово и Сърбия. \r\nКонференцията трябва да бъде инициирана от САЩ и ЕС, да продължи не повече от 14 дни и да доведе до решаване на всички отворени въпроси между двете страни.  \r\nОт САЩ и Европейския съюз премиерът на най-младата държава на Балканите изисква публични гаранции, че конференцията „няма да промени съществуващите граници на Косово, разделянето на страната или размяна на територии от всякакъв характер“, и че няма да има „предоставяне на изпълнителни правомощия на Общността на сръбските общини, нито ще се стигне до споразумение, което противоречи на Конституцията на Косово\". \r\nОт ЕС се искат „допълнителен ангажимент и уверения, че либерализирането на визовия режим за гражданите на Косово ще влезе в сила преди откриването на конференцията\". Тереза Герова", "date": "2019.01.31", "title": "B92 (Сърбия): Прищина не е в позиция да поставя условия на САЩ, предупреди косовски политик"}
{"url": "http://www.focus-news.net/news/2019/01/31/2618281/varna-katastrofa-mezhdu-lek-avtomobil-i-mikrobus-zatrudnyava-dvizhenieto-po-avtomagistrala-hemus-pri-otbivkata-za-selo-slanchevo-28-godishen-mazh-e-otveden-v-bolnitsa-za-pregled.html", "text": "Катастрофа между лек автомобил и микробус затруднява движението по автомагистрала „Хемус“ при отбивката за село Слънчево. Това съобщи за  Радио „Фокус“ – Варна  говорителят на Областна дирекция на МВР – Варна Ивана Милева. 28-годишен шофьор на лек автомобил застига и блъска в задната част микробус, който вследствие на удара е разпилял товара си. Ивана Милева уточни, че произшествието е станало на 1 километър преди Слънчево, в посока Варна. Сигнал за инцидента е получен в 07.55 часа, екипи на полицията веднага са пристигнали на мястото на инцидента. 28-годишният водач на лекия автомобил е отведен в болница за преглед, като е бил контактен и в съзнание, но все още се изяснява дали е получил сериозни травми.  \r\nПо информация на присъствали на случая шофьори микробусът е бил натоварен с месни продукти, които в момента са разпилени по пътното платно. Временно движението сe осъществява само в аварийната лента. Шофьорите трябва да се движат с повишено внимание и съобразена скорост, спазвайки указанията на „Пътна полиция“. \r\nБояна АТАНАСОВА", "date": "2019.01.31", "title": "Варна: Катастрофа между лек автомобил и микробус затруднява движението по автомагистрала „Хемус“ при отбивката за село Слънчево, 28-годишен мъж е отведен в болница за преглед"}
{"url": "http://www.focus-news.net/news/2019/01/31/2618283/kyustendil-tovaren-avtomobil-se-e-obarnal-v-strani-ot-patya-pri-60-ti-kilometar-na-avtomagistrala-struma-nyama-postradali.html", "text": "Товарен автомобил се е обърнал в страни от пътя при 60-ти километър на Автомагистрала „Струма”. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й инцидентът е възникнал тази нощ, като няма пострадали хора. Товарният автомобил е превозвал лека кола. Нанесени са материални щети на превозните средства. Произшествието е обслужено от екип на „Пътна полиция”. Предполага се, че водачът на товарния автомобил е заспал зад волана, което е причинило пътния инцидент. Няма наложени ограничения за движението по автомагистралата. \r\nВенцеслав ИЛЧЕВ", "date": "2019.01.31", "title": "Кюстендил: Товарен автомобил се е обърнал в страни от пътя при 60-ти километър на автомагистрала „Струма”, няма пострадали"}
{"url": "http://www.focus-news.net/news/2019/01/31/2618284/blagoevgrad-69-godishna-zhena-e-blasnata-ot-lek-avtomobil-v-rayona-na-mbal-blagoevgrad.html", "text": "69-годишна жена е блъсната от лек автомобил в района на МБАЛ - Благоевград. Това съобщиха от  ОДМВР - Благоевград . Инцидентът е станал на 30 януари 2019 г. около 10.00 часа в района на МБАЛ - Благоевград. Лек автомобил „Фолксваген Пасат“ с 32-годишен водач от град Благоевград при маневра на заден ход е блъснал 69-годишната жена. Пострадалата е получила охлузна рана в областта на лявата длан.", "date": "2019.01.31", "title": "Благоевград: 69-годишна жена е блъсната от лек автомобил в района на МБАЛ - Благоевград"}
{"url": "http://www.focus-news.net/news/2019/01/31/2618285/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Позицията на Гърция за кризата във Венецуела, предстоящите промени в Македония, свързани с прилагането на Преспанското споразумение, извънредното заседание на косовското правителство и поредното посещение на Милорад Додик в Сърбия са част от основните теми, върху които акцентират водещите балкански печатни издания. \r\n***  Министрите на външните работи на страните от Европейския съюз се събират на двудневна среща в румънската столица Букурещ, за да обсъдят следващите им стъпки по отношение на ситуацията във Венецуела. Развитието в южноамериканската страна провокира държавите-членки на да осъдят президента на Венецуела Никола Мадуро в резолюция, която Гърция бе принудена да подпише, но управляващата в Атина партия СИРИЗА отхвърли гласуването, подчертава електронното издание на водещия ежедневник  Protothema . \r\nСпоред дипломатически източници, Гърция твърди, че ако ЕС е заинтересован от  \r\nот намирането на решение във Венецуела и провеждането на избори, той трябва активно да се ангажира със собствени дипломатически инициатива в страната. \r\nПризнавайки лидера на венецуелската опозиция, председателя на парламента в Каракас Хуан Гуайдо, като президент на страната, без дори да бъде загатнато за европейска дипломатическа инициатива за създаване на условия за свободни избори, би било безотговорно отношение, особено предвид големите рискове от избухването на граждански конфликт в едно политически и социално поляризирано общество, твърдят източници от Атина.  \r\nВеликобритания, Испания, Франция и Германия предупредиха Николас Мадуро да проведе избори в рамките на осем дни, в противен случай ще признаят Гуайдо за президент на Венецуела. На свой ред Мадуро отговори, че ако ЕС иска избори, трябва да изчака до 2025 г.  \r\nВенецуела потъна в политическа криза на 23 януари, когато Хуан Гуайдо се обяви за временен президент. \r\nПочти веднага, в рамките на няколко часа, администрацията на държавния глава на САЩ Доналд Тръмп призна, че Гуайдо е „юридически президент\" на Венецуела и отхвърли правителството на Мадуро като незаконно. \r\nНякои държави, включително Аржентина, Бразилия и Колумбия, подкрепиха самопризналия се президент Гуайдо и призоваха за „прозрачни избори“ във Венецуела. Но други държави, включително Иран, Русия, Китай, Боливия, Куба, Никарагуа и Турция изразиха солидарност с Мадуро, описвайки хода на Гуайдо като опит за преврат срещу законното правителство на страната. \r\n***  Държавният глава на западната ни съседка Александър Вучич ще приеме за среща в Белград председателя на Тристранното председателство на Босна и Херцеговина Милорад Додик, съобщава електронното издание на сараевския ежедневник  Dnevno . \r\nОт редакцията подчертават, че посещението на Додик в Сърбия е четвърто поред от 20 ноември миналата година насам, когато встъпи в новата си длъжност. Според изданието в Белград Додик ще обсъжда със сръбските лидери „вътрешните работи на Босна и Херцеговина – както всеки път“.  \r\nСрещата се провежда само ден след двудневното посещение в Брюксел на тримата членове на Председателството на Босна и Херцеговина, но също и след заседанието на  Съвета за прилагане на мира (СПМ) в Сараево.  \r\nСлед среща в Брюксел Додик заяви, че Европейският съюз не поставя условие на Босна и Херцеговина  да се присъедини към НАТО за членство в Общността. В изявленията след срещата бе направено заключението, че членовете на Председателството на Босна и Херцеговина са намерили общ език по теми, свързани с ЕС, и че оптимистът се завръща. Говорено и за други теми от региона като въпроса за Косово, в който Босна и Херцеговина ще следва позицията на Сърбия, обяви Додик. \r\nОт друга страна, всички държави-членки на СПМ, с изключение на Русия, осъдиха реториката на Додик за обявяването на отцепването на Република Сръбска.  \r\n„Управителният съвет на СПМ категорично осъди неотдавнашната реторика и действия, които поставят под въпрос суверенитета и териториалната цялост на Босна и Херцеговина или изисква териториална реорганизация на страната, създавайки напрежение по основните аспекти на Дейтънското мирно споразумение\", заяви след заседанието, свикано от руския посланик в Сараево по повод обявяването на инициативата за преразглеждане на името на страната. СПМ я осъди. \r\n***  Електронното издание на скопския вестник  „Денешен“  съобщава, че в Македония е в ход подготовката за поставянето на табелите с новото име на страната.  \r\nПодготвя се промяната на таблиците с новото име на държавата. Държавните институции, граничните пунктове, дипломатическите и консулските представителства ще разполагат със седемдневен срок след ратификацията в Гърция на Протокола за присъединяване на страната към НАТО, за да започне подмяната им. \r\nПравителството в Скопие обяви създаването на Междуведомствена група, която ще започне да функционира веднага след ратифицирането на Протокола, и която ще трябва да подготви Национален план за действие за по-нататъшни мерки и дейности за изпълнение на задълженията, произтичащи от Преспанското споразумение.  \r\nПравителството не очаква проблеми от страна на държавните институции при използването на новото наименование на държавите и подчертава, че остава изцяло ангажирано с изпълнението на договора от Преспа.  \r\n„Веднага след ратифицирането на Протокола за членство в НАТО от страна на Атина мерките влизат в сила… Крайният срок за влизането им в сила е седем дни“, поясни говорителят на управляващите в Скопие Миле Бошняковски.  \r\nИзползването на новото име на държавата ще бъде хармонизирано със Закона за използването на езиците, което означава, че табелите ще съдържат и надпис на албански език, тъй като, както посочи Бошняковски, албанците са 20% от населението в страната. Местните власти също ще получат препоръки за смяна на табелите. \r\nЗасега правителството не разкрива колко ще струва целият процес на подмяна на табелите, но увериха, че ще обявят необходимите средства след приключване на цялата процедура. \r\nЩо се отнася до това дали разходите за смяна на лични документи и регистрационни номера на превозни средства ще бъдат за сметка на гражданите или държавата ще отдели средства за тази цел, Бошняковски заяви, че сумите ще бъдат плащани от гражданите. \r\n***  Управляващите в Косово публикуваха съобщение за пресата след спешна среща на председателите на партиите от коалицията, с което потвърдиха, че правителството е  „стабилно и функционално“ и обещаха да продължат работата по изпълнението на своята програма, съобщава електронното издание на прищинския ежедневник  Gazeta Express . \r\nЛидерите на управляващата коалиция Рамуш Харадинай („Алианс за бъдещето на Косово“), Кадри Весели (Демократическа партия на Косово), Фатмир Лимай („Нисма“) и Беджет Пацоли („Алианс за ново Косово”) се събраха на извънредна среща за обсъждане на проблема със 100-процентовите мита за внос в страната на стоки от Сърбия и Босна и Херцеговина.  \r\nСлед двучасовата среща, която се проведе зад затворени врати, правителството публикува съобщение за пресата, в което се потвърждава, че са обсъдили последните събития в страната, функционирането на институциите, одобряването на бюджета за 2019 г., платформата за диалог със Сърбия и данъчния въпрос. „Партньорите в коалицията се съгласиха да засилят действията, насочени към хармонизиране на вземането на решения по горепосочените теми”, се казва в прессъобщението.  \r\nСпоред текста лидерите на партиите от коалицията са обсъдили платформата за диалог със Сърбия, която се очаква да бъде представена пред парламента за одобрение. „Платформата ще отразява единната позиция на институциите на страната за постигане на всеобхватно и правно обвързващо споразумение за взаимно признаване и членство на Косово в ООН\", се казва още в прессъобщението. Според изявлението за пресата коалиционните партньори обещават да засилят работата си и да координират своите решения със стратегическите партньори на Косово - САЩ и ЕС. „Коалицията е функционална и стабилна. Оставаме ангажирани с постигането на нашите цели, както е предвидено в програмата на правителството”, се уверява в текста. \r\n***", "date": "2019.01.31", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/01/31/2618286/sliven-obshtinskiyat-savet-gleda-na-redovno-zasedanie-proektobyudzheta-na-obshtinata-za-2019-g.html", "text": "Общинският съвет гледа на редовно заседание проектобюджета на Община Сливен за 2019 г., предаде репортер на  Радио „Фокус“ – Сливен . \r\nОбщинските съветници ще гласуват и промени в текстовете на Наредбата за обществения ред на територията на община Сливен, Наредбата за определянето и администрирането на местните такси и цени на услуги и предоставяни права и Наредбата за определяне размера на местните данъци. Предвидено е и предложение за приемане на изцяло нова Наредба за реда за придобиване, управление и разпореждане с общинско имущество. Новите текстове в нея регламентират отдаването на общински имоти до 5 години, без право на удължаване на сроковете. \r\nВ рамките на заседанието ще бъде утвърден и списъкът на общинските жилища по предназначение за тази година, както и Годишната програма за управление и разпореждане с общински имоти. \r\nПредвидени за разглеждане са и докладни записки за разпоредителни сделки и отпускане на финансови помощи на граждани на общината. Предложенията в дневния ред на сесията са общо 38.", "date": "2019.01.31", "title": "Сливен: Общинският съвет гледа на редовно заседание проектобюджета на Общината за 2019 г."}
{"url": "http://www.focus-news.net/news/2019/01/31/2618288/sport-prezidentat-na-pszh-vliza-v-upravata-na-uefa.html", "text": "Президентът на Пари Сен Жермен - Насер Ал-Хелаифи, беше включен в Изпълнителния комитет на УЕФА в качеството си на един от двамата представители на клубове. Катарецът беше избран да замени Иван Газидис, бивш изпълнителен директор на Арсенал, който премина в Милан.  \r\nЦялото това положително развитие в кариерата на катареца, изненадващо  идва на фона на непрекъснатите заплахи за санкции, грозящи френския шампион, с оглед на баснословните харчове от последните години и нарушаването на финансовия феърплей при трансферите. \r\nВенцислав ДРАГОМАНОВ", "date": "2019.01.31", "title": "Спорт: Президентът на ПСЖ влиза в управата на УЕФА"}
{"url": "http://www.focus-news.net/news/2019/01/31/2618289/aktsenti-v-predavaneto-dobrich-blyan-vihren-ponesen-nad-step-ekovita-po-radio-fokus.html", "text": "В днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич зам.-кметът с ресор „Хуманитарни дейности“ д-р Емилия Баева ще разкаже какво предстои в рамките на поредния нов проект на Общината за реконструкция и обновяване на образователната инфраструктура в града.  \r\nДимитър Стефанов, експерт в Народно читалище „Йордан Йовков – 1870 година“, ще представи съдържанието на втората филателна изложба под надслов „Добруджа през вековете! Добрич – град на бойната слава!”.  \r\nНадежда Иванова, координатор на най-новия проект на Регионалния исторически музей, ще разкаже за предстоящи съвместни дейности с партньори от няколко европейски страни, целта е младите хора да се запознаят с местата на културно наследство от своя регион и тяхното значение. \r\nИван Иванов, професионален фолклорен танцьор и художествен директор на Арт-център „Палитра“, ще разкаже за своето гостуване в едно малко швейцарско градче край Женевското езеро, където е представил добруджанските хора пред българската общност там.  \r\nТези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.01.31", "title": "Акценти в предаването „Добрич – Блян вихрен, понесен над степ ековита…“ по Радио „Фокус“"}
{"url": "http://www.focus-news.net/news/2019/01/31/2618287/hristo-smolenov-ekspert-po-antiterorizam-zapadat-iska-da-prevarne-balgariya-v-evropeysko-geto-kadeto-da-transportira-nereshenite-problemi-na-migratsionnata-si-politika.html", "text": "Западът иска да превърне България в европейско гето, където да транспортира нерешените проблеми на миграционната си политика. Това каза сутрешия блок „Добро утро, България“на  Радио „Фокус“  експертът по антитероризъм Христо Смоленов. Той припомни, че нееднократно страната ни е предупреждавала по-либералните спрямо мигрантския поток европейски общности за опасността от този тип политика. Смесването на бежанци и терористи под шапката на уж еднородната мигрантска вълна от Изток вече е нанесло необратими щети в Европа, допълни Смоленов. „Миграционната политика на канцлера Ангела Меркел заслужава фундаментална критика, а получава плаха такава. Дори само 1 на 100 от мигрантите има отношение към тероризма, то на територията на Германия около 20 хиляди души, които са извън полезрението на традиционните методи за справяне с тази криза. Големият проблем на Германия е, че на територията ѝ съществува компактна маса от цивилизационно различни хора. Проблемът на България и Европа е, че са на стратегически най-важното място в сегашното разделение на трафика на хора и наркотици. Проблемът на българското общество е, че трябва да мисли със собствените си глави, за да не ги загуби един ден“, коментира експертът по антитероризъм. Стъпилата върху изконни ценности Европа е принудена през 21 век да се откаже от цивилизационните си устои в името на фалшивия морал на политическата коректност, обясни Христо Смоленов. Той предупреди обаче, че цената на този тип западна политика са невинните човешки жертви. ЕС не разполага с механизъм за профилактика на внесения от Изток проблем, каза още експертът по антитероризъм. Христо Смоленов добави, че нерешимата с настоящите методи миграционна криза се нуждае от механизъм за цивилизационна промяна на тези, които няма как да бъдат интегрирани иначе.  \r\nЙоланда ПЕЛОВА", "date": "2019.01.31", "title": "Христо Смоленов, експерт по антитероризъм: Западът иска да превърне България в европейско гето, където да транспортира нерешените проблеми на миграционната си политика"}
{"url": "http://www.focus-news.net/news/2019/01/31/2618282/st-komisar-atanas-ilkov-odmvr-plovdiv-ima-zadarzhani-po-vreme-na-snoshtnata-aktsiya-v-kv-stolipinovo.html", "text": "Има задържани по време на снощната акция в кв. „Столипиново” в Пловдив. Това съобщи за  Радио „Фокус”-Пловдив  директорът на ОДМВР-Пловдив старши комисар Атанас Илков. Той не каза колко точно са задържаните, но уточни, че „случаят е чисто криминален, а се политизира, което не е коректно“. Очаква се официална информация от Окръжната прокуратура до половин час. Старши комисар Илков посочи още, че всеки ден от полицията залавят наркотици в квартала и този случай не е по-различен. На въпрос имало ли е струпване на роми на улицата и размирици снощи, директорът на полицията отговори, че „на улицата излизат ощетените от акцията, защото някой ги буни да го правят“. \r\nАкцията, насочена срещу наркоразпространението в кв. „Столипиново“, е продължила над 1 час. По неофициални данни е задържан известен дилър от Кричим, с близо половин килограм „твърда дрога“. \r\nЦветана ТОНЧЕВА", "date": "2019.01.31", "title": "Ст. комисар Атанас Илков, ОДМВР-Пловдив: Има задържани по време на снощната акция в кв. „Столипиново”"}
{"url": "http://www.focus-news.net/news/2019/01/31/2618290/blagoevgrad-spokoyna-e-obstanovkata-v-oblastta-vapreki-valezhite-ot-dazhd-prez-poslednite-dni.html", "text": "Спокойна е обстановката в област Благоевград, въпреки валежите от дъжд през последните дни, предаде репортер на  Радио „Фокус“ – Пирин . Към този час почти никъде в региона няма превалявания. Времето е предимно слънчево. През изминалата нощ няма регистрирани сигнали за паднали камъни по републиканската пътна мрежа или за новообразували се свлачища, които да са затруднявали трафика. Няма данни и за проблеми, свързани с наводнения или преливания на реки. По информация от Областно пътно управление – Благоевград все още продължава разчистването на паднали дървета в района на Папаз Чаир, движението за товарни автомобили с тегло над 12 тона е ограничено. Временно е ограничено движението за МПС над 12 тона по третокласен път 108 автомагистрала „Струма“ – село Рибник поради ремонтни дейности. Участъкаът е сигнализиран с пътни знаци за срок до 28 февруари. В региона няма въведение други забрани за преминаването на леки и товарни автомобили. Пътните настилки навсякъде са мокри и хлъзгави, а по високите и усойни места - частично заледени, но обработени със смеси. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен. Повишена опасност от падащи камъни има в Кресненското дефиле и в района на прохода Предел.  \r\nПрез следващите дни се очакват понижения в речните нива в Западнобеломорският басейн, сочи справка на сайта на Националният институт по метеорология и хидрология. В резултат оттичане са възможни повишения на речните нива в долните части на основните реки. За периода 29 – 30 януари регистрираните повишения на водните нива са както следва: за водосбора на река Струма до +36 см, а за водосбора на река Места до +67 см.  \r\nСпоред данни от Планинската спасителна служба (ПСС) към Българския червен кръст условията за туризъм са добри в ниските части на планините. По билата духа умерен вятър, с преминаващ мъгла, температурите са ниски – между минус 10 и минус 7. Условия за зимни спортове има във всички курорти, където съоръженията работят, съобразно с метеорологичните условия. От ПСС уточняват, че практикуването на различните спортове трябва да става само по пистите, тъй като извън тях съществува лавинна опасност. Няма регистрирани инциденти с туристи през изминалото денонощие. \r\nЛивия НИНОВА", "date": "2019.01.31", "title": "Благоевград: Спокойна е обстановката в областта, въпреки валежите от дъжд през последните дни"}
{"url": "http://www.focus-news.net/news/2019/01/31/2618291/sliven-kv-rechitsa-e-bez-voda-poradi-avariya.html", "text": "Част от Сливен е без вода поради авария, съобщиха от  ВиК – Сливен . До 15.00 ч. е прекъснато водоподаването за кв. „Речица“. \r\nПри възможност водоподаването ще бъде възстановено по-рано.", "date": "2019.01.31", "title": "Сливен: Кв. „Речица“ е без вода поради авария"}
{"url": "http://www.focus-news.net/news/2019/01/31/2618293/krediti-za-vsyaka-nuzhda-i-po-vsyako-vreme-sas-smilecredit.html", "text": "Месец януари е може би най-трудният и дълъг месец от финансова гледна точка, след като по празниците сме похарчили всичките си спестявания за подаръци и пътувания и сега се чудим как да свържем двата края до следващата заплата през февруари. В такъв момент е разумно да обмислим възможността да изтеглим  най-подходящия за нас от разнообразието кредити, които се предлагат на пазара. \r\nВ SmileCredit кандидатствате само с 4 клика, а одобрението за кредити достига до вас за не повече от 20 минути. Ако сте решили, че това е най-правилното решение в този момент, то трябва добре да проучите фирмите, които предлагат кредити.  \r\nВ света на огромното разнообразие от   може да разчитате на сигурен партньор, който винаги е в готовност да помогне. SmileCredit е образцова финансова институция, която е насреща при финансови затруднения, независимо дали става въпрос за малка сума в порядъка на до 500 лева, или се касае за по-голяма сума до 1 500 лева, която можете да вземете без поръчител. Фирмата действа бързо и коректно, стараейки се да предлага ясни и прозрачни условия по своите кредити. Процедурата за кандидатстване за кредити от SmileCredit е опростена в 4 лесни стъпки. Бързо и удобно за всеки, който иска да получи пари в кратък срок, независимо от обстоятелствата.  \r\nSmileCredit предоставя отговор по кандидатстването за кредити до 20 минути. Това означава, че човек може да планира в кратък срок пътуване, покупка, която в момента е в разпродажба или пък плащане на битови сметки, забавени заради предколедното пазаруване. По-добре да се обърнете към стабилна финансова институция, отколкото към приятел, когато имате спешна нужда от пари. Понякога невъзможността да върнем парите на време на приятел може да доведе до обтягане на взаимоотношенията. За да избегнем такъв тип проблеми  е  най-добре да се обърнем към лицензирана институция за отпускане на кредити. \r\nSmileCredit е регистрирана в списъка с финансовите институции на БНБ. Тя е пример за коректна компания на пазара, която оперира от години и има голямо портфолио от клиенти. Компания, на която можете да разчитате, без да рискувате да се забъркате в схема с някоя квартална заложна къща, например. И без да се притеснявате, че ще изгубите приятел, с който имате толкова много общи спомени и съкровени моменти.", "date": "2019.01.31", "title": "Кредити за всяка нужда и по всяко време със SmileCredit"}
{"url": "http://www.focus-news.net/news/2019/01/31/2618298/kyustendil-izgotvena-e-iztsyalo-nova-naredba-za-obshtestveniya-red-v-grada.html", "text": "Изготвена е изцяло нова наредба за обществения ред в Кюстендил. Това каза пред  Радио „Фокус” – Кюстендил  Михаела Крумова, председател на Общински съвет – Кюстендил. „Старата наредба беше загубила голяма част от предназначението си. Проектът за нова наредба беше обявен за обществено обсъждане, но не постъпиха предложения от страна на заинтересовани лица и организации”, посочи Михаела Крумова.  \r\nСтарата наредба е приета през 2009 година. За този 10-годишен период са настъпили значителни изменения в обществено-икономическите условия, приети са множество изменения в нормативната уредба на национално ниво, въведени и с оглед прилагане на нормите на Европейската общност. Проектът за нова наредба включва правила за опазване на общественото спокойствие, морала и добрите нрави. Друг раздел е предназначен за експлоатация и опазване на публичната и на частната собственост. Включени са разпоредби и за опазване на обществения ред по време на масови мероприятия. Новата наредба регулира действията при защита от бедствия. За нарушаване разпоредбите на наредбата на виновните физически лица ще се налага глоба в размер до 5 000 лева, а на  еднолични търговци и юридически лица ще се налага имуществена санкция до 50 000 лв. \r\nВенцеслав ИЛЧЕВ", "date": "2019.01.31", "title": "Кюстендил: Изготвена е изцяло нова наредба за обществения ред в града"}
{"url": "http://www.focus-news.net/news/2019/01/31/2618296/plovdiv-obshtinskiyat-savet-v-asenovgrad-prie-byudzheta-na-obshtinata-za-2019-godina.html", "text": "Асеновград. Общинският съвет прие бюджета на Община Асеновград за 2019 година. Това съобщиха за  Радио „Фокус“ – Пловдив  от Общината. Бюджетът е приет с мнозинство от 21 гласа „За”, 0 „Против” и 10 „Въздържал се”. Общината ще работи с бюджет в размер на 48 537 323 лева. От тази сума очакваните приходи за  делегирани от държавата дейности са в размер на 24 957 814 лв., а от местни приходи-  23 579 509 лв. \r\n„75 % от предвидените капиталови разходи са от сигурни източници, което означава, че предвидените дейности ще имат висок процент на изпълнение”, е заявил от трибуната на Общинския съвет кметът на Асеновград д-р Емил Караиванов по време на дебатите при приемането на общинския бюджет за 2019 г. \r\nОбщината е реализирала преходен остатък от  2018 година в размер на  7 090 868 лв., в това число от държавни приходи – 1 821 408 лв., включително 6 825 лв. за проекти в образованието; от местни приходи – 5 269 460 лв., в това число 14 298 лв. за проекти общинска администрация. Този остатък спрямо 2017 година е завишен с 1 294 232 лв. – от държавни приходи –  намаление с 232 359 лв., от местни приходи   – завишение с 1 526 591 лв. Прогнозите за общинските приходи за 2019 г. са  в размер на 23 579 509 лв. Това представлява 48,58% спрямо общия размер на приходите, т. е. почти половината средства за приходната част на бюджета. \r\nВ бюджета на Община Асеновград за 2019 г. заложеният размер на постъпленията от неданъчни приходи е 10 670 781 лв. \r\nВ бюджет ’2019 Общината има предвидени средства и за планираните разплащания по банкови кредити. Средства в размер на 485 728 лв. от банков кредит за определеното за 2019 г. съфинансиране по проект „Проект за рехабилитация на водоснабдителната и канализационна мрежа с изграждане на ПСОВ”.  За погасяване на главница от банков кредит 1 450 000 лв., в т. ч. 375 000 лв. към Общинска банка и 1 075 000 лв. към ОББ, както и за погасяване на главница по получен дългосрочен заем от „Фонд за органите за местното самоуправление в България-ФЛАГ” ЕАД в размер на 1 000 000 лв. \r\nВ отчета на Бюджет ’2018, и при обсъждането на проекта за нов годишен Бюджет ’2019 на Асеновград д-р Караиванов категорично е заявил, че тези бюджетни разплащания не са инцидентни, те са с одобрен погасителен план и няма причина да създадат напрежение в бюджетните разходи на Асеновград. \r\nОчаквано планираният общият размер на разходите по бюджета на Община Асеновград за 2019 г. възлиза на 48 537 323 лв., колкото е и размерът на приходите. Най-голям относителен дел при разходите в размер на 51,42% ще бъде усвоен от държавни дейности от държавни приходи – 24 957 814 лв.; следват за държавни дейности, дофинанансирани от местни приходи- 1 314 893 лв. (относителен дял 2.71 %); за местни (общински) дейности – 22 264 616 лв. (относителен дял 45,87 %). Капиталовите разходи на Общината съставляват 21,36% или в номинал 10 367 966 лева. \r\nЗа поддържане на благоустройствените и комунални дейности по бюджета за 2019 г. са разчетени средства за улично осветление, В и К, ремонт на улична мрежа, чистота, озеленяване и други дейности свързани с благоустройството и комуналното стопанство, в това число за осветление на улици и площади – 542 780 лв.; изграждане, ремонт и поддържане на ул. мрежа – 4 512 407 лв.; други дейности по жилищното строителство – 933 497  лв.; други дейности по опазване на околната среда – 173 033 лв.; чистота – 2 424 327 лв; пречистване на отпадъчни води от населени места – 848 387 лв. ( предвидени са разходи за  въвеждане в експлоатация на Пречиствателна станция за отпадни води); управление на дейностите по отпадъците – 2 436 579 лв. \r\nЗавишение с 11,24% има в сравнение с 2018 г. в стандартите за музеите. Държавната субсидия за 2019 г. за читалищата е в размер на 313 170 лв. Сумата е на база субсидирана численост 33 бр. и стандарт 9 490 лв. За културните прояви от местно и национално значение в общината през 2019 г. са предвидени средства в размер на 220 000 лв. За подпомагане на дейността на спортните клубове на територията на общината и спортните бази са заложени средства в размер на 400 000 лв. \r\nПредвиждат се средства в размер на 204 000 лв. за заплащане на поевтиняването на ежемесечните карти за вътрешноградските линии на пенсионери, съгласно решение на Общинския съвет . \r\nЗаложените общо бюджетни средства за капиталови разходи за 2019 г. са 10 367 966 лв. – от средства от държавния бюджет (целева субсидия за капиталови разходи) – 1 190 100 лв.; от преходен остатък – 2 853 999 лв., в т ч. 69 500 лв. от целева капиталова субсидия, 4 997 лв. целеви трансфер по проект от Предприятието за управление на дейностите по опазване на околната среда (ПУДООС), 1 723 923 лв. остатък от продажби  и 1 033 564 лв. общ преходен остатък; от собствени приходи  – 2 674 000 лв., в т. ч. от продажби 2 674 000 лв. Допълнително за капиталови разходи по проекти по оперативни програми са предвидени средства в размер 24 463 183 лв. Заложените капиталови разходи в проекта на бюджета за 2019 г. са 21,36% от общата рамка на проектобюджета. \r\nУтвърденият размер на бюджетните взаимоотношения между централния бюджет и бюджета на Община Асеновград за 2019 г. е 28 680 031 лв. – обща субсидия за делегираните от държавата дейности -23 143 231 лв.; трансфери за местни дейности – 4 346 700 лв., в това число обща изравнителна субсидия- 4 088 100 лв.; за зимно поддържане и снегопочистване на общински пътища- 258 600 лв.; целева субсидия за капиталови разходи – 1 190 100 лв.", "date": "2019.01.31", "title": "Пловдив: Общинският съвет в Асеновград прие бюджета на Общината за 2019 година"}
{"url": "http://www.focus-news.net/news/2019/01/31/2618294/die-welt-huan-guaydo-e-provel-tayna-sreshta-s-predstaviteli-na-armiyata-i-silite-za-sigurnost-na-venetsuela.html", "text": "Обявилият се за временен президент на Венецуела Хуан Гуайдо е провел тайна среща с представители на армията и силите за сигурност, за да се опита да получи подкрепа за отстраняването от власт на държавния глава Николас Мадуро, съобщава германският национален ежедневник  Die Welt , като подчертава, че опозиционерът засилва усилията си да спечели военните на своя страна. \r\nОт решаващо значение за промяна на правителството в Каракас е армията да оттегли подкрепата си за Мадуро. Съответното Гуайдо изложи в авторска статия за вестник  The New York Times , цитиран от изданието.  \r\nКъм настоящия момент обаче военните остават зад гърба на държавния глава – или поне генералите. Твърди се, че сред обикновените войници настроенията са различни.  \r\n„Предложихме амнистия за всички, които нямат вина в престъпления срещу човечеството\", написа Гуайдо, като същевременно призова за провеждането на нови избори в страната. 35-годишният председател на парламента в Каракас положи клетва на 23 януари като преходен президент. Контролираният от опозицията, но разединен орган преди това одобри закон за амнистията, който гарантира безнаказаност за военните, ако участват във възстановяването на демократичния ред във Венецуела. \r\nПротивникът на Мадуро ще представи в рамките на деня плановете си за излизане на страната от икономическата криза. Европейският парламент може да го признае за първа преходна институция в страната, подчертават от редакцията. Тереза Герова", "date": "2019.01.31", "title": "Die Welt: Хуан Гуайдо е провел тайна среща с представители на армията и силите за сигурност на Венецуела"}
{"url": "http://www.focus-news.net/news/2019/01/31/2618301/varna-19-godishen-mazh-obvinen-v-izvarshvane-na-telefonna-izmama-ostava-v-aresta.html", "text": "19-годишен мъж от Варна, обвинен в извършване на телефонна измама, остава в ареста. Това съобщиха от пресцентъра на  Окръжен съд – Варна . Варненският окръжен съд потвърди като законосъобразна определената от Районен съд – Варна мярка за неотклонение „задържане под стража“. Венцислав К. е привлечен като обвиняем по досъдебно производство, за това че в съучастие с неустановени лица е извършил телефонна измама, въвеждайки жена в заблуждение, за да набави за себе си или другиго имотна облага. Те успяват да заблудят жена, на която казват, че трябва да съдейства на полицията за разкриване на престъпление. За целта тя им дава 6 000 лв. При задържането на младежа част от получената сума е била намерена в дома му. Престъплението е тежко, умишлено, като законът предвижда наказание „лишаване от свобода“ от 1 до 6 години. Обвиняемият е с чисто съдебно минало, има няколко криминални регистрации, към момента не учи и не работи. Спрямо него се води и друго досъдебно производство - за притежание на наркотици. Определението на Варненски окръжен съд е окончателно и не подлежи на обжалване.", "date": "2019.01.31", "title": "Варна: 19-годишен мъж, обвинен в извършване на телефонна измама, остава в ареста"}
{"url": "http://www.focus-news.net/news/2019/01/31/2618297/politico-frans-timermans-izrazi-novi-pritesneniya-otnosno-sastoyanieto-na-pravovata-darzhava-v-ungariya.html", "text": "Вицепрезидентът на Европейската комисия Франс Тимерманс изрази нови притеснения относно последните събития в Унгария и обвини правителствата на Общността в глухота по повод загрижеността за върховенството на закона, отбелязва  Politico  в европейската си редакция. \r\nВ реч пред Европейския парламент в рамките на дебат за състоянието на правовата държава в Унгария, Тимерманс - който е кандидат на социалистите и демократите за следващ председател на ЕК – информира евродепутатите относно актуализираната оценка на ЕК за положението в Унгария от септември миналата година, когато ЕП гласува за започване на дисциплинарен процес срещу централноевропейската държава. \r\nЕК споделя много от загрижеността на ЕП относно Унгария, „по-специално по отношение на основните права, корупцията, отношението към ромите и независимостта на съдебната власт\", подчерта Тимерманс пред евродепутатите. \r\nТимерманс бе категоричен, че на ЕП не е била дадена „истинска възможност“ да сподели опасенията си относно върховенството на закона в Унгария. Съветът на ЕС „трябва да осигури справедливо третиране\" на позицията на органа, допълни нидерландският политик. Тереза Герова", "date": "2019.01.31", "title": "Politico: Франс Тимерманс изрази нови притеснения относно състоянието на правовата държава в Унгария"}
{"url": "http://www.focus-news.net/news/2019/01/31/2618303/plovdiv-chetiri-sela-v-plovdivska-oblast-sa-s-narusheno-vodopodavane.html", "text": "Жителите на четири села в Пловдивска област са с нарушено водоподаване. Това съобщиха за  Радио „Фокус“ – Пловдив  от ВиК – Пловдив. Без вода заради аварии са населените места Кърнаре, Малък чардак, Скутаре и Красново. Не е посочен краен срок за възстановяване на нормалното водоподаване към засегнатите абонати. \r\nС нарушено водоподаване са също живущите в района на улиците „Христо Ботев“, „Оборище“ и „Победа“ в град Куклен, както и домакинствата в района на улиците „Драговец“, „Сливница“, „Абоба“, „Пере Тошев“и бул. „Никола Вапцаров“ в Пловдив. Очаква се авариите в Пловдив да бъдат отстранени до края на работния ден. \r\nТони МИХАЙЛОВ", "date": "2019.01.31", "title": "Пловдив: Четири села в Пловдивска област са с нарушено водоподаване"}
{"url": "http://www.focus-news.net/news/2019/01/31/2618305/miroslav-yanchev-kmet-na-zlatograd-na-31-yanuari-pochitame-horata-dali-zhivota-si-za-svobodata-na-zlatograd.html", "text": "31 януари е ден, в който почитаме и свеждаме глави за всички хора, дали живота си за свободата на Златоград и жителите на Родопите. Това каза за  Радио „Фокус“ – Смолян  кметът на Златоград Мирослав Янчев по повод 141 години от Освобождението на най-южния град. „В този ден честваме така нареченото първо освобождение на Златоград, защото второто идва през есента, през ноември, когато Златоград получава официално статут на свободен град и свободна община. Отбелязваме днешния празник не с веселие, а чисто исторически напомняме на всички жители какво се е случило на 31 януари преди 141 години“, посочи Янчев. Той допълни, че в честванията ще участват училищата и гражданството на общината. „Човек, който не почита историята си и не вижда в миналото какви процеси са се случили, той не уважава и настоящето и бъдещето си. Тези неща трябва да се напомнят и да се предават чрез децата на бъдещите поколения“, каза още кметът на Златоград. \r\nНели ГЕРГЬОВСКА", "date": "2019.01.31", "title": "Мирослав Янчев, кмет на Златоград: На 31 януари почитаме хората, дали живота си за свободата на Златоград"}
{"url": "http://www.focus-news.net/news/2019/01/31/2618307/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Продължаващият хаос около Брекзит, борбата за власт във Венецуела и дебатът в ЕП за състоянието на правовата държава в Унгария част от основните теми, върху които акцентират водещите европейски издания. \r\n***  Обявилият се за временен президент на Венецуела Хуан Гуайдо е провел тайна среща с представители на армията и силите за сигурност, за да се опита да получи подкрепа за отстраняването от власт на държавния глава Николас Мадуро, съобщава германският национален ежедневник  Die Welt , като подчертава, че опозиционерът засилва усилията си да спечели военните на своя страна. \r\nОт решаващо значение за промяна на правителството в Каракас е армията да оттегли подкрепата си за Мадуро. Съответното Гуайдо изложи в авторска статия за вестник  The New York Times , цитиран от изданието.  \r\nКъм настоящия момент обаче военните остават зад гърба на държавния глава – или поне генералите. Твърди се, че сред обикновените войници настроенията са различни.  \r\n„Предложихме амнистия за всички, които нямат вина в престъпления срещу човечеството\", написа Гуайдо, като същевременно призова за провеждането на нови избори в страната. 35-годишният председател на парламента в Каракас положи клетва на 23 януари като преходен президент. Контролираният от опозицията, но разединен орган преди това одобри закон за амнистията, който гарантира безнаказаност за военните, ако участват във възстановяването на демократичния ред във Венецуела. \r\nПротивникът на Мадуро ще представи в рамките на деня плановете си за излизане на страната от икономическата криза. Европейският парламент може да го признае за първа преходна институция в страната, подчертават от редакцията. \r\n***  В борбата за власт във Венецуела Хуан Гуайдо може да получи официалното признаване на Европейския парламент. Съответната резолюция на основните политически групи бе обсъдена в сряда, съобщава електронното издание на швейцарския вестник  Die Neue Zuercher Zeitung . \r\nВ текста, достъпен за медиите, Гуайдо е признат за законен временен президент на латиноамериканската страна. Правомощията му ще се разпростират до момента, в който бъдат проведени нови „свободни, прозрачни и надеждни президентски избори\". \r\nГласуването на резолюцията е насрочено за четвъртък, 31 януари. Така ЕП ще бъде първата институция на Общността, която ще признае самопровъзгласилия се Гуайдо за преходен президент на Венецуела.  \r\nРедица европейски страни дадоха на венецуелския лидер Николас Мадуро ултиматум до неделя, за да организира нови избори. В противен случай те ще признаят опонента му за временен държавен глава, както вече направиха САЩ. Мадуро обаче отхвърли ултиматума. \r\nНа фона борбата за власт в Каракас между левия националистически настроен държавен глава и опозиционния председател на парламента хиляди хора отново излязоха по улиците във Венецуела в сряда. Наред с другите неща, те призоваха въоръжените сили да оттеглят подкрепата си за Мадуро и да застанат зад Гуайдо. \r\n***  Вицепрезидентът на Европейската комисия Франс Тимерманс изрази нови притеснения относно последните събития в Унгария и обвини правителствата на Общността в глухота по повод загрижеността за върховенството на закона, отбелязва  Politico  в европейската си редакция. \r\nВ реч пред Европейския парламент в рамките на дебат за състоянието на правовата държава в Унгария, Тимерманс - който е кандидат на социалистите и демократите за следващ председател на ЕК – информира евродепутатите относно актуализираната оценка на ЕК за положението в Унгария от септември миналата година, когато ЕП гласува за започване на дисциплинарен процес срещу централноевропейската държава. \r\nЕК споделя много от загрижеността на ЕП относно Унгария, „по-специално по отношение на основните права, корупцията, отношението към ромите и независимостта на съдебната власт\", подчерта Тимерманс пред евродепутатите. \r\nТимерманс бе категоричен, че на ЕП не е била дадена „истинска възможност“ да сподели опасенията си относно върховенството на закона в Унгария. Съветът на ЕС „трябва да осигури справедливо третиране\" на позицията на органа, допълни нидерландският политик. \r\n*** ЕС замисля да съди Великобритания, ако Мей не заплати 39 млрд паунда и при развод без сделка, пише  The Daily Express .  \r\nЕврократите ще използват заплахата за използване на правни мерки, за да са сигурни, че Великобритания ще продължи да изплаща огромната сума, която е договорена като част от сделката на британския премиер за излизане на Острова от Евросъюза. Плановете, които ще разгневят привържениците на Брекзит, са разработени в Брюксел, за да се гарантира, че бюджетът на този политически проект няма да се провали при развод без сделка. Висш служител в ЕС разкрива предложенията като част от обявлението на Комисията за застраховка при окончателното решение за излизане без сделка. Висшият брюкселски чиновник твърди, че „ за всички ангажименти, които са поети от 28-те страни, членки, те трябва да получат възнаграждение“. \r\nВ съобщението се допълва, че: “Това важи и при сценария „без сделка“, при който от Обединеното кралство ще се очаква да продължи да изпълнява всички задължения, поети по време на членството на страната в ЕС.\" \r\nВ споразумението за напускане на ЕС, което срещна сериозна съпротива в Уестминстър, Великобритания се съгласява да плаща на Брюксел до 2020 година, включително и за евробюджета. Така тя ще гарантира своите задължения за едно бъдещо партньорство. \r\nНо таксата от 39 млрд паунда ще влезе в конфликт със сценария „без сделка“, което ще накара Брюксел да окаже натиск върху Лондон да се съгласи въпреки всичко да приеме условията му.  Според Брюксел така ще се омекоти влиянието на излизане без сделка в области като селското стопанство и финансиране на изследователската дейност.   \r\n***", "date": "2019.01.31", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/01/31/2618292/veliko-tarnovo-ohraniteli-shte-pazyat-lekarite-ot-speshna-pomosht-gorna-oryahovitsa-ot-utre.html", "text": "Охранители ще пазят лекарите от Спешна помощ – Горна Оряховица от утре. Вече е сключен договор с частна фирма и се очаква служителите й да са на дежурство в болничната структура още утре вечер. Това съобщи за  Радио „Фокус“ – Велико Търново  д-р Виолета Пашова, началник на Спешното отделение в Горна Оряховица. Тя уточни, че оставките на медиците все още остават депозирани, но има нагласа те да бъдат оттеглени при изпълнение на исканията им.  \r\n„От 18.00 до 06.00 часа сутринта ще има физическо присъствие при нас, а през останалото време от денонощието на всеки час екип на охранителната фирма минава, за да види каква е обстановката. Организацията на полицията в Горна Оряховица е такава, че те патрулират известно време и известно време стоят на едно място. И сега това място, на което ще почиват или изчакват, ще е на територията около лечебното заведение“, обясни още д-р Пашова. Тя увери, че работата на спешните медици със структурите на МВР винаги е била на много високо ниво и служителите на полицията се отзовават навременно и адекватно, ако има някакви проблеми. \r\nЛуиза ТРАНЧЕВА", "date": "2019.01.31", "title": "Велико Търново: Охранители  ще пазят лекарите от Спешна помощ – Горна Оряховица от утре"}
{"url": "http://www.focus-news.net/news/2019/01/31/2618304/nzz-es-mozhe-da-priznae-huan-guaydo-za-prehoden-prezident-na-venetsuela.html", "text": "В борбата за власт във Венецуела Хуан Гуайдо може да получи официалното признаване на Европейския парламент. Съответната резолюция на основните политически групи бе обсъдена в сряда, съобщава електронното издание на швейцарския вестник  Die Neue Zuercher Zeitung . \r\nВ текста, достъпен за медиите, Гуайдо е признат за законен временен президент на латиноамериканската страна. Правомощията му ще се разпростират до момента, в който бъдат проведени нови „свободни, прозрачни и надеждни президентски избори\". \r\nГласуването на резолюцията е насрочено за четвъртък, 31 януари. Така ЕП ще бъде първата институция на Общността, която ще признае самопровъзгласилия се Гуайдо за преходен президент на Венецуела.  \r\nРедица европейски страни дадоха на венецуелския лидер Николас Мадуро ултиматум до неделя, за да организира нови избори. В противен случай те ще признаят опонента му за временен държавен глава, както вече направиха САЩ. Мадуро обаче отхвърли ултиматума. \r\nНа фона борбата за власт в Каракас между левия националистически настроен държавен глава и опозиционния председател на парламента хиляди хора отново излязоха по улиците във Венецуела в сряда. Наред с другите неща, те призоваха въоръжените сили да оттеглят подкрепата си за Мадуро и да застанат зад Гуайдо. Тереза Герова", "date": "2019.01.31", "title": "NZZ: ЕС може да признае Хуан Гуайдо за преходен президент на Венецуела"}
{"url": "http://www.focus-news.net/news/2019/01/31/2618299/shumen-s-chetene-na-rezultati-ot-ekspertizi-zapochna-porednoto-zasedanie-po-deloto-hitrino.html", "text": "С четене на резултати от експертизи, за които страните по делото са дали съгласие да бъдат приобщени без разпит на свидетели, започна поредното заседание по делото „Хитрино“, предаде репортер на  Радио „Фокус“ - Шумен . Делото се води в Окръжен съд - Шумен. Бяха прочетени заключенията от съдебно-медицинските експертизи за оглед и аутопсия на седемте жертви на влаковата катастрофа на жп гарата в Хитрино от декември 2016 година. Представени бяха и резултатите от три ДНК експертизи. В началото на заседанието, Съдът докладва кореспонденцията във връзка с насрочената за 13.30 часа днес видео конференция с Окръжния съд в Берлин за разпит на Хенрик Аммосер в качеството му на свидетел.  \r\nИвелина ИВАНОВА", "date": "2019.01.31", "title": "Шумен: С четене на резултати от експертизи започна поредното заседание по делото „Хитрино“"}
{"url": "http://www.focus-news.net/news/2019/01/31/2618309/a1-on-makedoniya-kosovskiyat-politicheski-elit-e-na-sreshta-s-poslanika-na-sasht-v-prishtina.html", "text": "Държавният глава на Косово Хашим Тачи, председателят на парламента Кадри Весели и премиерът Рамуш Харадинай са в посолството на САЩ в Прищина за среща с посланик Филип Коснет, предава македонската електронна медия  A1 On . \r\nОчаква се в рамките й да бъде обсъдено американското искане за отмяна на 100-процентовите мита за вноса от Сърбия и Босна и Херцеговина в страната, което предизвика криза в управляващата в Прищина коалиция. \r\nХарадинай е категорично против искането на Вашингтон с мотива, че Сърбия не е изпълнила нито едно от условията за отмяна на митата и настоява, че те трябва да останат в сила, докато Белград не признае независимостта на Косово. \r\nПредседателят на парламента на свой ред предложи  митата да бъдат отменени временно за срок от 120 дни, при определени условия, изпълнени от Белград, с цел преди всичко да не се навреди на стратегическото партньорство между Косово и САЩ. \r\nЗа премахването на митата силно се застъпва и президентът Хашим Тачи, който смята, че е необходимо да се деблокират преговорите между Прищина и Белград, прекратени през ноември заради мярката на правителството на Харадинай. \r\nСъщата тема бе осъдена във вечерните часове на сряда между лидерите на управляващата коалиция в Прищина, но тричасовото заседание не доведе до конкретно споразумение по искането на САЩ. Тереза Герова", "date": "2019.01.31", "title": "A1 On (Македония): Косовският политически елит е на среща с посланика на САЩ в Прищина"}
{"url": "http://www.focus-news.net/news/2019/01/31/2618295/korneliya-ninova-bsp-oglushitelno-e-malchanieto-na-premiera-za-alo-banov-sam-nyama-sini-i-cherveni-lampi-izvednazh-svetlinite-v-ministerski-savet-ugasnaha.html", "text": "Оглушително е мълчанието на премиера за „Ало, Банов съм“ - няма сини и червени лампи, изведнъж светлините в Министерски съвет угаснаха. Това каза лидерът на БСП Корнелия Нинова в декларация от името на група, предаде репортер на  Агенция „Фокус“ . „Уважаеми български граждани и колеги, от вчера държавата ни за пореден път е разтресена от скандал за корупция при управляващите. След като Елена Йончева и колеги депутати изнесоха информация. Разбира се, реакцията на управляващите не закъсня, но тя е паническа, объркана, противоречива и изобилства от лъжи“, обясни Нинова. „Депутати от ГЕРБ веднага нарекоха изнесената информация компромат и помия, но вицепремиерът Дончев разпореди проверка. В коя държава вицепремиер разпорежда проверка на компромати и се занимава с помия. Компроматите и помията се отхвърлят безапелационно“, каза Корнелия Нинова. Тя посочи, че управляващите се оплитат в лъжи и визира изказването на кмета на София Йорданка Фандъкова. „Защо г-жо Фандъкова, се объркахте? Уж общината не участвала, но давала 6 млн. лв. Това са парите на софиянци“, допълни Нинова. „Продължавам с лъжите – Елена Йончева и БСП не са подали нито един сигнал до органите нито за оградата, нито за „Кумгейт“, нито за строителство на пътища“, каза Нинова и визира редицата сигнали по тези случаи. „Вчера главният прокурор се самосезира. Надявам се, че по същия начин прокуратурата ще се самосезира и ще влезе в Министерството на регионалното развитие, където този проект се одобрява и съгласува“, добави лидерът на БСП. \r\nДеница КИТАНОВА", "date": "2019.01.31", "title": "Корнелия Нинова, БСП: Оглушително е мълчанието на премиера за „Ало, Банов съм“ -  няма сини и червени лампи, изведнъж светлините в Министерски съвет угаснаха"}
{"url": "http://www.focus-news.net/news/2019/01/31/2618312/burgas-balgarovo-chestva-141-godini-ot-osvobozhdenieto-si-na-4-fevruari.html", "text": "Кметство Българово, читалище „Съгласие 1905“ и Основно училище „Васил Левски“ организират честване на 141 години от Освобождението на село Урум Еникьой (дн. град Българово) в понеделник, 4 февруари. Това съобщиха от пресцентъра на  Община Бургас . По традиция отбелязването ще започне от 11.30 часа в църквата „Св. Атанасий“ със заупокойна молитва, отслужена от отец Захари Дечев, в памет на убитите православни християни през февруари 1878 г. Разказ за кървавите събития, съпътстващи освобождаването на някогашното село Урум Еникьой, ще бъде представен в двора на храма „Св. Атанасий“. В тържеството ще участват децата от училището със своя програма, женски хор към читалище „Съгласие-1905“, както и граждани от Българово. От 12.00 часа учениците от училище „Васил Левски“ с ръководител Марин Маринов ще изпълнят възрожденски песни от женски хор „Канатица“ с ръководител Пламен Янев. В 12.30 часа ще бъдат поднесени цветя и венци пред паметната плоча и костницата в двора на църквата.", "date": "2019.01.31", "title": "Бургас: Българово чества 141 години от Освобождението си на 4 февруари"}
{"url": "http://www.focus-news.net/news/2019/01/31/2618308/toma-bikov-gerb-bsp-sa-gotovi-da-dokarat-do-razpad-darzhavata-samo-i-samo-korneliya-ninova-da-si-sbadne-detskata-mechta-da-stane-premier.html", "text": "БСП са готови да докарат до разпад държавата, само и само Корнелия Нинова да си сбъдне детската мечта и да стане премиер - има цели, които са по-високи от средствата. Това каза народният представител от ПГ на ГЕРБ Тома Биков в декларация от името на група, предаде репортер на  Агенция „Фокус“ . „Миналата седмица твърдяхте ,че прокуратута е бухалка на ГЕРБ, тази седмица твърдите, че й вярвате – ами тя е една и съща. Тя не се е сменила. Това, което правите е да превърнете собствената си партия в „пощенска кутия“, нещо, което прилича на сайт за фалшиви новини и се държи от офшорна компания“, заяви Биков и посочи, че това е проблем на опозицията. „Вие дълбаете пропаст в българското общество и сеете омраза.  В тази пропаст ще паднете първо вие, защото сте най-близко до нея. Никой не е спечелил от черни кампании, никой не е спечелил от компромати. Това е толкова изтъркано и клиширано правило в медийната политика, че не мога да повярвам, че не сте го чували“, допълни той. Биков заяви, че ГЕРБ не приема морализаторския тон на Корнелия Нинова. „Докато тя не отговори на въпросите от собственото си минало. Понеже често цитирате мои писания от 2012 ще ви призова да ви прочетат и моите писания от 2007 г.“, каза Биков. Той посочи, че тогава са се въртели „Р. Овчовци\". „Ние няма да ви отговорим по начина, по който го правите. Ние много добре разбираме каква е целта ви - да ни вкарате във вашата черна кампания“, каза Биков и посочи, че в тези кампании чисти хора няма да останат.   \r\nДеница КИТАНОВА", "date": "2019.01.31", "title": "Тома Биков, ГЕРБ: БСП са готови да докарат до разпад държавата, само и само Корнелия Нинова да си сбъдне детската мечта - да стане премиер"}
{"url": "http://www.focus-news.net/news/2019/01/31/2618310/pazardzhik-55-godishen-mazh-e-pochinal-sled-uslozhneniya-ot-virusno-zabolyavane-v-oblastnata-bolnitsa.html", "text": "55-годишен мъж е починал след усложнения от вирусно заболяване в Областната болница в Пазарджик, съобщи за  Радио „Фокус“ – Пазарджик  д-р Васил Вълчев, началник на лечебното заведение. По думите му мъжът е бил докаран по спешност в Спешното отделение на болницата, където е починал от много тежка дихателна недостатъчност. „Пациентът е пристигнал в много тежко състояние, с усложнения от прекарано вирусно заболяване и с придружаващи заболявания“, уточни д-р Вълчев. Той допълни, че в болницата е приета в критично състояние и 26-годишната дъщеря на мъжа, която е с пневмония. В Интензивния сектор на Второ детско отделение на лечебното заведение са настанени и две деца с тежка пневмония. \r\nАлбена ЖИЛЕКОВА", "date": "2019.01.31", "title": "Пазарджик: 55-годишен мъж е починал след усложнения от вирусно заболяване в Областната болница"}
{"url": "http://www.focus-news.net/news/2019/01/31/2618311/kmetat-na-sofiya-yordanka-fandakova-byudzhetat-na-obshtinata-za-2019-g-e-nad-17-mlrd-lv-i-tova-pokazva-mashtaba-na-promyanata-koyato-postigame-prez-poslednite-godini.html", "text": "Бюджетът на Столична община за 2019 г. е над 1,7 млрд. лв. и това показва мащаба на промяната, която постигаме през последните години. Това каза кметът на София Йорданка Фандъкова по време на заседание на Столичния общински съвет, предаде репортер на  Агенция „Фокус“ . \r\n„Преди повече от два месеца представихме първоначалния проект на бюджета за 2019 г. – обсъждахме го и направихме срещи с работодателски организации, синдикати и различни политически сили. Това гарантира, че бюджетът е съставен максимално публично и прозрачно и отразява вижданията на гражданите на София и на представителите на Столичния общински съвет“, заяви Фандъкова. \r\nТя посочи, че размерът на бюджета е в размер над 1,7 млрд. лв. „За мен този бюджет показва директно мащаба на промяната, която постигаме през последните години. За сравнение - преди 10 години бюджетът на София беше 1 млрд. лв., а през 2005 г. е 467 млн. лв. Много ще кажат, че увеличението се дължи на оперативните програми на ЕС, но това далеч не е всичко и фактите го показват. Собствените приходи на общината показват много ясно как общината събира вземанията си – за 2019 г. собствените приходи са над 725 млн. лв.“, обясни кметът на София и посочи, че нито един лев не се дава даром на общината. \r\nФандъкова посочи, че за 2019 г. инвестиционната програма е над 632 млн. лв. „Това са средствата, които се инвестират директно в промяната и развитието на София. За сравнение - през 2009 г. те бяха 356 млн. лв. – т.е., да пъти повече“, обясни тя. \r\nКметът на София посочи, че най-честите критики, които чува за бюджета са, че приоритетите са консервативни и не се променят. Според нея обаче това е правилният начин, за да се променя градът и да върви напред.  \r\nФандъкова посочи, че през 2019 г. предстои работа по квартали, които не се намират в центъра на града. „Не случайно подчертавам това, защото винаги съм чувала и през следващите месеци ще продължавам да чувам, че инвестираме само в центъра. Но единственият начин да разберем къде сме е да знаем откъде сме тръгнали. Затова ще дам сравнение – през 2009 г. бюджетът за образование е 49 млн. лв., а днес – почти 76 млн. лв. През 2009 г. средствата за строителството на метрото са 138 млн. лв., а днес – 320 млн. лв. През 2009 г. парите за ремонт на улици са 35 млн. лв., а сега – 86 млн. лв. Това е много сериозна работа, много сериозна отговорност“, коментира тя.  \r\nЦветилена СИМЕОНОВА", "date": "2019.01.31", "title": "Кметът на София Йорданка Фандъкова: Бюджетът на Общината за 2019 г. е над 1,7 млрд. лв. и това показва мащаба на промяната, която постигаме през последните години"}
{"url": "http://www.focus-news.net/news/2019/01/31/2618306/shumen-henrik-ammoser-e-bil-privlechen-kato-ekspert-pri-ogleda-na-mestoproizshestvieto-na-zhp-garata-v-hitrino-prez-2016-g.html", "text": "Хенрик Аммосер е бил привлечен като експерт при огледа на местопроизшествието на жп гарата в Хитрино през декември 2016 година от фирмите Булмаркет и Ермева. Това стана ясно по време на поредното заседание по делото „Хитрино“, предаде репортер на  Радио „Фокус“ - Шумен . Аммосер ще бъде разпитан като свидетел - очевидец. Съдът посочи, че е постъпила молба за удължаване на срока по изготвяне на една от комплексните експертизи по делото поради липса на второ вещо лице. \r\nИвелина ИВАНОВА", "date": "2019.01.31", "title": "Шумен: Хенрик Аммосер е бил привлечен като експерт при огледа на местопроизшествието на жп гарата в Хитрино през 2016 г."}
{"url": "http://www.focus-news.net/news/2019/01/31/2618300/korneliya-ninova-bsp-obshtoto-za-trite-kabineta-na-borisov-e-alo-koruptsiya-promyanata-iziskva-smelost-i-kolkoto-po-rano-ya-poiskat-balgarite-tolkova-po-rano-shte-ya-pochuvstvat.html", "text": "Общото за трите кабинета на Борисов е „Ало, Корупция“ - промяната изисква смелост и колкото по-рано я поискат българите, толкова по-рано ще я почувстват. Това каза лидерът на БСП Корнелия Нинова в декларация от името на група, предаде репортер на  Агенция „Фокус“ . “Поне пет извода от този случай. Той не е единичен, а е поредният за управлението на всички правителства на Бойко Борисов. Имахме „Ало, Ваньо“, „Ало, Кокинов“, сега имаме „Ало, Банов съм“. Общото за трите кабинета на Борисов е „Ало, Корупция“, „Ало, Кражби“. Това е модел на управление, на задкулисие, където политическа власт, част от съдебната власт и сенчестият бизнес са заедно в името на личния си интерес и на личния си джоб, а не на обществения. Второ, това е модел на две различни реалности на паралелната държава. В очите на управляващите всичко цъфти и се развива, никнат заводи като гъби, бълват продукция. Инвеститорите се надпреварват да дойдат, а театрите са препълнени“, заяви Нинова. По думите й това е ярък опит да се подменят принципите на правовата държава и свободата на мнение с диктатура. „Всеки, който критикува властта и изнася данни за кражби, независимо дали е разследващ журналист, опозиционна партия, или президент, е наричан от управляващите клеветник, лъжец“, заяви тя. „Четвърти извод – каква администрация създаде Бойко Борисов по време на своето 10-годишно управление? Партийните калинки, които са послушни и подписват всякакви документи безапелационно са на почит и с бонуси. Истинската, автентичната, професионално подготвената администрация, която не е съгласна с това, от вчера са схемаджии и изнудвачи. Пети извод - според Лиляна Павлова на откриването на същото това „Ларго“ са изразходени 53 млн. лв. европейски пари. ГЕРБ – гражданите за европейско развитие се превръщате в граждани за антиевропейско развитие на България“, изтъкна Нинова. „Ако българският народ е търпелив, европейският данъкоплатец не е“, подчерта лидерът на БСП. По думите й България не е получила тези средства, за да се отклоняват в частни джобове. „Според ГЕРБ е антиевропейско поведение да отхвърлиш Истанбулската конвенция, джендър идеологията и пакта за миграция. Това според тях е антиевроепйско, но е европейско безстопанствено да пилееш европейските пари“, допълни още Нинова.  „Следващите месеци ще говорим коя е истинската и автентична Европа. Тези 5 белега на случая Банов са белези на начина на управление, те не са прецедент. Те са практика. Тази практика не може да се промени със смяната на един министър с друг“, поясни тя. По думите й тази практика изисква дълбока промяна в модела на управлението. Лидерът на БСП изтъкна, че тази промяна изисква смелост от много хора. „Тя зависи от всеки от вас, уважаеми българи. Колкото по-рано я поискате, толкова по-рано ще я почувствате. Ние вярваме, че тя идва скоро“, заяви Корнелия Нинова. \r\nДеница КИТАНОВА", "date": "2019.01.31", "title": "Корнелия Нинова, БСП: Общото за трите кабинета на Борисов е „Ало, Корупция“ - промяната изисква смелост и колкото по-рано я поискат българите, толкова по-рано ще я почувстват"}
{"url": "http://www.focus-news.net/news/2019/01/31/2618302/toma-bikov-gerb-bsp-raboti-s-kompromati-no-ne-znayat-kak-koeto-govori-za-tezhka-nekadarnost-osven-za-vsichko-ostanalo.html", "text": "БСП работи с компромати, но не знаят как, което говори за тежка некадърност, освен за всичко останало. Това каза народният представител от ПГ на ГЕРБ Тома Биков в декларация от името на група, предаде репортер на  Агенция „Фокус“ . „Върви през последните няколко дни компроматната атака и черната кампания, която БСП води, придоби изцяло публичен размер. Тя вече е ясна. Вчера под формата на „журналистическо разследване“ беше представен компромат, подаден на БСП от хора, които са на границата на криминалния контингент. Организирана престъпна група за изнудване на хора в различни държавни институции. Това ще стане ясно. Тогава ще ви питаме какви ги вършите вие“, заяви Биков. По думите му това е недопустимо, за който и да е политик. „Да, допустимо е за журналист, но г-жа Йончева не е журналист. Тя е политик, тя е депутат. Второ, няма никакво журналистическо разследване и това стана ясно от думите на Пенчо Милков пред бТВ. Преди три дни по неговите думи вие сте получили този компромат и след три дни сте го плеснали на пресконференция без дори да проверите, че има заведено дело от страна на Министерство на културата по този казус“, каза още Биков. Депутатът от ГЕРБ заяви, че тук не става въпрос за много високо усещане къде се намира човек в такава ситуация. „Г-жа Йончева не е разкрила нищо, колеги. Какво разкри г-жа Йончева за българските магистрали?“, попита още Биков.Той обърна внимание, че парламентът не е място за разследващи журналисти.  \r\nДеница КИТАНОВА", "date": "2019.01.31", "title": "Тома Биков, ГЕРБ: БСП работи с компромати, но не знаят как, което говори за тежка некадърност, освен за всичко останало"}
{"url": "http://www.focus-news.net/news/2019/01/31/2618316/shumen-dvama-dushi-sa-zadarzhani-za-uchastie-v-telefonna-izmama-za-blizo-2-000-lv.html", "text": "Двама души са задържани за участие в телефонна измама за близо 2 000 лв. Това съобщиха от  ОДМВР - Шумен . Криминалисти от сектор „Противодействие на криминалната престъпност“ към ОДМВР са разкрили двамата помагачи в телефонна измама, извършена в Нови пазар на 11 декември.  \r\n83-годишна местна жителка била измамена по телефона по класическа схема – да помогне за залавяне на телефонни измамници. На 11 декември по обяд на стационарния ѝ телефон позвънил непознат. Излъгал, че е полицай и че се провежда операция за задържане на група, която мами хора по телефона. Успял да я убеди да събере повече пари. Поставила 1 967 лева в найлонова торба и ги хвърлила през прозореца. Малко по-късно установила, че е измамена и подала сигнал в полицията. В хода на предприетите оперативни действия по образуваното досъдебно производство са установени двама съпричастни към измамата. Това са лице с инициали С.Р. (на 24 г. от добричкото село Северци) и лице с инициали Л.З. (на 18 г. от Варна). Двамата са оказали пълно съдействие на униформените и са направили пълни самопризнания. Работата по документиране на случая продължава.", "date": "2019.01.31", "title": "Шумен: Двама души са задържани за участие в телефонна измама за близо 2 000 лв."}
{"url": "http://www.focus-news.net/news/2019/01/31/2618315/api-do-1700-chasa-dvizhenieto-se-osashtestvyava-samo-v-aktivnata-lenta-po-avtomagistrala-trakiya-pri-km-167-v-posoka-burgas-poradi-remont-na-predpazna-ograda.html", "text": "До 17.00 часа движението се осъществява само в активната лента по автомагистрала „Тракия“ при км 167 в посока Бургас поради ремонт на предпазна ограда (мантинели) в средна разделителна ивица. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, спазвайки указанията на сигналистите.", "date": "2019.01.31", "title": "АПИ: До 17.00 часа движението се осъществява само в активната лента по автомагистрала „Тракия“ при км 167 в посока Бургас поради ремонт на предпазна ограда"}
{"url": "http://www.focus-news.net/news/2019/01/31/2618317/varna-teritorialnata-mitnicheska-direktsiya-severna-morska-prodava-na-targ-hilyadi-stoki-otneti-v-polza-na-darzhavata.html", "text": "Териториалната митническа дирекция „Северна морска“ във Варна продава на търг с тайно наддаване 37 групи стоки, изоставени или отнети в полза на държавата по производства, водени от митническия орган. Продажбата се извършва по реда на Данъчно-осигурителния процесуален кодекс. Това съобщиха от пресцентъра на  териториалната дирекция . Сред обявените за публична продажба стоки са 910 адаптера за копачки на криптовалута. Задържани са на Митнически пункт \"Варна–запад\" миналата година, при щателна митническа проверка на контейнер със стоки от Китай. Митническите служители установяват при проверката, че освен декларираните кутии за компютри и други компоненти, контейнерът съдържа недекларирани 910 адаптера за копачки на криптовалута. Те са отнети в полза на държавата, след приключило административнонаказателно производство. 910-те адаптера сега са обявени за продажба с начална тръжна цена от 27 300 лв.  \r\nСред другите групи стоки, обявени за публична продажба, са стоки за бита, кухненски уреди, строителни материали, изолационни материали, стоки за хотелско обзавеждане, риболовни принадлежности, авточасти, дрехи, масова бижутерия и др. На търга се предлагат например 5218,3 метра памучен плат от 6 вида с начална тръжна цена 2834,60 лв., 2538 дамски ръкавици от естествена кожа с начална цена 6345 лв., 2780 дамски чанти с начална тръжна цена 4442 лв. Обявени са за продажба един лек и два товарни автомобила с начални тръжни цени съответно 960 лв., 1200 лв. и 1500 лв., както и 6 контейнера, от които два са  40- футови, четири са 20- футови контейнери с начални цени от 1110 до1670 лв. Продават се единични бройки принтери, компютри, велосипеди и др. Всяка стока или група от стоки има начална тръжна цена, като за участие в търга се внася депозит от 20% от началната тръжна цена. За стоките с несъюзен митнически статус, спечелилият купувач ще трябва да заплати и дължимите мита и ДДС. Заявления за участие в търга се подават в деловодството на териториална дирекция „Северна морска“ в град Варна. Пълната информация за търга е публикувана и на интернет страницата на Агенция „Митници“ www.customs.bg в секция „Публични продажби“- „Публични продажби на други стоки“.", "date": "2019.01.31", "title": "Варна: Териториалната митническа дирекция „Северна морска“ продава на търг хиляди стоки, отнети в полза на държавата"}
{"url": "http://www.focus-news.net/news/2019/01/31/2618319/burgas-zimnite-gosti-na-grada-sa-tema-na-lektsiyata-v-muzeya-tazi-sedmitsa.html", "text": "Кои птици можем да срещнем в Морската градина през зимата, ще разкаже тази събота (2 февруари 2019 г.) орнитологът и главен уредник на Природонаучния музей в Бургас доц. д-р Светла Далакчиева. Това съобщиха от пресцентъра на  Община Бургас . Доц. Далакчиева ще помогне на всеки участник да разпознае пернатия модел от снимките си в Морската градина и край Бургаските езера.  \r\nЖивотните имат различни приспособления, за да оцелеят през тежките зимните дни в нашите географски ширини. Широко известен е фактът, че много от птиците отлитат на юг през зимата, за да намерят прехрана и топлина. Какво се случва с пернатите обитатели през мразовитите месеци на годината в България и кои са нашите „Зимни гости“, представя съботната лекторията в Етнографската експозиция (ул. Славянска 69) с начален час 11:30. Входната такса е преференциална – 2 лв. за възрастни, а за учащи и пенсионери – 1 лв.", "date": "2019.01.31", "title": "Бургас: „Зимните гости“ на града са тема на лекцията в музея тази седмица"}
{"url": "http://www.focus-news.net/news/2019/01/31/2618322/mariya-zaharova-mvnr-na-rusiya-ochakva-gartsiya-da-predade-na-moskva-aleksandar-vinik.html", "text": "Москва очаква Атина на предаде на Русия арестувания през юли 2017 г. в Гърция Александър Виник. Това подчерта говорителят на Министерството на външните работи на Руската федерация Мария Захарова, предава  TACC . \r\nЗахарова напомни, че руският гражданин е задържан на основание заповед от Министерството на правосъдието на САЩ. Вашингтон го обвинява в пране на пари на стойност близо пет милиарда долара. След ареста в Гърция Виник е вкаран в затвора, а от ноемвре насам той провежда гладка стачка.  Тереза Герова", "date": "2019.01.31", "title": "Мария Захарова: МВнР на Русия очаква Гърция да предаде на Москва Александър Виник"}
{"url": "http://www.focus-news.net/news/2019/01/31/2618323/parlamentat-prie-okonchatelni-promeni-v-zakona-za-zhivotnovadstvoto-reglamentirashti-priznavaneto-na-razvadnite-organizatsii.html", "text": "Парламентът прие окончателни промени в Закона за животновъдството, регламентиращи признаването на развъдните организации, предаде репортер на  Агенция „Фокус“ . С приетите промени се цели синхронизиране с европейското законодателство. Основен акцент в проекта са промените, свързани с условията и реда за признаване на развъдните организации, както и за одобряване на развъдните програми. С промените се предвижда разрешение за извършване на развъдна дейност да се издава на организации, които са признати за развъдни и имат одобрена развъдна програма. С приетите промени се въвежда възможност за ограничаване обхвата на разрешението за извършване на развъдна дейност на организацията при констатирани нарушения, когато тя осъществява селекция и репродукция със селскостопански животни с повече от една порода. С измененията се предлагат и санкции. Съгласно текстовете лице, което предлага на пазара на България чистопородни разплодни животни, еднокопитни, хибриди, яйцеклетки и ембриони в нарушение на изискванията, ще се наказва с глоба от 1000 до 1500 лв. или с имуществена санкция в размер от 1500 до 2000 лв.   \r\nДеница КИТАНОВА", "date": "2019.01.31", "title": "Парламентът прие окончателни промени в Закона за животновъдството, регламентиращи признаването на развъдните организации"}
{"url": "http://www.focus-news.net/news/2019/01/31/2618324/smolyan-69-godishna-zhena-e-postradala-pri-katastrofa-mezhdu-tovaren-i-lek-avtomobil-na-izhoda-na-chepelare.html", "text": "69-годишна жена е пострадала при катастрофа между товарен и лек автомобил на изхода на Чепеларе. Това съобщиха от пресцентъра на  ОДМВР – Смолян . На 30 януари 2019 г., около 09.20 ч. на път II-86 (Пловдив-Смолян-Рудозем-границата с Република Гърция) при км 88+000, в района на изхода на град Чепеларе, поради несъобразена скорост със състоянието на пътя, товарен автомобил „Скания Р – 124 ЛБ“, със смолянска регистрация, собственост на частно дружество и управляван от П. К., на 59 години, от Смолян, блъска лек автомобил „Сеат Алхамбра“ със софийска регистрация, собственост на 42-годишен мъж от София и управляван от С. Д., на 68 години, от Чепеларе. При произшествието е пострадала 69-годишна жена от Чепеларе, която е получила контузия на лява подбедрица, лява длан и гръден кош, без опасност за живота. Ползвани са обезопасителни колани.", "date": "2019.01.31", "title": "Смолян: 69-годишна жена е пострадала при катастрофа между товарен и лек автомобил на изхода на Чепеларе"}
{"url": "http://www.focus-news.net/news/2019/01/31/2618318/kaloyan-pargov-bsp-byudzhetat-na-stolichna-obshtina-za-2019-g-e-nasochen-kam-predstoyashtite-mestni-izbori.html", "text": "Бюджетът на Столична община за 2019 г. е насочен към предстоящите местни избори. Това каза председателят на БСП – София Калоян Паргов по време на заседание на Столичния общински съвет, предаде репортер на  Агенция „Фокус“ . \r\n„Това последният бюджет на този мандат и това ще е годината, в която ще си правим анализ и равносметка на изминалите четири години. Чухме, че бюджетът за 2019 г. беше наречен рекорден и е по-голям от всякога, но бих казал, че той е насочен към предстоящите местни избори в края на тази година“, заяви Паргов. \r\nТой посочи, че бюджетът е концентриран израз на политики, а не само счетоводна сметка. „И основният въпрос, който трябва да поставим, е какви проблеми решава този бюджет. Защото постоянните приоритети през последните 10 години трябва да дават вече своите резултати. А вместо това различни проучвания, идващи от Европа, показват, че има още какво да се желае. Кметът Фандъкова обеща, че ще правим бюджет по нов начин, че ще започнем в средата на годината и че ще дискутираме по време на комисии. Но за първи път тази година се случи нещо, към което всички недоумяваме – защо се забави толкова бюджетът и не можахме да го получим малко по-рано“, каза лидерът на БСП – София и посочи, че това звучи непрозрачно. „И въпросът е от какво се страхувате, г-жо Фандъкова, и от какво се притеснявате? Какво ни предлагате като бюджетна философия за управление на Столицата? Разчетите от 2019 г. показват, че той е просто едно копие от бюджета за 2018 г. – в него липсва т.нар. програмно начало. Само думи не са достатъчни, хората са тези, които дават оценка на нашата работа, а тя се измерва само с един показател – качеството на живот в столицата“, коментира Паргов. \r\n„Независимо от приоритетите образование, инфраструктура и екология, считам, че тези цели не са достатъчно защитени в този бюджет. Защото в Бюджет 2019 г. липсва цялостна и последователна стратегия, придружена със съответните политики, които едно програмно бюджетиране може да даде за решаване на проблемите на град София. Г-жа Фандъкова побърза да се застрахова в частта, че ще бъде атакувана, че няма пари за крайните квартали. Приемам тази застраховка от типа „страх лозе пази“, защото в края на годината в следствие на няколко поредни бюджета, в които тя прие нашия приоритет за тази част на София, виждаме, че все още няма видими резултати“, заяви Паргов и посочи, че най-важното е не дали бюджетът е малък или голям, а каква работа върши.  \r\nЦветилена СИМЕОНОВА", "date": "2019.01.31", "title": "Калоян Паргов, БСП: Бюджетът на Столична община за 2019 г. е насочен към предстоящите местни избори"}
{"url": "http://www.focus-news.net/news/2019/01/31/2618325/nkzhi-opredeli-izpalnitel-za-razvitie-na-zhp-vazel-sofiya-i-zhelezopaten-uchastak-sofiya-voluyak.html", "text": "НКЖИ определи изпълнител за развитие на жп възел „София“ и железопътен участък София - Волуяк. Това съобщиха от пресцентъра на  Национална компания „Железопътна инфраструктура“ . Съгласно Решение №4 от 30 януари 2019 г. на генералния директор на НКЖИ, след разглеждане, оценка и класиране на подадените оферти на участниците в открита процедура за възлагане на обществена поръчка с предмет „Проектиране и строителство за модернизация на коловозно развитие на Централна гара „София“ и жп участък Централна гара „София“ – Волуяк за проект „2014-BG-TMC-0133-W – Развитие на железопътен възел „София\": железопътен участък София – Волуяк“, е определен изпълнител по проекта.  \r\nУчастниците са класирани  както следва: \r\n1. Консорциум „Комса – Тракция“ \r\nУчастници в обединението: „Комса“ ЕАД и „Тракция ПРК и И“ С.А. \r\nКомплексна оценка: 94,74 точки \r\nПредложена цена: 189 999 505,57 лева без ДДС. \r\n2. „Терна“ АД  \r\nКомплексна оценка: 89,06 точки \r\nПредложена цена: 190 800 000 лева без ДДС. \r\nПредвидените дейности по време на строителството на отсечката са изграждане на нов трети коловоз между жп гара „Волуяк\" и Централна жп гара „София\", както и модернизация на съществуващото коловозно развитие на двете гари. Предстои още изграждане на нова жп гара „Обеля\", която ще осъществява още една интермодална връзка със софийското метро. \r\nОсновни цели при реализирането на проекта са повишаване на оперативната скорост до 160 км/ч за пътнически влакове и до 120 км/ч за товарен жп транспорт, подобряване на безопасността по железопътната линия чрез премахване на железопътни прелези и кръстовища, намаляване на газовите емисии, както и повишаване на удобството и комфорта за пътниците, ползващи железопътния транспорт при крайградски и междуградски пътувания. Проектът ще допринесе още за увеличаване на обема на превозените товари, подобряване качеството на обслужване по отношение на времето за пътуване, осигуряване на мобилност и достъпност до железопътната инфраструктура за всички потребители, в това число и за хората с намалена подвижност.  \r\nПроект „Проектиране и строителство за модернизация на коловозно развитие на Централна гара „София\" и жп участък Централна гара „София\" – Волуяк за проект „2014-BG-TMC-0133-W – Развитие на железопътен възел „София\": железопътен участък София – Волуяк“ се финансира от Механизма за свързана Европа и съфинансира от ДП „Национална компания „Железопътна инфраструктура“ .", "date": "2019.01.31", "title": "НКЖИ определи изпълнител за развитие на жп възел „София“ и железопътен участък София - Волуяк"}
{"url": "http://www.focus-news.net/news/2019/01/31/2618328/sport-kvitova-zapochna-s-trudna-pobeda-zashtitata-na-titlata-si-v-sankt-peterburg.html", "text": "Петра Квитова стартира успешно защитата на титлата си в Санкт Петербург, след като на осминафиналите победи Виктория Азаренка с 6:2, 7:6(3). Финалистката от Australian Open имаше две възможности да затвори мача на свой сервис във втория сет и ги пропусна, но в крайна сметка надделя в тайбрека. Чехкинята започна от тази фаза на турнира, тъй като е „Топ поставена“, а противничката ѝ от Беларус трябваше да се справя с Маргарита Гаспарян в първия мач.  \r\nВ следващия кръг Квитова ще срещне хърватката Дона Векич, която елиминира рускинята Вероника Кудерметова. \r\nВенцислав ДРАГОМАНОВ", "date": "2019.01.31", "title": "Спорт: Квитова започна с трудна победа защитата на титлата си в Санкт Петербург"}
{"url": "http://www.focus-news.net/news/2019/01/31/2618329/vratsa-vremenno-dvizhenieto-se-osashtestvyava-v-edna-lenta-po-pat-101-mihaylovo-hayredin-v-rayona-na-hayredin-poradi-remontni-deynosti.html", "text": "Временно движението се осъществява в една лента двупосочно по път III-101 Михайлово – Хайредин в района на Хайредин поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ .", "date": "2019.01.31", "title": "Враца: Временно движението се осъществява в една лента по път III-101 Михайлово – Хайредин в района на Хайредин поради ремонтни дейности"}
{"url": "http://www.focus-news.net/news/2019/01/31/2618330/sport-evrodeputatite-s-priziv-kam-obedinenoto-kralstvo-za-preodolyavane-na-nastoyashtata-bezizhoditsa.html", "text": "Евродепутатите потвърдиха ангажимента на ЕС за защита на мира, стабилността и целостта на вътрешния пазар, в дебата относно Брекзит в сряда, съобщават от  пресслужбата на ЕП. \r\nПо време на дебата председателят на Европейската комисия Жан-Клод Юнкер заяви отново, че „споразумението за оттегляне, одобрено от двете страни, е най-добрата и единствената възможна сделка“.  \r\nМнозинството от евродепутатите, които взеха участие в дебата, подчертаха нуждата ЕС да продължи подготовката си за сценарий без споразумение и дадоха да се разбере, че „предпазният механизъм“ (backstop) е необходим, за да се гарантира, че няма да има връщане към твърда граница в Ирландия, да се защити мира и стабилността и да се запази целостта на вътрешния пазар.  \r\nТе бяха подкрепени от Мишел Барние, главен преговарящ на ЕС за Брекзит, който заяви: „Това не е догматична позиция, а реалистично решение на проблем, предизвикан от решението на Обединеното кралство да напусне ЕС“. Евродепутатите също подчертаха, че е необходимо широко, позитивно мнозинство за преодоляване на настоящата безизходица и посочиха, че ако Обединеното кралство го предложи, ЕС е отворен да разгледа по-близки и по-дълбоки бъдещи отношения.", "date": "2019.01.31", "title": "Спорт: Евродепутатите с призив към Обединеното кралство за преодоляване на настоящата безизходица"}
{"url": "http://www.focus-news.net/news/2019/01/31/2618314/gazeta-metro-kosovo-seriozno-telefonno-obazhdane-ot-vashington-dzhon-boltan-se-obarna-kam-kosovskite-lideri-mitata-padat-do-nachaloto-na-sledvashtata-sedmitsa.html", "text": "Позовавайки се на неназовани източници, прищинският новинарски сайт  Gazeta Metro  съобщава, че съветникът по националната сигурност на американския президент Доналд Тръмп - Джон Болтън, е провел телефонен разговор с лидерите на Косово.  \r\nПо-специално, Болтън се е обърнал към министър-председателя Рамуш Харадинай в „много сериозния“ – според редакцията – телефонен разговор, който се е откроявал с „негативен тон“.  \r\nСпоред източниците на медията най-късно до следващата седмица 100-процентовите мита за внос на стоки от Сърбия и Босна и Херцеговина в Косово ще бъдат отменени.  Тереза Герова", "date": "2019.01.31", "title": "Gazeta Metro (Косово):  Сериозно телефонно обаждане от Вашингтон: Джон Болтън се обърна към косовските лидери, митата падат до началото на следващата седмица"}
{"url": "http://www.focus-news.net/news/2019/01/31/2618331/burgas-vazpomenatelna-vecher-za-georgi-ingilizov-shte-se-provede-v-doma-na-pisatelya-na-1-fevruari.html", "text": "ер за Георги Ингилизов ще се проведе в петък в Дома на писателя в Бургас. Това съобщиха от пресцентъра на  Община Бургас . През февруари миналата година от този свят си отиде Георги Ингилизов – влюбен в морето бургаски интелектуалец, дългогодишен журналист, писател. Десетилетия от живота си той посвети на емблематичния вестник „Черноморски фар“ и литературното списание „Море“. На 1 февруари тази година (петък), от 18.00 часа в Дома на писателя на ул. „Вола“ 1 ще започне възпоменателна вечер за човека, писателя и журналиста. За Георги Ингилизов и творчеството му ще говорят членове на неговото семейство, приятели и колеги.", "date": "2019.01.31", "title": "Бургас: Възпоменателна вечер за Георги Ингилизов ще се проведе в Дома на писателя на 1 февруари"}
{"url": "http://www.focus-news.net/news/2019/01/31/2618333/verka-tokova-kashta-muzey-vanga-petrich-rozhdenata-data-na-vanga-e-sporna.html", "text": "Рождената дата на Ванга е спорна. В архива на къща музей „Ванга“ има поздравителни картички относно датата 31 януари, но в паспорта на Вангелия за рождена дата е посочено 3 октомври 1911 година. Това каза за  Радио „Фокус“ – Пирин  Верка Токова, уредник в къща музей „Ванга“ и кръщелница на пророчицата. Тя отбеляза, че не е човекът, което да разяснява и коментира този въпрос, но като всеки има право на мнение. „Смятам, че някой небрежен служител във времето назад е пропуснал точките между ден, месец и година и така се е получило объркването, свързано с двете дати. За мен по-важно е не кога се е родила като дата, а че се е появила на този свят за всеобщо благо. За животът на Ванга е писано много, издадени са много книги“, заяви Токова.  \r\nТя добави, че в тях са описани най-важните и съдбовни моменти в живота ѝ. „Всеизвестно е, че Ванга е родена в град Струмица, Македония. Когато е едва 3-годишна остава сирак, тъй като майка ѝ умира, а баща ѝ е мобилизиран в армията. За малкото момиче се грижи добра съседка. На 12-годишна възраст Ванга е грабната от силна вихрушка от типа на „Торнадо“, завъртяна е много силно и хвърлена далеч от мястото, където е взето. Вследствие на това пострадали очите ѝ, като постепенно губи зрението си, въпреки направените операции“, допълни Токова.  През 1925 година постъпва в Дом за слепи хора в град Земен и там пребивава 3 години. „През 1928 година по заръка на баща ѝ се връща в Струмица. Грижи се за домакинството и помага в отглеждането на природените ѝ братя – Васил и Томе и сестра ѝ Любка. Ден след ден помага на много хора, бързо се разчува за дарбата ѝ и през 1942 година се премества да живее в Петрич. Същата година се омъжва за Димитър Гущеров“, заяви Токова. \r\nЛивия НИНОВА", "date": "2019.01.31", "title": "Верка Токова, къща музей „Ванга“ - Петрич Рождената дата на Ванга е спорна"}
{"url": "http://www.focus-news.net/news/2019/01/31/2618327/mon-v-1-336-uchilishta-sa-preustanoveni-uchebnite-zanyatiya.html", "text": "В 1 336 училища са преустановени учебните занятия. Това съобщиха от пресцентъра на  Министерството образованието и науката . \r\nОт днес в грипна ваканция са учениците от 31 училища в област Габрово, а от вчера от 52 училища в област Търговище.  \r\nОще няма учебни занятия в 267 училища в София-град, в 194 училища в област Пловдив, в 124 - в област Благоевград, в 122 - в област Варна, 105 - в област Плевен, и 41 - в област Кюстендил.  \r\nВ 83 училища в област Велико Търново, в 70 - в област Русе,  в 59 - в област Разград, и в 72 - в област Кърджали, също не се провежда учебен процес.  \r\nУчениците от 61 училища в област Монтана, от 39 - в област Враца и от 11 - в София-област, също не ходят на училище.  \r\nНяма учебни занятия и в 4 училища в община Белово, област Пазарджик, и в една детска градина в област Видин.", "date": "2019.01.31", "title": "МОН: В 1 336 училища са преустановени учебните занятия"}
{"url": "http://www.focus-news.net/news/2019/01/31/2618332/natsionalna-kompaniya-industrialni-zoni-ead-za-parva-godina-e-na-pechalba-ot-deynostta-si.html", "text": "„Национална компания индустриални зони“ ЕАД (НКИЗ) за първа година през 2018 е на печалба от дейността си. Това съобщиха от пресцентъра на  Министерството на икономиката . Досега компанията е била на печалба само в първите години от създаването си - от лихви от апортираните парични средства, държани в банки. \r\nЗа последните 10 години дружеството има реални инвестиции за около 552 млн. лв. и над 2300 работни места.  \r\nВ момента текат интензивни преговори с близо 20 потенциални инвеститори – инвестиционни проекти за над 160 млн. лева и откриване на повече от 1000 нови работни места. Национална компания индустриални зони“ ЕАД е дружество от холдингов тип със 100% държавно участие в капитала, специализирано в изграждането на индустриални паркове, управление на индустриални зони и центрове за иновации, предоставяне на допълнителни услуги на инвеститорите. Компанията е създадена с цел осъществяване на стратегията на българското правителство за развитие на икономиката и подпомагане притока на преки чуждестранни инвестиции в България .", "date": "2019.01.31", "title": "„Национална компания индустриални зони“ ЕАД за първа година е на печалба от дейността си"}
{"url": "http://www.focus-news.net/news/2019/01/31/2618335/plovdiv-82-godishna-zhena-e-postradala-sled-kato-e-bila-blasnata-ot-taksimetrov-avtomobil-v-grada.html", "text": "82-годишна жена е пострадала, след като е била блъсната от таксиметров автомобил в Пловдив. Това съобщиха за  Радио „Фокус“ – Пловдив  от Областната дирекция на МВР. Около 09.40 часа на 30 януари, на кръстовище между ул. „Скопие“ и ул. „Охрид“ таксиметров автомобил „Дачия“ е блъснал пресичащата на пешеходна пътека 82-годишна пенсионерка. Пешеходката е в болница, според лекарите няма опасност за живота й. Алкохолната проба на шофьора е отрицателна. По случая е образувано досъдебно производство.", "date": "2019.01.31", "title": "Пловдив: 82-годишна жена е пострадала, след като е била блъсната от таксиметров автомобил в града"}
{"url": "http://www.focus-news.net/news/2019/01/31/2618337/smolyan-kaso-saedinenie-e-podpalilo-plevnya-v-selo-brashten-dva-ekipa-pozharnikari-oshte-gasyat-pozhara.html", "text": "ККъсо съединение е подпалило плевня в село Бръщен, два екипа пожарникари още гасят пожара. Това съобщиха от пресцентъра на ОДМВР – Смолян. Тази нощ в 02.53 ч. на тел. 112 е получен сигнал за пожар на селскостопанска постройка – плевня, намираща се в с. Бръщен, общ. Доспат. В гасенето на пожара са взели участие два екипа на пожарната в Доспат и десет служители, които и в момента са на местопроизшествието. Предполагаемата причина за пожара е късо съединение в електрическата инсталация.", "date": "2019.01.31", "title": "Смолян: Късо съединение е подпалило плевня в село Бръщен, два екипа пожарникари още гасят пожара"}
{"url": "http://www.focus-news.net/news/2019/01/31/2618336/varna-dve-nepalnoletni-momcheta-sa-otkradnali-osvetitelni-tela-ot-gradskiya-park-v-dalgopol.html", "text": "Две непълнолетни момчета са откраднали осветителни тела от градския парк в Дългопол. Това съобщиха от  ОДМВР - Варна . Сигналът за кражбата е подаден на 30 януари т.г. След проведени оперативно-издирвателни дейности и действия по разследване на случая е установено, че извършители на деянието са две момчета от града - непълнолетно и малолетно. По случая има образувана преписка, уведомен е прокурор от Районна прокуратура – Провадия. Момчетата са разпитани и предадени на родителите им. Вещите са намерени.", "date": "2019.01.31", "title": "Варна: Две непълнолетни момчета са откраднали осветителни тела от градския парк в Дългопол"}
{"url": "http://www.focus-news.net/news/2019/01/31/2618321/pazardzhik-dve-detsa-s-tezhki-uslozhneniya-ot-virusno-zabolyavane-sa-nastaneni-v-oblastnata-bolnitsa.html", "text": "Две деца в много тежко състояние са настанени в Интензивния сектор на Второ детско отделение на Областната болница в Пазарджик, съобщи за  Радио „Фокус“ – Пазарджик  д-р Валентин Данчев, началник на отделението. По думите му децата са с тежка бронхопневмония вследствие на прекарани вирусни заболявания. „Едното дете е на 8 месеца, с тежка пневмония и с мускулна атрофия като придружаващо заболяване. Другото е на 2 години, също е с бронхопневмония и детска церебрална парализа. Грипната инфекция винаги е била много сериозно всяка една година. Има и така наречените мълниеносни форми на грип, като при тях усложненията стават много бързо и са с фатален край“, уточни д-р Данчев.  \r\nТой допълни, че при първите оплаквания трябва да започне прием на противовирусни препарати, но не и на антибиотици, ако не са настъпили усложнения. „При влошено състояние, суха, честа и дрезгава кашлица и затруднено дишане, майките да не лекуват сами децата си, а веднага да потърсят лекарска помощ“, посъветва медикът. \r\nАлбена ЖИЛЕКОВА", "date": "2019.01.31", "title": "Пазарджик: Две деца с тежки усложнения от вирусно заболяване са настанени в Областната болница"}
{"url": "http://www.focus-news.net/news/2019/01/31/2618313/valeri-simeonov-nfsb-bsp-da-ne-zloupotrebyavat-s-elena-yoncheva-nakraya-shte-ya-pratyat-v-zatvora.html", "text": "БСП да не злоупотребяват с Елена Йончева, накрая ще я пратят в затвора. Това каза лидерът на НФСБ и депутат от „Обединени патриоти“ Валери Симеонов в декларация от името на група, предаде репортер на  Агенция „Фокус“ .  По думите му всички средно интелигентни хора смятат, че БСП са хванали един човек, който неособено разбира какво прави, визирайки говорителя на БСП Елена Йончева. „Повод за нашата декларация е доста грозното изявление на председателя на БСП, поднесено като някаква форма на декларация. Повече от ясно е, че е написана тази сутрин. Изпълнена е с клевети, с квалификации, с пътеписни лозунги тип „Дружество за професни знания Георги Кирков“ от преди 1989 г. Това ниво е унизително и цапа българския парламент“, каза още Симеонов. „Вчера държавата била разтърсена от скандала. Какъв скандал, какво разстърсване? Вие наистина ли живеете в реалния свят или във вашата паралелна държава? Къде виждате такъв скандал? Още вчера същия ден беше изнесена информация, че по въпросното забавяне на строителното изпълнение е сезиран съдът, който се очаква да се произнесе на втора инстанция. Какъв е скандалът, изваден е един запис, абсолютно тенденциозно? Като човек, който се занимава с журналистика от 1992 г. не видях началото на записа. Не коментирам дали той е автентичен, или не. Това ще го установят съответните служби, най-вероятно е автентичен“, обясни Симеонов. Той посочи, че не може да си изгради становище, че става въпрос за скандал, а не за поредна манипулация. „Въпросната журналистка, която действително е спорно доколко е такава, по никакъв начин не може да бъде възприемана като човек, който изнася истински и достоверни факти. Мисля, че в досегашните й действия на всички стана ясно това. На 13 ноември 2017 г. тя публично прожектира и представи своя филм за оградата, в което не присъстваха никаква истина. Само лъжи и внушения“, обърна внимание лидерът на НФСБ. По думите му там е имало преследване тип \"копърка след линейка\". Той обърна внимание, че преследването на група трафиканти е било провалено заради прибързаните снимки на Елена Йончева. „Да не говорим, че зад кадър остана кой е бил шофьорът на г-жа Йончева – уволнен за корупция, граничен полицай“, допълни още Симеонов.  „Извинявайте, на тази журналистка ли да вярваме?“, попита той. Симеонов обърна внимание, че БСП са обявили, че ще пратят в прокуратурата филма на Елена Йончева. \"Да се смее ли човек, да плаче ли\", допълни той. „Не е добре да се правят от тази трибуна прибързани пресилени обобщения без факти, да се изнасят твърдения, характерни за фалшив сайт. Това е жалко, унизително“, каза още Симеонов. \r\nДеница КИТАНОВА", "date": "2019.01.31", "title": "Валери Симеонов, НФСБ: БСП да не злоупотребяват с Елена Йончева, накрая ще я пратят в затвора"}
{"url": "http://www.focus-news.net/news/2019/01/31/2618334/mariya-zaharova-ne-se-obsazhda-evakuatsiya-na-ruski-diplomati-i-grazhdani-ot-venetsuela.html", "text": "Говорителят на Министерството на външните работи в Москва Мария Захарова поясни, че към настояващия момент властите не обсъждат евакуация на руски дипломати и граждани от Венецуела, предава  TACC . \r\n„Няма обсъждане за евакуация на руски дипломати, членове на техните семейства или на гражданите на длъжност в задгранични учреждения или компания. Мога да потвърдя това“, заяви Захарова.  \r\nПо-рано в медии се появиха публикации с намек за това, че Русия подготвя евакуация на гражданите си от Венецуела във връзка с продължаващата в страната политическа криза.  Тереза Герова", "date": "2019.01.31", "title": "Мария Захарова: Не се обсъжда евакуация на руски дипломати и граждани от Венецуела"}
{"url": "http://www.focus-news.net/news/2019/01/31/2618339/varna-mikrobus-e-izgoryal-pri-pozhar-na-patya-za-dobrich-nyama-postradali.html", "text": "Микробус е изгорял при пожар на пътя за Добрич, няма пострадали. Това съобщиха от  ОДМВР - Варна . Сигналът за горящото превозно средство е подаден на 30 януари т.г. около 12.00 часа. Няма пострадали хора. Предполагаема причина за инцидента е възникнала техническа неизправност. Унищожен е микробусът.", "date": "2019.01.31", "title": "Варна: Микробус е изгорял при пожар на пътя за Добрич, няма пострадали"}
{"url": "http://www.focus-news.net/news/2019/01/31/2618326/plovdiv-kmetat-na-asenovgrad-d-r-emil-karaivanov-obyavi-4-fevruari-za-neucheben-den-vav-vrazka-s-prodalzhavashtata-visoka-zabolevaemost-ot-ostri-respiratorni-zabolyavaniya-i-grip.html", "text": "Със заповед от 30 януари, кметът на община Асеновград д-р Емил Караиванов обявява 4 февруари (понеделник) за неучебен ден. Това съобщиха за  Радио „Фокус“ – Пловдив  от Община Асеновград. Заповедта е във връзка с продължаващата висока заболеваемост от остри респираторни заболявания и грип и се отнася за всички училища на територията на община Асеновград.  \r\nУчебните занятия ще продължат по график на 6 февруари (сряда).", "date": "2019.01.31", "title": "Пловдив: Кметът на Асеновград д-р Емил Караиванов обяви 4 февруари за неучебен ден във връзка с продължаващата висока заболеваемост от остри респираторни заболявания и грип"}
{"url": "http://www.focus-news.net/news/2019/01/31/2618338/parlamentat-reshi-akademiya-za-muzikalno-tantsovo-i-izobrazitelno-izkustvo-v-plovdiv-da-nosi-imeto-na-prof-asen-diamandiev.html", "text": "Парламентът реши Академия за музикално, танцово и изобразително изкуство – Пловдив  да носи името на проф. Асен Диамандиев, предаде репортер на  Агенция „Фокус“ . Проекторешението е свързано с решение на Академичния съвет на висшето училище на заседание от 26 октомври 2018 г. Добавянето на името на проф. Диамандиев към названието на Академията не засяга статута ѝ и нейната структура. Идеята за преименуването е в знак на признание към делото на проф. Диамандиев и към неговия принос за висшето училище. Дейността на проф. Асен Диамандиев, роден 1915 и починал през 2009 г., е свързана с културния живот  на страната ни. Той посвещава цялата си творческа кариера на музикалното и личностно възпитание на поколения млади таланти. Като използва собствения си авторитет, през 1964 г. осъществява замисъла си в Пловдив да се открие структура на висше музикално училище със свой облик, първото в страната извънстолично звено за обучение по музика.  \r\nДеница КИТАНОВА", "date": "2019.01.31", "title": "Парламентът реши Академия за музикално, танцово и изобразително изкуство в Пловдив  да носи името на проф. Асен Диамандиев"}
{"url": "http://www.focus-news.net/news/2019/01/31/2618340/veliko-tarnovo-170-mesta-za-prodazhba-na-martenitsi-sa-opredeleni-v-grada.html", "text": "170 ще са местата за продажба на мартеници във Велико Търново. Местоположението им е определено със заповед на кмета на града Даниел Панов от 21 януари, съобщиха за  Радио „Фокус“ – Велико Търново  от Общината. Базари, по традиция, ще има в центъра – по улиците „Независимост“ и  „Васил Левски“ (пред Факултета по изобразително изкуство при ВТУ „Св. Св. Кирил и Методий, пред МДТ „Константин Кисимов“,  до паметника на Васил Левски, пред съда и на Кооперативния пазар“). Маси с мартеници ще има и в кварталите „Колю Фичето“, „Бузлуджа“, „Зона В“, „Картала“ и „Чолаковци“. Базарите ще работят от 20 февруари до 1 март. И през настоящата година е забранено поставянето на допълнителни съоръжения като пейки и лампи. Не се позволява и опъването на шатри и тенти в районите на сергиите.  \r\nЛуиза ТРАНЧЕВА", "date": "2019.01.31", "title": "Велико Търново: 170 места за продажба на мартеници са определени в града"}
{"url": "http://www.focus-news.net/news/2019/01/31/2618342/shumen-ustanovena-e-nezakonna-sech-na-okolo-50-tserovi-darveta-mezhdu-podayva-i-belentsi.html", "text": "Сигнал за незаконна сеч е получен около 10.30 часа на 30 януари в полицията в Исперих. Служители на ДГС „Сеслав“ – Кубрат установили, че в горска местност между селата Подайва и Беленци са изсечени около 50 дървета цер. Това съобщиха от  ОДМВР - Шумен . Нанесените щети са в процес на изясняване. По случая се води проверка.", "date": "2019.01.31", "title": "Шумен: Установена е незаконна сеч на около 50 церови дървета между Подайва и Беленци"}
{"url": "http://www.focus-news.net/news/2019/01/31/2618343/pregled-na-osnovnite-temi-vav-varnenskiya-pechat.html", "text": "„Близо половин милиард лева ще харчи Варна тази година“, е водещото заглавие на вестник  „Черно море“ . „Основна тема на дискусиите в 37-ото заседание на Общински съвет (ОбС)-Варна, логично стана бюджетът за 2019 г. Неговата макрорамка е 497 625 000 лв. – с близо 104 млн. лв. по-голяма от първоначално заложените средства миналата година. Но няма увеличаване на данъчната тежест, а заложените за Варна средства са втори по размер в страната след тези за столична община. Планираните приходи в бюджета от местни дейности са в размер на 258 млн. лв., а от делегирани от държавата дейности – близо 148,7 млн. лв. Около 90,9 млн. лв. са очакваните постъпления по оперативни програми“, допълва изданието. \r\n„Общинският съвет реши за ликвидацията на ЦУМ-Варна“, пише още вестникът. „Общинският съвет на Варна одобри прекратяването и ликвидацията на „Централен универсален магазин“ - акционерното дружество, което след предишно решение на ОбС и след получаване на финансиране от държавния бюджет стана собственост на общината. В активите на дружеството ЦУМ-Варна е и т. нар. Дупка. За реализацията на концепцията на подобряване на облика на централната градска част, както и за опазване и експониране на богатото културно и историческо наследство, следващата възможна стъпка е имотът с отреждане за „Търговски дом“ да придобие статут на публична общинска собственост“, допълва вестник „Черно море“.  \r\n„При неотчетени лични водомери съседите плащат и за тях“, четем на четвърта страница на изданието. „При неотчетени индивидуални водомери съседите от етажната собственост плащат по-висока консумация. Това обясни в сутрешния блок на телевизия „Черно море“ адвокат Бранимир Балачев. Темата на предаването бе „На какво правно основание ни таксува „В и К“ по общите водомери“. Проблемът е, че в много случаи инкасаторите не намират собствениците на индивидуални партиди и не могат да засекат данните. В подобни случаи във „В и К“ – Варна, се прилага схемата на т.нар. средна консумация, при което за база се вземат последните 2 – 3 месеца. От там идват разликите между сбора на индивидуалните и главния водомер. Обикновено те се стопяват при следващото реално засичане на показанията“, пояснява статията.", "date": "2019.01.31", "title": "Преглед на основните теми във варненския печат"}
{"url": "http://www.focus-news.net/news/2019/01/31/2618345/varna-39-godishen-piyan-shofyor-e-zadarzhan-za-opit-da-podkupi-politseyski-sluzhiteli.html", "text": "39-годишен пиян шофьор е задържан за опит да подкупи полицейски служители. Това съобщиха от  ОДМВР - Варна . Мъжът е спрян за проверка на 29 януари т.г. около 04.25 часа в град Дългопол. Установено е, че той е във видимо нетрезво състояние, но отказва да бъде проверен с техническо средство, както и да даде кръвна проба. За да не изпълнят задълженията си по служба, мъжът подхвърля в служебния полицейски автомобил четири банкноти на обща стойност 60 лв. По случая има образувано досъдебно производство, материалите са докладвани на прокурор от Окръжна прокуратура – Варна. Шофьорът е задържан за срок до 24 часа.", "date": "2019.01.31", "title": "Варна: 39-годишен пиян шофьор е задържан за опит да подкупи полицейски служители"}
{"url": "http://www.focus-news.net/news/2019/01/31/2618349/pleven-nezakonno-orazhie-e-izzeto-pri-proverka-na-kashta-v-grad-gulyantsi.html", "text": "Незаконно оръжие е иззето при проверка на къща в град Гулянци. Това съобщиха от  ОДМВР - Плевен . Акцията е била част от специализирана полицейска операция за пресичане, разкриване и документиране на престъпления, свързани с незаконно държане на огнестрелни оръжия и боеприпаси е проведена на 30 януари от служители от РУ – Гулянци. В хода на процесуално-следствените действия от къща в град Гулянци, обитавана от 54-годишен, полицаите са иззели незаконно притежавано оръжие – газ-сигнален пистолет марка \"Екол\", модел Кюна\", кал.8 мм с премахната защитна преграда в цевта. Пистолетът е иззет с протокол за личен обиск. Назначени са експертизи. По случая е образувано бързо производство и е уведомена Районна прокуратура – Никопол. Мъжът е задържан с полицейска мярка за срок до 24 часа.", "date": "2019.01.31", "title": "Плевен: Незаконно оръжие е иззето при проверка на къща в град Гулянци"}
{"url": "http://www.focus-news.net/news/2019/01/31/2618344/smolyan-ekipi-na-pozharnata-sa-otvodnyavali-uchilishte-dve-kashti-i-ofis-v-oblastniya-tsentar-i-zlatograd-sled-obilnite-valezhi.html", "text": "Екипи на пожарната са отводнявали училище, две къщи и офис в Смолян и Златоград след обилните валежи. Това съобщиха от пресцентъра на ОДМВР – Смолян. На 30 януари 2019 г., в 10.35 ч. на тел. 112 е получен сигнал за техническа помощ – отводняване на наводнено мазе в ПМГ „Васил Левски“ - Смолян.  В 10:52 ч. на тел. 112 е получен сигнал за техническа помощ – отводняване на наводнено мазе на къща, намираща се в Смолян, ул. „Бяло Море“.  В 19:30 ч. на тел. 112 е получен сигнал за техническа помощ – отводняване на наводнено мазе на къща, намираща се в Златоград на ул.„Васил Левски“, собственост на 45-годишен мъж. В 19.35 ч. на тел.112 е получен сигнал за техническа помощ – отводняване на наводнен офис за компютри,  намиращ се в Смолян, на ул. „Петър Берон“. Предполагаемата причина за наводнените приземни етажи на трите сгради са обилни валежи. Отводняванията са извършени от екипи на РСПБЗН – Смолян и Златоград.", "date": "2019.01.31", "title": "Смолян: Екипи на пожарната са отводнявали училище, две къщи и офис в областния център и Златоград след обилните валежи"}
{"url": "http://www.focus-news.net/news/2019/01/31/2618320/elena-yoncheva-bsp-chakame-prokuraturata-da-se-svarzhe-s-men-shte-predostavya-tsyalata-informatsiya-po-aferata-alo-banov-sam.html", "text": "Чакаме прокуратурата да се свърже с мен, ще предоставя цялата информация по аферата „Ало, Банов съм“. Това каза говорителят на ПГ на „БСП за България“ Елена Йончева пред журналисти в Народното събрание, предаде репортер на  Агенция „Фокус“ . „Готови сме да внесем в прокуратурата сигнал по аферата „Ало, Банов съм“. Прокуратурата се самосезира в момента, в който ние изнесохме информация по тази афера. Чакаме от прокуратурата да се свържат с мен, аз ще предоставя цялата информация, с която разполагам“, допълни Йончева.  \r\nДеница КИТАНОВА", "date": "2019.01.31", "title": "Елена Йончева, БСП: Чакаме прокуратурата да се свърже с мен, ще предоставя цялата информация по аферата „Ало, Банов съм“"}
{"url": "http://www.focus-news.net/news/2019/01/31/2618346/biser-mihaylov-oblasten-upravitel-na-blagoevgrad-vazstanoveno-e-elektrozahranvaneto-v-naselenite-mesta-po-porechieto-na-reka-mesta.html", "text": "Можем да обобщим, че обстановката в Благоевградска област е спокойна. Това каза за  Радио „Фокус“ – Пирин  областният управител на Благоевград Бисер Михайлов. По думите му през изминалото денонощие е регистрирано леко понижение в нивата на двете основни реки Струма и Места. „Другата добра новина е, че вече е възстановено електрозахранването в населените места по поречието на река Места – визирам село Места, Обидим, Кремен и така нататък“, посочи областният управител Бисер Михайлов. \r\nЛивия НИНОВА", "date": "2019.01.31", "title": "Бисер Михайлов, областен управител на Благоевград: Възстановено е електрозахранването в населените места по поречието на река Места"}
{"url": "http://www.focus-news.net/news/2019/01/31/2618348/plovdiv-gradat-otbelyaza-165-godini-ot-rozhdenieto-na-stefan-stambolov.html", "text": "Пловдив отбеляза 165 години от рождението на Стефан Стамболов, предаде репортер на  Радио „Фокус“-Пловдив . Тържествената церемония се проведе пред паметника на Стамболов, който се намира на едноименния площад пред сградата на Община Пловдив, в присъствието на строй на представителите войски на Гарнизон „Пловдив“ и представители на Комитет „Родолюбие“. Водещ на церемонията бе актьорът от Драматичния театър-Пловдив Ивайло Христов. Слово произнесе омбудсманът на Пловдив Борислав Стаматов, който припомни данни за живота на Стефан Стамболов. Под музикалния съпровод на Духовия оркестър венци и цветя бяха поднесени от кмета на Община Пловдив инж. Иван Тотев, областния управител на Здравко Димитров, председателя на Общинския съвет Савина Петкова, началника на Гарнизон „Пловдив“ бригаден генерал Явор Матеев, от районните кметове, Комитет „Родолюбие“, народни представители от Пловдив, политически партии и движения. Тържествената церемония завърши с химна на Република България. \r\nМария РУСЕВА", "date": "2019.01.31", "title": "Пловдив: Градът отбеляза 165 години от рождението на Стефан Стамболов"}
{"url": "http://www.focus-news.net/news/2019/01/31/2618341/venetsuelskiyat-poslanik-v-rusiya-v-intervyu-za-tass-situatsiyata-s-belezhkite-na-boltan-e-s-tsel-splashvane-na-karakas.html", "text": "Появата на бележката на помощника на държавния глава на САЩ Доналд Тръмп по националната сигурност Джон Болтън  за военнослужещи в Колумбия е измислена с цел Каракас да бъде сплашен. Това заяви посланикът на Венецуела в Руската федерация Карлос Рафаел Фариа Тортоса в интервю за  TACC .  \r\n„Това със сигурност е сигнал, не беше случайно. Измислено е, за да говорят и пишат всички за това. Разбира се, става въпрос за добре подготвен план, за да бъде увеличен натискът и да се изплашим. Но страната ни много добре знае как да постъпи в подобна ситуация“, увери венецуелският посланик в Москва. \r\nВъпросът за изпращането на американски военен контингент на колумбийска земя възникна, след като интернет се появи снимка със записките на Болтън от брифинг за ситуацията във Венецуела. В бележника му се виждат два надписа: „Афганистан - добре дошъл диалог\" и „5 000 войници в Колумбия\". Самият Болтън отговори на въпроса на журналистите за възможна военна намеса на САЩ във венесуелските дела с думите: „Обсъждат се всички възможности“. \r\nПо-късно Министерството на отбраната и Министерството на външните работи на Колумбия отрекоха информация за възможното разполагане на 5 000 американски войници в страната. Колумбийският външен министър Карлос Олмес Трухило заяви, че в Богота не знаят нищо за подобни планове на САЩ. Тереза Герова", "date": "2019.01.31", "title": "Венецуелският посланик в Русия в интервю за ТАСС: Ситуацията с бележките на Болтън е с цел сплашване на Каракас"}
{"url": "http://www.focus-news.net/news/2019/01/31/2618353/sport-kubrat-pulev-veche-e-osmi-v-ranglistata-na-tezhka-kategoriya.html", "text": "Най-добрият ни боксьор при професионалистите Кубрат Пулев продължава да се изкачва в ранглистата на тежка категория. \r\nСпоред последното обновяване на класацията през януари, българският спортист вече е осми в най-престижната и най-гледана категория в този спорт.  \r\nОт „Топ 10“ изпадна Доминик Бризийл. Зад Пулев в десетката остават Джоузеф Паркър, който записа две поредни загуби, както и полякът Адам Ковнацки, който е спряган за един от евентуалните съперници на българина за следващия му мач на професионалния ринг.   \r\nНачело на ранглистата продължава да е Антъни Джошуа, следван от Тайсън Фюри и Дионтей Уайлдър. „Топ 5“ допълват Дилиан Уайт и Луис Ортис. Преди Кобрата са още Александър Поветкин и Джарел Милър.  \r\nВенцислав ДРАГОМАНОВ", "date": "2019.01.31", "title": "Спорт: Кубрат Пулев вече е осми в ранглистата на тежка категория"}
{"url": "http://www.focus-news.net/news/2019/01/31/2618352/stara-zagora-63-godishen-mazh-e-blasnat-ot-lek-avtomobil-na-peshehodna-pateka-na-ul-general-stoletov.html", "text": "63-годишен мъж е блъснат от лек автомобил на пешеходна пътека на ул. „Генерал Столетов“. Това съобщиха от  ОДМВР - Стара Загора . Инцидентът е станал на 30 януари 2019 г. около 18.25 часа. Лекият автомобил „Ауди“, управляван от 38-годишен мъж от гр. Стара Загора, не пропуснал мъжа на пешеходната пътека и го блъснал. В следствие на удара пешеходецът е получил фрактура на дясната ръка и на лявото коляно. Настанен е за лечение в УМБАЛ - Стара Загора без опасност за живота. Водачът е тестван за употреба на алкохол с техническо средство, като пробата е отрицателна. В сектор „Пътна полиция“ при ОДМВР – Стара Загора е образувано досъдебно производство.", "date": "2019.01.31", "title": "Стара Загора: 63-годишен мъж е блъснат от лек автомобил на пешеходна пътека на ул. „Генерал Столетов“"}
{"url": "http://www.focus-news.net/news/2019/01/31/2618347/kmetat-na-sofiya-yordanka-fandakova-dori-i-opozitsiyata-se-zatrudnyava-s-kritikite-kam-byudzhet-2019-do-tozi-moment-ne-chuh-alternativi.html", "text": "Дори и опозицията се затруднява с критиките към Бюджет 2019, до този момент не чух алтернативи. Това каза пред журналисти кметът на София Йорданка Фандъкова, предаде репортер на  Агенция „Фокус“ . \r\n„Бюджетът за 2019 г., който можем да си позволим, е благодарение на много сериозна работата на приходната част, която сме доказани с години, че извършваме. Приоритетите ни са последователни и помагат за развитието на София по отношение няколко  важни цели. Основният ни приоритет е развитието на метрото и модернизацията на градския транспорт“, заяви Фандъкова. Тя посочи, че се очаква 90% от автобусите да бъдат подменени през 2019 г. \r\n„Екологията остава траен приоритет за нас и това е показано със средствата, които отделяме и за модернизацията на парковете, и за управлението на отпадъци. Рекорден бюджет имаме и в образованието – близо 76 млн. лв. се отделят за строителство на нови детски градини и училища, както и за модернизиране на съществуващи. Тази година 11 сгради на училища изграждаме към съществуващи, като при пет от тях строим и физкултурни салони. 26 училища и детски градини са с цялостна модернизация“, обясни Фандъкова. \r\nТя посочи, че в течение на дискусията е станало ясно, че дори и опозицията се затруднява с критиките към Бюджет 2019. „Повтаря се как трябва да се изгражда бюджетът, как да се дискутира и на практика алтернативи до този момент не чух“, заяви кметът на София. \r\nФандъкова заяви, че никой не може да гарантира, че на 100% ще се изпълни инвестиционната програма. „Затова имаме механизъм, по който през лятото, когато знаем кои обекти могат да се изпълняват и кои – не, даваме предложения и за промяна. Много често до края на годината за даден обект не се разплащат средства, те се разплащат в началото на следващата, когато обектът е завършен и приет“, заяви тя. \r\nКметът на София посочи, че Столична община залага строителство на общински жилища. „Което ще ни позволи решаването на един много тежък въпрос, за който сме поели като ангажимент пред жителите на кв. „Красна поляна“ – а именно събарянето на т.нар. Виетнамски жилища. Така че в тази посока сме насочили определени средства“, каза още тя. „Работна група изготвя нова наредба за общинските жилища, защото сегашната е остаряла и има много моменти, които са притеснителни. В новата наредба залагаме новите наематели да не могат да ползват твърдо битово гориво за отопление“, коментира тя. \r\nФандъкова обясни, че вече са избрани местата за поставяне на 22 общински сензора за измерването качеството на въздуха.  \r\n„Цялата втора зона по проекта за ул. „Граф Игнатиев“ е замразен, защото времето не позволява“, заяви тя.  \r\nЦветилена СИМЕОНОВА", "date": "2019.01.31", "title": "Кметът на София Йорданка Фандъкова: Дори и опозицията се затруднява с критиките към Бюджет 2019, до този момент не чух алтернативи"}
{"url": "http://www.focus-news.net/news/2019/01/31/2618356/sofiya-razkrita-e-telefonna-izmama-za-nad-100-000-lv-prodalzhila-pochti-tsyal-mesets.html", "text": "Служители на сектор „Измами“, ГДНП и СДВР са разкрили телефонна измама, осъществявана почти цял месец. Това съобщиха от пресцентъра на  МВР . Жертвата е 71-годишен мъж от столицата, който в периода от 8 до 10 януари предал на измамници сумата от над 100 000 лева. Парите той оставял в района на Транспортна болница. На 23 януари сценарият продължил - измамниците го убедили да продаде недвижим имот, и след това да им предаде парите от продажбата, като сделката е трябвало да се осъществи на 30 януари. При проведена на 30 януари операция от служители на сектор „Измами“, ГДНП и СДВР, са задържани двама куриери – мъж на 61 години, с криминалистически регистрации за престъпление по чл. 209 от НК и дъщеря му, на 33 години. При проведени процесуално-следствени действия са намерени и иззети парите, предмет на престъпното посегателство, мобилни телефони и СИМ-карти, които имат отношение към престъпната им дейност. Двамата куриери са задържани, образувано е досъдебно производство. Работата продължава под надзора на Прокуратурата.  \r\nПри друга специализирана полицейска операция, проведена на 28 януари от служители на ГДНП и Седмо РУ-СДВР е разкрита друга телефонна измама спрямо възрастна жена от София. Непосредствено след вземането на 1 400 лв. е задържан мъж на 30 години - куриер. При проведените процесуално-следствени действия са намерени и иззети инкриминираната сума, както и вещи и предмети, които имат отношение към осъществяваната от мъжа криминална дейност. Установено, че той е действал в условията на продължавано престъпление, като е съпричастен и към измама, извършена на 9 август 2018 г. в София за сумата от 4 000 лева. Събрани са данни и се изяснява съпричастността му към други телефонни измами, извършени в периода от месец август 2018 г. до месец януари 2019 г. Материалите са докладвани на прокуратурата, работата продължава под наблюдението на държавното обвинение.", "date": "2019.01.31", "title": "София: Разкрита е телефонна измама за над 100 000 лв., продължила почти цял месец"}
{"url": "http://www.focus-news.net/news/2019/01/31/2618354/verka-tokova-kashta-muzey-vanga-baba-vanga-noseshe-neopisuema-harizma-mnogotsvetna-mnogoplastova-i-v-sashtoto-vreme-protivorechiva-kakto-prirodata-i-neynite-stihii.html", "text": "Да опишеш Ванга е трудно, дори невъзможно. Това каза за  Радио „Фокус“ – Пирин  Верка Токова, уредник в къща музей „Ванга“ и кръщелница на пророчицата. По думите ѝ всеки би се затруднил да пресъздаде образа ѝ. „Смея да твърдя, че тя носеше една неописуема харизма – многоцветна, многопластова и в същото време - противоречива, както природата и нейните стихии. Аз си позволявам да я сравня с природата, защото в моите спомени тя е такава. Ванга беше и земна, и духовна. Беше като топлещ тих огън и изгарящи високи пламъци. Беше бълбукащ извор вода и заливащи наводнения. Беше лек тих ветрец и бурни вихрушки. Тя беше спокойна, праволинейна като земята, но и внезапно разтърсваща. Това е което е в моите очи Ванга“, заяви Токова. Тя добави, че се е запознала с Ванга, тъй като тя е била нейна кръстница.   \r\n„Всъщност нейните кръщелници са хиляди и аз в това число. Тя обичаше да казва: „Колко деца съм кръстила, толкова косми нямам на главата си“. Децата на моите родители са умирали. Баща ми чул за Ванга и с помощта на свещеник от град Сандански се запознават. Кръщава брат ми и мен, и ни дарява живот. У дома често се говореше за Ванга. Баща ми често говореше за неговите срещи с пророчицата“, добави Токова. Тя допълни, че е посещавала петричката пророчица заедно със своите родители. „Спомням си, че често чак в двора родителите ми да излязат. Първата ми осъзната среща беше през 1973 година“, посочи Токова. Тя коментира, че тази среща се е запечатала в съзнанието ѝ – буква по буква, дума по дума. „Беше август. Много горещо. Аз на 19 години, минавайки по тогавашната улица „Опълченска“, виждам входната врата отворена и никакви хора. Учудващо. Никакви хора. Знаех кой живее там, затова реших да вляза. Тя беше сама. Някак си ми се стори, че е тъжна, но това се оказа грешно впечатление. Всички врати в къщата бяха отворени. Останалата част от историята е много дълга, но това което няма да забравя е, че в този момент разбрах, че Ванга беше моята истинска духовна майка“, допълни Токова. \r\nЛивия НИНОВА", "date": "2019.01.31", "title": "Верка Токова, къща музей „Ванга“: Баба Ванга носеше неописуема харизма – многоцветна, многопластова и в същото време - противоречива, както природата и нейните стихии"}
{"url": "http://www.focus-news.net/news/2019/01/31/2618358/borislav-stamatov-ombudsman-na-plovdiv-i-dnes-e-trudno-da-kazhem-koy-e-stefan-stambolov.html", "text": "И днес е трудно да кажем кой е Стефан Стамболов. Това каза омбудсманът на Пловдив Борислав Стаматов по време на тържествената церемония по повод 165 години от рождението на Стефан Стамболов, предаде репортер на  Радио „Фокус“-Пловдив .  \r\n„Той седмото от 11-те деца на Никола Стаматов и Евгения Хаджииванчева, роден във Велико Търново на 31 януари (12 февруари по нов стил) 1854 година, починал на 41 години в София. По занятие революционер и политик. Но кой всъщност е Стефан Стамболов? Отговорът на този въпрос и днес ни е трудно да дадем, въпреки изминалите години, позовавайки се на негови съратници, опоненти и исторически факти. Едни казват за него: „Той е държавник, революционер, политик, българският Бисмарк“. Други твърдят: „Не. Той е диктатор, страстен любител на забавленията, денонощно играел карти , като ставал от стола само по належащи нужди“. Първите добавят „Той е общественик, строител на съвременна, независима България“. 7-те години период на управлението му като министър- председател е съпътстван от подем и просперитет. Опонентите контрират. “ По-скоро е предател на националната кауза, вещ любовник и спекулант на имоти. Изкупува на безценица земи от изселващите се турски селяни“. Но е факт, че върху неговия чифлик около Бургас са настанени 100 бежански семейства от Одринска Тракия, сегашното село Твърдица. Освен това България се интегрира към европейската общност, изгражда модерна армия, сключени са изгодни за българската икономика договори, развива активна законодателна дейност, разширяват се и преустройват се варненското и бургаско пристанища. Слага се началото на пловдивския мострен панаир, определят се железниците за държавна собственост, развива се банковото и застрахователното дело, модернизира се инфраструктурата, армията, администрацията, приемат се закони срещу разбойничеството. Провежданата от него политика води до икономически растеж и подем на българското образование и култура. Доводи отново в полза на Стамболов“, каза Стаматов.  \r\nПо думите му негови недоброжелатели казват, че до третата си годишнина не проговаря, не завършва Духовната академия в Одеса и никакво друго училище след това, дори жена му е по-умна и по-образована. „Той завършва най-важното училище- това на живота. Определен е за заместник на Левски, Апостол. Той е поет, журналист, пише статии, издава обща стихосбирка с Христо Ботев. Според опонентите той е бил посредствен поет. Защитниците- той е голям, велик, ненадминат, достоен, изключителен, талантлив. Опонентите- ако е така, защо малко преди да издъхне под прозорците му засвирила латерна в знак на радост, че диктаторът вероятно си отива. Защо е освиркан ковчегът му, докато траурната процесия върви към гробищата, а когато опечалените се разотиват, враговете му играят хоро върху гроба му? Защо в деня на погребението му е подготвен още един атентат? Винтовете на погребалната колесница са били разхлабени и тя е трябвало да се обърне. Още по-зловещ замисъл от този, реализирал се на 15 юни 1895 година, когато Стамболов е разсечен. Защо омразата не е спряла и след смъртта му? Сякаш този дух за мъст витае и досега, когато вандали поругаха гроба на Стамболов миналата година, като разбиха паметника и откраднаха бронзовия му бюст в София. И все пак кой е Стефан Стамболов? Светец, сатрап или пройдоха? Егоцентричен диктатор или велик политик, русофил, русофоб или патриот?“, каза още в словото си  Борислав Стаматов. Той добави, че първата автобиография за Стефан Стамболов е написана от английския пътешественик, военен кореспондент и дипломат Ардърн Биман през 1896 година. \r\nМария РУСЕВА", "date": "2019.01.31", "title": "Борислав Стаматов, омбудсман на Пловдив: И днес е трудно да кажем кой е Стефан Стамболов"}
{"url": "http://www.focus-news.net/news/2019/01/31/2618360/ministar-mladen-marinov-kam-sportnite-deyateli-v-mvr-otsenyavam-usiliyata-vi-prez-2018-g-kato-izklyuchitelno-dobri-i-rezultat-ot-sistemen-i-neumoren-trud.html", "text": "„Колеги, оценявам усилията ви през 2018 г. като изключително добри и резултат от системен и неуморен труд. Изминалата година е поредна успешна стъпка в развитието на спорта в МВР като необходим елемент за утвърждаване на служителите като професионалисти и подобряване на подготовката им. Спортът е неизменна дейност в МВР и изискване за всеки служител за да покрие и отговори на изискванията на обществото, изпълнявайки своите задължения\". Това каза министър Младен Маринов на церемонията по връчване на годишните награди на Спортната асоциация на МВР за 2018 г., съобщиха от пресцентъра на  МВР . „Елитни спортисти, които са служители на Центъра за бойна подготовка и спорт покориха върхове на световния и европейски спорт. Потвърждение са успехите на Тайбе Юсеин, за които специално я поздравявам. Пример за неизчерпаемите възможности на волята и изключителното постижение на служителя на МВР Петър Стойчев, шампион по  плуване в ледените води на Антарктида. Поздравявам всички над 25 000 служители и спортните клубове, участвали активно в спортно състезателната дейност на МВР, постигнали достойни  за уважение и подражание резултати в състезанията и Спортната асоциация по пожаро-приложен спорт и  в състезанията на международните полицейски и пожараникарски спортни организации. Пожелавам на всички отдаденост на професията и спорта и през настоящата 2019 г и още по-големи успехи\", заяви министър Маринов.  \r\nГенералният секретар на Спортната асоциация на МВР и директор на Центъра за бойна подготовка и спорт Чавдар Атанасов отбеляза, че спортът в МВР се развива и утвърждава в национален и международен мащаб. По думите му през 2018 г са проведени 38 зонални спортни първенства и турнири, в които са участвали над 2384 служители от 26 спортни клуба. Атанасов изтъкна успехите от участията в международни състезания и в елитния спорт, като изтъкна че спортист на България за 2018 г е спортистът на МВР и световна и европейска шампионка по борба Тайбе Юсеин. Атанасов благодари на ръководството на МВР и на Министерството на младежта и спорта за оказаното съдействие и съпричастност, на всички приятели, подпомогнали развитието на спорта в МВР през изминалата година.  \r\nНа церемонията присъстваха главният секретар на МВР главен комисар Ивайло Иванов, доц. д-р Стоян Антонов, заместник министър на младежта и спорта, заместник министрите на вътрешните работи Красимир Ципов и Стефан Балабанов, главен комисар Николай Николов, директор на ГД „Пожарна безопасност и защита на населението“, ст. комисар доц. д-р Неделно Стойчев, ректор на Академията на МВР и заместник председател на Спортната асоциация на МВР; ст. комисар Николай  Николов, директор на Дирекция „Миграция“, които връчиха наградите на отличените.", "date": "2019.01.31", "title": "Министър Младен Маринов към спортните деятели в МВР: Оценявам усилията ви през 2018 г. като изключително добри и резултат от системен и неуморен труд"}
{"url": "http://www.focus-news.net/news/2019/01/31/2618362/pregled-na-mezhdunarodnite-novini-do-1300-chasa-agentsiya-fokus.html", "text": "Обявилият се за временен президент на Венецуела Хуан Гуайдо е провел тайна среща с представители на армията и силите за сигурност, за да се опита да получи подкрепа за отстраняването от власт на държавния глава Николас Мадуро, съобщава германският национален ежедневник  Die Welt , като подчертава, че опозиционерът засилва усилията си да спечели военните на своя страна. \r\nОт решаващо значение за промяна на правителството в Каракас е армията да оттегли подкрепата си за Мадуро. Съответното Гуайдо изложи в авторска статия за вестник  The New York Times , цитиран от изданието.  \r\nКъм настоящия момент обаче военните остават зад гърба на държавния глава – или поне генералите. Твърди се, че сред обикновените войници настроенията са различни.  \r\n„Предложихме амнистия за всички, които нямат вина в престъпления срещу човечеството\", написа Гуайдо, като същевременно призова за провеждането на нови избори в страната. 35-годишният председател на парламента в Каракас положи клетва на 23 януари като преходен президент. Контролираният от опозицията, но разединен орган преди това одобри закон за амнистията, който гарантира безнаказаност за военните, ако участват във възстановяването на демократичния ред във Венецуела. \r\nПротивникът на Мадуро ще представи в рамките на деня плановете си за излизане на страната от икономическата криза. Европейският парламент може да го признае за първа преходна институция в страната, подчертават от редакцията. \r\n***  В борбата за власт във Венецуела Хуан Гуайдо може да получи официалното признаване на Европейския парламент. Съответната резолюция на основните политически групи бе обсъдена в сряда, съобщава електронното издание на швейцарския вестник  Die Neue Zuercher Zeitung . \r\nВ текста, достъпен за медиите, Гуайдо е признат за законен временен президент на латиноамериканската страна. Правомощията му ще се разпростират до момента, в който бъдат проведени нови „свободни, прозрачни и надеждни президентски избори\". \r\nГласуването на резолюцията е насрочено за четвъртък, 31 януари. Така ЕП ще бъде първата институция на Общността, която ще признае самопровъзгласилия се Гуайдо за преходен президент на Венецуела.  \r\nРедица европейски страни дадоха на венецуелския лидер Николас Мадуро ултиматум до неделя, за да организира нови избори. В противен случай те ще признаят опонента му за временен държавен глава, както вече направиха САЩ. Мадуро обаче отхвърли ултиматума. \r\nНа фона борбата за власт в Каракас между левия националистически настроен държавен глава и опозиционния председател на парламента хиляди хора отново излязоха по улиците във Венецуела в сряда. Наред с другите неща, те призоваха въоръжените сили да оттеглят подкрепата си за Мадуро и да застанат зад Гуайдо. \r\n***  Искането на опозиционната ВМРО-ДПМНЕ за разпускане на парламента и насрочване на предсрочни парламентарни избори ще бъде включено в дневния ред, само ако партиите се договорят за формиране на служебно правителство. Това заяви председателят на Събранието Талат Джафери на редовен брифинг с журналисти, предава скопската телевизия  „Канал 5“ . \r\nДжафери потвърди, че ще насрочи редовните президентски избори на 8 февруари. Гласуването ще се проведе на 21 април и на 5 май.  \r\nАко след втория тур избирателната активност не достигне до 40%, Джафери ще поеме поста на президент, а новите избори ще бъдат обявени в рамките на шест месеца. Като член на висшето ръководство на „Демократичен съюз за интеграция“, Джафери потвърди, че всички възможности за издигането на съвместна кандидатура за президент са отворени. Споразумение е възможно както със СДСМ, така и с други албански партии. \r\n***  Говорителят на Министерството на външните работи в Москва Мария Захарова поясни, че към настояващия момент властите не обсъждат евакуация на руски дипломати и граждани от Венецуела, предава  TACC . \r\n„Няма обсъждане за евакуация на руски дипломати, членове на техните семейства или на гражданите на длъжност в задгранични учреждения или компания. Мога да потвърдя това“, заяви Захарова.  \r\nПо-рано в медии се появиха публикации с намек за това, че Русия подготвя евакуация на гражданите си от Венецуела във връзка с продължаващата в страната политическа криза. \r\n***  Държавният глава на Косово Хашим Тачи, председателят на парламента Кадри Весели и премиерът Рамуш Харадинай са в посолството на САЩ в Прищина за среща с посланик Филип Коснет, предава македонската електронна медия  A1 On . \r\nОчаква се в рамките й да бъде обсъдено американското искане за отмяна на 100-процентовите мита за вноса от Сърбия и Босна и Херцеговина в страната, което предизвика криза в управляващата в Прищина коалиция. \r\nХарадинай е категорично против искането на Вашингтон с мотива, че Сърбия не е изпълнила нито едно от условията за отмяна на митата и настоява, че те трябва да останат в сила, докато Белград не признае независимостта на Косово. \r\nПредседателят на парламента на свой ред предложи  митата да бъдат отменени временно за срок от 120 дни, при определени условия, изпълнени от Белград, с цел преди всичко да не се навреди на стратегическото партньорство между Косово и САЩ. \r\nЗа премахването на митата силно се застъпва и президентът Хашим Тачи, който смята, че е необходимо да се деблокират преговорите между Прищина и Белград, прекратени през ноември заради мярката на правителството на Харадинай. \r\nСъщата тема бе осъдена във вечерните часове на сряда между лидерите на управляващата коалиция в Прищина, но тричасовото заседание не доведе до конкретно споразумение по искането на САЩ. \r\n***  Държавният глава на западната ни съседка Александър Вучич ще приеме за среща в Белград председателя на Тристранното председателство на Босна и Херцеговина Милорад Додик, съобщава електронното издание на сараевския ежедневник  Dnevno . \r\nОт редакцията подчертават, че посещението на Додик в Сърбия е четвърто поред от 20 ноември миналата година насам, когато встъпи в новата си длъжност. Според изданието в Белград Додик ще обсъжда със сръбските лидери „вътрешните работи на Босна и Херцеговина – както всеки път“.  \r\nСрещата се провежда само ден след двудневното посещение в Брюксел на тримата членове на Председателството на Босна и Херцеговина, но също и след заседанието на  Съвета за прилагане на мира (СПМ) в Сараево.  \r\nСлед среща в Брюксел Додик заяви, че Европейският съюз не поставя условие на Босна и Херцеговина  да се присъедини към НАТО за членство в Общността. В изявленията след срещата бе направено заключението, че членовете на Председателството на Босна и Херцеговина са намерили общ език по теми, свързани с ЕС, и че оптимистът се завръща. Говорено и за други теми от региона като въпроса за Косово, в който Босна и Херцеговина ще следва позицията на Сърбия, обяви Додик. \r\nОт друга страна, всички държави-членки на СПМ, с изключение на Русия, осъдиха реториката на Додик за обявяването на отцепването на Република Сръбска.  \r\n„Управителният съвет на СПМ категорично осъди неотдавнашната реторика и действия, които поставят под въпрос суверенитета и териториалната цялост на Босна и Херцеговина или изисква териториална реорганизация на страната, създавайки напрежение по основните аспекти на Дейтънското мирно споразумение\", заяви след заседанието, свикано от руския посланик в Сараево по повод обявяването на инициативата за преразглеждане на името на страната. СПМ я осъди. \r\n***  Управляващите в Косово публикуваха съобщение за пресата след спешна среща на председателите на партиите от коалицията, с което потвърдиха, че правителството е  „стабилно и функционално“ и обещаха да продължат работата по изпълнението на своята програма, съобщава електронното издание на прищинския ежедневник  Gazeta Express . \r\nЛидерите на управляващата коалиция Рамуш Харадинай („Алианс за бъдещето на Косово“), Кадри Весели (Демократическа партия на Косово), Фатмир Лимай („Нисма“) и Беджет Пацоли („Алианс за ново Косово”) се събраха на извънредна среща за обсъждане на проблема със 100-процентовите мита за внос в страната на стоки от Сърбия и Босна и Херцеговина.  \r\nСлед двучасовата среща, която се проведе зад затворени врати, правителството публикува съобщение за пресата, в което се потвърждава, че са обсъдили последните събития в страната, функционирането на институциите, одобряването на бюджета за 2019 г., платформата за диалог със Сърбия и данъчния въпрос. „Партньорите в коалицията се съгласиха да засилят действията, насочени към хармонизиране на вземането на решения по горепосочените теми”, се казва в прессъобщението.  \r\nСпоред текста лидерите на партиите от коалицията са обсъдили платформата за диалог със Сърбия, която се очаква да бъде представена пред парламента за одобрение. „Платформата ще отразява единната позиция на институциите на страната за постигане на всеобхватно и правно обвързващо споразумение за взаимно признаване и членство на Косово в ООН\", се казва още в прессъобщението. Според изявлението за пресата коалиционните партньори обещават да засилят работата си и да координират своите решения със стратегическите партньори на Косово - САЩ и ЕС. „Коалицията е функционална и стабилна. Оставаме ангажирани с постигането на нашите цели, както е предвидено в програмата на правителството”, се уверява в текста. \r\n***", "date": "2019.01.31", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/01/31/2618355/varna-pri-zapalnen-kapatsitet-prodalzhavat-da-rabotyat-vtora-sedmitsa-otdeleniyata-v-koito-se-priemat-bolni-s-uslozhneniya-ot-grip-i-ostri-respiratorni-zabolyavaniya-v-umbal-sv-marina.html", "text": "При запълнен капацитет продължават да работят втора седмица отделенията, в които се приемат болни с усложнения от грип и остри респираторни заболявания в Университетската болница „Св. Марина“ във Варна. Това съобщиха за  Радио „Фокус“ – Варна  от лечебното заведение. От болницата приемат както много възрастни пациенти, така и деца. През миналата седмица от лечебното заведение поискаха разрешение от Регионалната здравна инспекция и от Здравната каса за разкриване на допълнителни легла. Всички пациенти биват приемани и се лекуват. Има налични лекарства и препарати. \r\nДиана СТОЕВА", "date": "2019.01.31", "title": "Варна: При запълнен капацитет продължават да работят втора седмица отделенията, в които се приемат болни с усложнения от грип и остри респираторни заболявания в УМБАЛ „Св. Марина“"}
{"url": "http://www.focus-news.net/news/2019/01/31/2618365/veliko-tarnovo-27-mladezhi-i-dvama-eksperti-uchastvaha-v-proekta-evropeytsi-i-velikotarnovtsi-uchili-v-evropa-s-prinos-za-obshtestveno-ikonomicheskiya-i-kulturen-zhivot-v-tarnovo.html", "text": "27 младежи и двама експерти извън екипите участваха в проекта „Европейци и великотърновци, учили в Европа, с принос за обществено-икономическия и културен живот в Търново“. Това стана ясно по време на финална среща по проекта, чиято цел беше популяризиране на документалното наследство по темата, което се съхранява в Държавен архив – Велико Търново. Общата стойност на проекта е 5 241,75 лв., предаде репортер на  Радио „Фокус“ – Велико Търново . Официалният бенефициент е Държавна агенция „Архиви“, а партньори са Областна администрация – Велико Търново, Община Велико Търново, Великотърновския университет (ВТУ) „Св. Св. Кирил и Методий“, Хуманитарната гимназия в града, Демократичен съюз на българите в Букурещ и Държавните архиви в Габрово, Русе, Разград и Силистра.  \r\nБоряна Маринова, ръководител на проекта посочи, че продължителността му е била 8 месеца. В изследователските дейности  са участвали младежи от ВТУ и Хуманитарна гимназия. „Това спомогна в младите хора да се изгради едно отношение и разбиране към значимостта на документалното наследство. Доказа се приносът на българите към общоевропейските история, култура и достижения, посредством обективността на архивните документи“, уточни още Маринова. В рамките на проекта са създадени мултимедийна изложба, експозиция на винил /представена пред Факултета в центъра на Търново, на два пъти през миналата година/, 400 диска с дигиталната изложба, 175 календара за 2019 година с изображения от намерени интересни документи по време на проучванията.  Привлечени са трима дарители, които са потенциални нови фондообразователи на Държавен архив – Велико Търново.  Освен това е изградена устойчива партньорска мрежа както в страната, така и между България и Румъния. \r\nЛуиза ТРАНЧЕВА", "date": "2019.01.31", "title": "Велико Търново: 27 младежи и двама експерти участваха в проекта „Европейци и великотърновци, учили в Европа, с принос за обществено-икономическия и културен живот в Търново“"}
{"url": "http://www.focus-news.net/news/2019/01/31/2618363/haskovo-sportni-obuvki-s-logo-na-zapazena-marka-i-tsigari-bez-banderol-sa-izzeti-pri-proverka-na-lek-avtomobil-na-avtomagistrala-maritsa-kray-svilengrad.html", "text": "Спортни обувки с лого на запазена марка и 1 900 къса цигари без бандерол са иззети при проверка на лек автомобил на автомагистрала „Марица“ край Свиленград. Това съобщиха от  ОДМВР - Хасково . В колата са установени 50 чифта спортни обувки с лого на запазена търговска марка без разрешение на правопритежателя. Пътуващата в автомобила 19-годишна пътничка от Димитровград заявила на полицейските служители, че стоката и цигарите са нейни. Тютюневите изделия и маратонките са иззети с протоколи от собствениците им, съставени са актове.", "date": "2019.01.31", "title": "Хасково: Спортни обувки с лого на запазена марка и цигари без бандерол са иззети при проверка на лек автомобил на автомагистрала „Марица“ край Свиленград"}
{"url": "http://www.focus-news.net/news/2019/01/31/2618367/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня е слаб. Няма образували се колони от чакащи автомобили. Движението от и за пункта се осъществява нормално при зимни условия. \r\nВенцеслав ИЛЧЕВ", "date": "2019.01.31", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/01/31/2618351/smolyan-pozharnikari-sa-se-otzovali-na-pet-signala-za-padnali-darveta-i-zakasali-avtomobili-zaradi-snegovalezhite.html", "text": "Пожарникари са се отзовали на пет сигнала за паднали дървета и закъсали автомобили заради снеговалежите. Това съобщиха от пресцентъра на  ОДМВР – Смолян . На 30 януари 2019 г., в 09:52 ч. на тел.112 е получен сигнал за техническа помощ – отстраняване на опасно надвиснало дърво на пътя до хотел „Снежанка“, К. К. Пампорово. Предполагаемата причина е обилен снеговалеж.  \r\nВ 14.24 ч. от на тел.112 е получен сигнал за техническа помощ –  отстраняване на закъсал на пътното платно микробус „Ивеко“ с бургаска регистрация на пътя до хотел „Хармония“ в К. К. Пампорово собственост на частна фирма. Предполагаемата причина е обилен снеговалеж. Произшествието е посетено от един екип на РСПБЗН – Пампорово, който е извлякъл закъсалия микробус. \r\nВ 14.59 ч. на тел.112 е получен сигнал за техническа помощ – отстраняване на опасно надвиснали дървета на пътя Смолян – с. Чокманово. Предполагаемата причина е обилен снеговалеж. Произшествието е посетено и ликвидирано от един екип на РСПБЗН  – Смолян. \r\nВ 16.28 ч. на тел.112 е получен сигнал за техническа помощ – оказване съдействие на граждани за изтегляне на закъсали в снега автомобили единия със смолянска, а другия с пловдивска регистрация на  пътя от връх „Рожен“ за с. Момчиловци. Предполагаемата причина е обилен снеговалеж. Произшествието е посетено от един екип на РСПБЗН  – Смолян, който извърши дейности за изтегляне на закъсалите автомобили. \r\nВ 20.47 ч. на тел.112 е получен сигнал за техническа помощ – отстраняване на опасно надвиснало дърво на пътя от гр. Смолян за с. Фатово, в близост до асфалтова база. Предполагаемата причина е обилен снеговалеж. Произшествието е посетено  и ликвидирано от един екип на РСПБЗН  – Смолян.", "date": "2019.01.31", "title": "Смолян: Пожарникари са се отзовали на пет сигнала за паднали дървета и закъсали автомобили заради снеговалежите"}
{"url": "http://www.focus-news.net/news/2019/01/31/2618368/haskovo-28-godishen-mazh-e-blasnat-ot-lek-avtomobil-na-peshehodna-pateka-na-krastovishteto-mezhdu-bulevardite-ilinden-i-osvobozhdenie.html", "text": "28-годишен мъж е блъснат от лек автомобил на пешеходна пътека на кръстовището между булевардите „Илинден“ и „Освобождение“. Това съобщиха от  ОДМВР - Хасково . Пострадалият е без опасност за живота. Инцидентът е станал в 18.00 часа на 30 януари. Лекият автомобил е управляван от 26-годишен водач. Поради маневра завой наляво, шофьорът е отнел предимството на пресичащия по пешеходната пътека мъж и го е ударил странично. От удара пешеходецът е с болки в гърба, таза и ляв крак. Прегледан и освободен за домашно лечение. Съставен е акт на шофьора.", "date": "2019.01.31", "title": "Хасково: 28-годишен мъж е блъснат от лек автомобил на пешеходна пътека на кръстовището между булевардите „Илинден“ и „Освобождение“"}
{"url": "http://www.focus-news.net/news/2019/01/31/2618369/kyustendil-v-ramkite-na-spetsializiranata-politseyska-operatsiya-v-dupnitsa-e-ustanoven-izdirvan-27-godishen-mazh-ot-moldova.html", "text": "В рамките на специализираната полицейска операция в Дупница е установен издирван 27-годишен мъж от Молдова, съобщиха от пресцентъра на  Областна дирекция на МВР – Кюстендил . Специализираната операция е проведена на 30 януари от служители на Районно управление – Дупница и техни колеги от Дирекция „Жандармения“. Действията са били с цел противодействие на незаконната миграция, на конвенционалната престъпност в малките и отдалечени населени места, противодействие на престъпленията, свързани с данъчната и митническа система на Република България, проверки по Закона за безопасност на движението, по Закона за българските лични документи. Операцията се осъществи  на територията на общините Дупница, Сапарева баня и Бобошево.   \r\nСъставени са 15 акта за установени административни нарушения по Закона за безопасност на движението, 14 за установени административни нарушения по Закона за българските лични документи, дерегистрирани са 3 леки автомобила, задържан е 19-годишен дупничанин за сбиване с негов познат поради неуредени лични сметки, на пострадалият е оказана медицинска помощ. 19-годишният ще остане 24 часа в полицейския арест, досъдебно производство е започнато в Районно управление – Дупница за нанесена лека телесна повреда. Установен и задържан е 27-годишен мъж, обявен за общодържавно издирване от главна дирекция „Национална полиция“ във връзка с наложена принудителна административна мярка „отнемане правото на пребиваване в Република България на чужденец“. 27-годишният мъж е гражданин на Република Молдова.", "date": "2019.01.31", "title": "Кюстендил: В рамките на специализираната полицейска операция в Дупница е установен издирван 27-годишен мъж от Молдова"}
{"url": "http://www.focus-news.net/news/2019/01/31/2618350/vezhdi-rashidov-gerb-za-zabavyaneto-na-largoto-e-vinovno-pravitelstvoto-na-oresharski.html", "text": "За забавянето на „Ларгото“ е виновно правителството на Орешарски. Това каза народният представител от ПГ на ГЕРБ и председател на Комисията по културата и медиите във връзка с разследването „Ало, Банов съм“, предаде репортер на  Агенция „Фокус“ . Вежди Рашидов заяви, че му се е съобщило, че се забавя срокът и има опасност да се загубят за последния етап към 3 млн. лв. европейски пари. \"Вие давате ли си сметка, че това е да бръкна в касата на Министерството от бюджета, и без това малкия бюджет, и да покрия загубата на европейски пари. Търсихме всички възможности. Дори болен, спрях лечението си. Пристигнах в София, това пусто „Ларго“. Пусто казвам, защото и то ми помогна малко да се разболея. Когато видях, че се забавят, разговаряхме с хората дали може тихо и спокойно да изпълним срока, за да не загубим пари. Целият проблем е в тези 30 дни, за което е виновно правителството на Орешарски. Една година в найлони стоя обектът“, каза още Вежди Рашидов.  \r\nДеница КИТАНОВА", "date": "2019.01.31", "title": "Вежди Рашидов, ГЕРБ: За забавянето на „Ларгото“ е виновно  правителството на Орешарски"}
{"url": "http://www.focus-news.net/news/2019/01/31/2618370/zam-ministar-georg-georgiev-otkri-tseremoniyata-po-otbelyazvane-na-mezhdunarodniya-den-za-vazpomenanie-na-zhertvite-ot-holokosta.html", "text": "Като Национален координатор за борба с антисемитизма, заместник-министърът на външните работи Георг Георгиев откри церемонията в културен център „Г8’’, с която бе отбелязан  Международния ден за възпоменание на жертвите от Холокоста. Това съобщиха от пресцентъра на  Министерството на външните работи . Събитието е организирано съвместно от Министерството на външните работи на Република България и посолствата на Държавата Израел и Словашката република в София. \r\nПред гостите българският заместник-министър подчерта, че тази година е специална за България – за пръв път ние честваме 27 януари като държава, пълноправен член на Международния алианс за възпоменание на Холокоста – авторитетна международна организация, съюз на страни, които търсят всички начини и пътища за това, как да се справят със съвременните проявления на езика на омразата, антисемитизма, ксенофобията. ,,Българското правителство в лицето и на своя министър-председател г-н Борисов, а също така и на българската дипломация под ръководството на вицепремиера и министър на външните работи Екатерина Захариева са изключително посветени на мисията в България да осигурим среда, освободена от всички възможни изрази на езика на омразата“. \r\nГеорг Георгиев благодари на Ирит Лилиан, посланик на Израел в България за възможността Международния ден за възпоменание на жертвите от Холокоста да бъде почетен съвместно.", "date": "2019.01.31", "title": "Зам.-министър Георг Георгиев откри церемонията по отбелязване на Международния ден за възпоменание на жертвите от Холокоста"}
{"url": "http://www.focus-news.net/news/2019/01/31/2618361/kaloyan-pargov-bsp-gerb-greshat-v-tova-che-prodalzhavat-modela-sofiyanski-na-byudzhetirane-nie-shte-predlozhim-alternativen-byudzhet-sled-izborite.html", "text": "ГЕРБ грешат в това, че продължават модела „Софиянски“ на бюджетиране, ние ще предложим алтернативен бюджет след изборите. Това каза пред журналисти председателят на БСП – София Калоян Паргов, предаде репортер на  Агенция „Фокус“ . \r\n„Бюджет 2019 е копие на Бюджет 2018 – продължение на едни политики, които наблюдаваме 10 години, за които нито един проблем на София не е решен. Решихме ли проблема с недостига на места в детски заведения? Транспортната схема удовлетворява ли всички като достъпност? Имаме ли преодолян проблем с трафика и задръстванията? Светнаха ли крайните квартали като виенски квартали с хубави улици, хубави плочки и в хубави градинки? Това ли е политиката? Как да подкрепим такава политика? ГЕРБ грешат в това, че най-после трябва да има програмно бюджетиране в Столична община, а не да продължаваме модела „Софиянски“ на бюджетиране. Защото този бюджет е една чисто счетоводна сметка, а не е концентриран израз на политики, какъвто трябва да бъде“, заяви Паргов. \r\nНа въпрос защо БСП – София не са направили алтернативен бюджет, Паргов отговори, че такъв ще бъде направен догодина след изборите. „Удобно г-жа Фандъкова и колегите от ГЕРБ говорят за алтернатива, но тя е точно това програмно бюджетиране. Когато имаш програма за справяне с детските градини, те трябва да намират числовите изражения. Може ли някой да каже кои са тези квартали, в които имаме недостиг, за да планираме там изграждането?“, коментира той. \r\nПаргов посочи, че има 250 млн. лв. рекорден преходен остатък. „И в това удариха рекорда. Това са спестени пари на данъкоплатците или неусвояването е в следствие на некадърност и на несвършена работа? Това са пропуснати ползи. Или може би има нещо положително в това, защото пак щяхме да се натъкнем на схемата „ремонт на ремонта“ или „контрол на контрола“, което явно ще продължи и през тази година, като гледам как са я подкарали“, каза още той. \r\nЛидерът на БСП – София коментира, че столицата има нужда от нов бюджет и от нова философия, която да обедини и подреди всички програми и стратегии. „Това е разликата, която ние ще покажем в рамките на следващата година като бюджетиране. А не както подхождат още от времето на Стефан Софиянски – дали е Минко Герджиков зам.-кмет по финанси, или Дончо Барбалов, разлика няма“, заяви Паргов. \r\nТой коментира, че за ГЕРБ е практика като замирише на избори да правят рекордни бюджети. „И големи неудачи да представят за големи постижения – те са майстори в това. И този бюджет ще бъде отново бюджетът на лентичките с надеждата, че някой пак ще се излъже“, коментира Паргов. \r\nЦветилена СИМЕОНОВА", "date": "2019.01.31", "title": "Калоян Паргов, БСП: ГЕРБ грешат в това, че продължават модела „Софиянски“ на бюджетиране, ние ще предложим алтернативен бюджет след изборите"}
{"url": "http://www.focus-news.net/news/2019/01/31/2618366/ivan-takov-bsp-sofiya-za-poslednite-godini-neizrazhodvanite-sredstva-ot-prehvalenite-kapitalovi-programi-na-stolichna-obshtina-sa-nad-430-mln-lv.html", "text": "За последните години неизразходваните средства от прехвалените капиталови програми на Столична община са над 430 млн. лв. Това каза пред журналисти общинският съветник от БСП – София Иван Таков, предаде репортер на  Агенция „Фокус“ . \r\nТаков посочи, че зам.-кметовете в Столична община не знаят в какъв размер са бюджетите им за 2019 г. „За поредна година екологията е приоритет на кмета Фандъкова. Зададох ѝ конкретен въпрос – колко са парите за екология за 2019 г. Попитах и в комисията по екология – колко бяха парите за 2018 г. за екология и колко от тях са похарчени? Защото този бюджет освен да продължава да нанася разделение в столицата и не само между кварталите и между гражданите, няма друга особена функция“, заяви той. \r\nТаков посочи още, че преходният остатък е 250 млн. лв. „За последните години неизразходваните средства от така прехвалените капиталови програми са над 430 млн. лв. Това са 430 млн. излъгани очаквания и несвършена работа. Затова да се хвалим само с размера нее достатъчно, като няма капацитет на усвояване. Затова ние държахме бюджетът да се гледа в комисиите предварително, да се гледа и капиталовата програма, защото Общинският съвет е този, който трябва да задава философията на развитие на общината. Защото, както виждаме, администрацията явно не се справя достатъчно добре с тази си функция“, каза още той. \r\nЦветилена СИМЕОНОВА", "date": "2019.01.31", "title": "Иван Таков, БСП – София: За последните години неизразходваните средства от прехвалените капиталови програми на Столична община са над 430 млн. лв."}
{"url": "http://www.focus-news.net/news/2019/01/31/2618372/shumen-obshtinskiyat-savet-reshi-da-otpadnat-vinetkite-do-kv-makak-i-matnitsa.html", "text": "Общинският съвет в Шумен реши да отпаднат винетките до кв. „Макак“ и „Мътница, предаде репортер на  Радио „Фокус“ - Шумен . Предложението участъците до двата квартала да отпаднат от списъка на пътищата, включени в обхвата на платената пътна мрежа, за която се изисква винетна такса, като поддържането им продължи да се извършва от Агенция „Пътна инфраструктура“ (АПИ), бе подкрепено с 36 гласа „за“, без „против“ и „въздържал се“. Гласуването се проведе в присъствието на жители на двата квратала. Предложението ще бъде изпратено до АПИ и Министерството на регионалното развитие и благоустройството. \r\nИвелина ИВАНОВА", "date": "2019.01.31", "title": "Шумен: Общинският съвет реши да отпаднат винетките до кв. „Макак“ и „Мътница"}
{"url": "http://www.focus-news.net/news/2019/01/31/2618359/kanal-5-makedoniya-talat-dzhaferi-poyasni-obsazhdane-na-predsrochni-izbori-e-vazmozhno-samo-sas-sporazumenie-za-sluzhebno-pravitelstvo.html", "text": "Искането на опозиционната ВМРО-ДПМНЕ за разпускане на парламента и насрочване на предсрочни парламентарни избори ще бъде включено в дневния ред, само ако партиите се договорят за формиране на служебно правителство. Това заяви председателят на Събранието Талат Джафери на редовен брифинг с журналисти, предава скопската телевизия  „Канал 5“ . \r\nДжафери потвърди, че ще насрочи редовните президентски избори на 8 февруари. Гласуването ще се проведе на 21 април и на 5 май.  \r\nАко след втория тур избирателната активност не достигне до 40%, Джафери ще поеме поста на президент, а новите избори ще бъдат обявени в рамките на шест месеца. Като член на висшето ръководство на „Демократичен съюз за интеграция“, Джафери потвърди, че всички възможности за издигането на съвместна кандидатура за президент са отворени. Споразумение е възможно както със СДСМ, така и с други албански партии. Тереза Герова", "date": "2019.01.31", "title": "„Канал 5“ (Македония): Талат Джафери поясни: Обсъждане на предсрочни избори е възможно само със споразумение за служебно правителство"}
{"url": "http://www.focus-news.net/news/2019/01/31/2618377/kyustendil-organizira-se-obshtestveno-obsazhdane-otnosno-izmenenieto-na-obshtiya-ustroystven-plan-na-obshtinata.html", "text": "b> Кюстендил.   Организира се обществено обсъждане относно изменението на общия устройствен план на Община Кюстендил. Това съобщиха за  Радио „Фокус” – Кюстендил  от Община Кюстендил. Общественото обсъждане е насрочено за 6 февруари, от 14.00 часа в заседателната зала на общината. Причината е необходимост от изменение на общия устройствен план за територията на община Кюстендил, приет през 2016 година от Общинския съвет. В периода на прилагането на изготвения документ са констатирани няколко явни фактически грешки, имащи значение за предвижданията на плана. Другата причина са възникнали и нови общински нужди. Съгласно действащото законодателство по устройствено планиране с общите устройствени планове на общини се определят общата структура на територията – предмет на плана, преобладаващото предназначение на съставните и структурните й части. Определят се общият режим на устройство на всяка от териториите в плана, най-общи цели, мерки и изисквания за тяхното опазване, използване, изграждане и развитие. \r\nВенцеслав ИЛЧЕВ", "date": "2019.01.31", "title": "Кюстендил: Организира се обществено обсъждане относно изменението на общия устройствен план на Общината"}
{"url": "http://www.focus-news.net/news/2019/01/31/2618357/vezhdi-rashidov-gerb-zhelaya-na-elena-yoncheva-dobar-pat-no-ne-po-tozi-nachin-kam-golyamata-politika-zashtoto-tam-ima-nyakakva-higiena.html", "text": "Желая на Елена Йончева добър път, но не по този начин към голямата политика, защото там има някаква хигиена. Това каза народният представител от ПГ на ГЕРБ и председател на Комисията по културата и медиите във връзка с разследването „Ало, Банов съм“, предаде репортер на  Агенция „Фокус“ . Рашидов посочи, че не иска да напада никого. „Лично уважавам като журналист Елена. Ние сме били добри приятели, стари“, каза още Рашидов. „Аз съм държал да има хигиена във всички европейски средства. Затова днес имаме 10 театъра, ремонтирани, училища по изкуствата, 6 нови музея“, допълни Рашидов. На въпрос дали него някой го е изнудвал със записи, депутатът обясни, че записите ги е видял от медиите. \r\nПопитан дали Боил Банов е казвал, че е бил рекетиран, Рашидов заяви: „Боил Банов не е споменал, защото е горд човек. Защо трябва като ученичка всичко да ми докладва. Боил Банов е работлив човек, работил съм прекрасно с него. Не мога да кажа нищо лошо. Не говоря, че заставам зад някого. Заставам винаги зад закона. Това ме кара днес да бъда спокоен“,  допълни Рашидов.  \r\nДеница КИТАНОВА", "date": "2019.01.31", "title": "Вежди Рашидов, ГЕРБ: Желая на Елена Йончева добър път, но не по този начин към голямата политика, защото там има някаква хигиена"}
{"url": "http://www.focus-news.net/news/2019/01/31/2618364/pavel-shopov-obedineni-patrioti-ot-imeto-na-ataka-se-razgranichavame-ot-deklaratsiyata-na-valeri-simeonov-tya-ne-beshe-saglasuvana-s-parlamentarnata-grupa.html", "text": "От името на \"Атака\" се разграничаваме от декларацията на Валери Симеонов, тя не беше съгласувана с парламентарната група. Това каза народният представител от ПГ на Атака Павел Шопов пред журналисти във връзка с декларацията на Валери Симеонов, предаде репортер на  Агенция „Фокус“ . \"Изказването ми е относно направеното преди малко изявление, декларация от името на парламентарна група от името на „Обединени патриоти“ от г-н Сименоов. Считам, че водещият на заседанието г-н Емил Христов неправомерно и в нарушение в правилника му даде думата. Чл. 54 от Правилника, ал. 6 изрично говори за това ,че когато изявлението не се прави от името на председател или заместник-председател, депутатът, който прави изявлението следва да бъде упълномощен. Такова нещо не видяхме“, каза Шопов. Той посочи, че никой от \"Атака\" не е бил попитан. „За мен не беше съгласувано с парламентарната група. Не знам дали някой от заместник-председателите, най-малкото председателят е дал или е упълномощил г-н Симеонов за това изявление. Ние се разграничаваме от него. Ние, имам предвид партия \"Атака\". Считам, че цялата ПГ на „Обединени патриоти“ би трябвало да се разграничи“, заяви още Шопов. Той добави, че не говори за изявлението на Симеонов по същество, а за чисто формалната страна на въпроса. Според него Валери Симеонов не би трябвало да прави изявления, с които да ангажира парламентарната група. „Няма да коментирам за съдържанието. Аз говоря в момента чисто формално като тълкуване на текста, с което визирам и лошото ръководство на заседанието от страна на Емил Христов“, допълни още Шопов.  \r\nДеница КИТАНОВА", "date": "2019.01.31", "title": "Павел Шопов, „Обединени патриоти“: От името на \"Атака\" се разграничаваме от декларацията на Валери Симеонов, тя не беше съгласувана с парламентарната група"}
{"url": "http://www.focus-news.net/news/2019/01/31/2618379/kmetat-na-svishtov-gencho-genchev-zapochva-remont-na-poveche-ot-45-ulitsi-v-grada.html", "text": "Започва ремонт на повече от 45 улици в Свищов. Дейностите са част от мащабен проект за изграждане и подмяна на водопроводи, както и за полагане на нови асфалтови настилки в различни участъци в града, съобщи за  Радио „Фокус“ – Велико Търново  кметът на Свищов Генчо Генчев. Реконструкцията започва още утре, на 1-ви февруари, от ж. к. „Рила“. „Лошата инфраструктура на уличната мрежа е сериозен проблем, причиняващ неудобства на жителите на Свищов от десетилетия. Това бе и причината общинското ръководство да подходи по-мащабно и да предприеме действия за осигуряване на финансов ресурс за рехабилитация на уличната и водопроводна мрежа на голяма част от улиците в града. Още в началото искам да се извиня на всички свищовлии за неудобствата, които ще им бъдат причинени, но няма как облика на града да бъде подобрен без това“, каза още кметът Генчев. \r\nПарите, които ще бъдат вложени в ремонтите са отпуснати по линия на Предприятието за управление на дейностите по опазване на околната среда (ПУДООС) (близо 1.5 млн. лв.) и чрез постановления на Министерски съвет (1.3 млн. лв.). Очаква се  до края на пролетта ще бъде подменена ВиК мрежата на всичките над 45 улици. След това отсечките ще бъдат изцяло преасфалтирани със средства в размер на 1.8 млн. лв., осигурени от общински заем, изтеглен през 2018 година за основен ремонт на част от уличната мрежа в града. \r\nЛуиза ТРАНЧЕВА", "date": "2019.01.31", "title": "Кметът на Свищов Генчо Генчев: Започва ремонт на повече от 45 улици в града"}
{"url": "http://www.focus-news.net/news/2019/01/31/2618374/inzh-daniel-panov-kmet-na-veliko-tarnovo-osashtestvyava-se-24-chasov-gps-kontrol-na-dvizhenieto-na-mashinite-angazhirani-sas-snegopochistvaneto-v-grada-ne-sa-konstatirani-narusheniya.html", "text": "Осъществява се 24-часов GPS контрол на движението на машините, ангажирани със зимното снегопочистване и опесъчаване във Велико Търново. Това каза кметът инж. Даниел Панов по време на заседанието на Общинския съвет, в отговор на питане, свързано със снегопочистването на кв. „Варуша“, предаде репортер на  Радио „Фокус“ – Велико Търново . Според общинския съветник от БСП Валерия Дончев някой улици в квартала тази зимна са били недостъпни, а на места снегопочистващата техника е минавала по няколко последователни пъти. Кметът припомни, че поддържането на уличната мрежа във Велико Търново се извършва съгласно организационен план за зимния сезон 2018/2019 година.  \r\n„Снегопочистването и опесъчаването на основните улици в квартал „Варуша“ съществено е затруднено от тесните и стръмни улици, както и от неправилното паркиране на автомобилите по уличните платна, но въпреки това се осъществява зимно поддържане на уличната мрежа в квартала. Улица „Бузлуджа“ – от Стара болница до Сухата чешма, както и съседните улици на Американския колеж „Аркус“, се снегопочистват и опесъчават машинно, а останалите улици в квартала ръчно“, посочи инж. Даниел Панов. Той припомни, че текущият и последяващ контрол на зимното поддържане на град Велико Търново се осъществява от служители от дирекция „Строителство и  устройство на територията“ и звено „Сигурност, отбрана и мобилизационна подготовка“ при Община Велико Търново. Контролът се извършва и от зам.-кмета проф. Георги Камарашев. Кметът подчерта, че през зимния сезон не са констатирани нарушения от представители от общинската администрация, а на всички постъпвали от граждани сигнали се е реагирало своевременно.  \r\n„С изпълнението на предвидените мероприятия за зимно поддържане, съгласно организационния план за град Велико Търново за поетапното снегопочистване и опесъчаване на улиците от първа и втора степен от уличната мрежа, се осигурява и транспортен достъп на живущите в кв. „Варуша“ до останалите улични мрежи на града, в това число здравни и социални заведения. Безопасното движение на пътните превозни средства в града се осъществява, спазвайки правилата и изискванията на движение при зимни условия“, допълни инж. Даниел Панов. \r\nДнешното заседание на Общински съвет – Велико Търново започна с минута мълчание в памет на жертвите на комунистическия режим. Предложението по този начин да се отбележи утрешния ден – 1 февруари, дойде от общинския съветник от ГЕРБ Деян Хаджийски. \r\nНадежда КРЪСТЕВА", "date": "2019.01.31", "title": "Инж. Даниел Панов, кмет на Велико Търново: Осъществява се 24-часов GPS контрол на движението на машините, ангажирани със снегопочистването в града, не са констатирани нарушения"}
{"url": "http://www.focus-news.net/news/2019/01/31/2618380/sofiya-129-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "129 души са нощували в Кризисния център за настаняване на бездомни хора в кв.\"Захарна фабрика\". Това съобщи за  Агенция „Фокус”  директорът на центъра Йорданка Темелкова. Нощта е преминала спокойно и без проблеми.", "date": "2019.01.31", "title": "София: 129 души са нощували в Кризисния център за настаняване на бездомни хора в кв. \"Захарна фабрика\""}
{"url": "http://www.focus-news.net/news/2019/01/31/2618378/dha-silno-preduprezhdenie-na-ankara-sreshtu-vanshnata-podkrepa-za-terorizma-i-chlenove-na-teroristichni-organizatsii.html", "text": "Под председателството на президента Реджеп Тайип Ердоган снощи се проведе първото за годината заседание на Съвета за национална сигурност (СНС) на Турция, продължило близо пет часа, предаде информационната агенция  ДХА.  „Още веднъж повтаряме призива си за прекратяване на външната подкрепа за тероризма и за представители на терористични организации; повторно декларираме решимостта си да продължим без никакво прекъсване нашата борба срещу всички терористични организации. Посочваме неприемливостта на поведението на някои държави, които се въздържат да ни предават избягали членове на терористични организации. Подчертаваме, че това предаване е в съответствие с международното право и договорености.”, се посочва в разпространеното официално съобщение за заседанието на турския СНС.   Георги Димов", "date": "2019.01.31", "title": "ДХА: Силно предупреждение на Анкара срещу външната подкрепа за тероризма и членове на терористични организации"}
{"url": "http://www.focus-news.net/news/2019/01/31/2618376/lorita-radeva-gerb-chrez-tseliya-byudzhet-na-stolichna-obshtina-se-grizhim-nashiyat-grad-da-bade-po-chist-po-zelen-i-s-ekologichna-transportna-infrastruktura.html", "text": "Чрез целия бюджет на Столична община се грижим нашият град да бъде по-чист, по-зелен и с екологична транспортна инфраструктура. Това каза пред журналисти председателят на Комисията по околна среда към Столичния общински съвет и общински съветник от ГЕРБ Лорита Радева, предаде репортер на  Агенция „Фокус“ . \r\n„Бюджетът на Столична община за екология е над 1,7 млрд. лв. И нито едно от перата на бюджета на Столична община не може да бъде разглеждано като самостоятелно и независимо от темата екология – защото екологията е хоризонтална политика и защото през целия бюджет ние всъщност се грижим нашият град да бъде по-чист, по-зелен и с екологична транспортна инфраструктура“, заяви Радева. Тя посочи, че 8,6 млн. лв. са средствата за поддръжката на междублоковите пространства. „В 38 млн. лв. по частта озеленяване залагаме реконструкцията на най-големите паркове в града – там са и средствата за изграждане на детски площадки в по-малки локални паркове, в междублокови пространства, в определени градини“, заяви тя.  \r\nРадева посочи, че 5 млн. лв. от бюджета от приватизационни сделки се насочват за дейности, свързани с облагородяване на малките локални градини и междублоковите пространства. „Всичко това е екология. Ние изграждаме детски градини и техните съоръжения по екологосъобразен начин – това са сгради, които са енергийно ефективни. Насочваме усилия и към подмяна на уличното осветление с LED осветление – това е екология“, каза още Радева.  \r\nВъв връзка с мярката „Зелен билет“, тя посочи, че това е крайна мярка. „И се моля никога да не достигаме до нея“, каза още Радева. \r\nЦветилена СИМЕОНОВА", "date": "2019.01.31", "title": "Лорита Радева, ГЕРБ: Чрез целия бюджет на Столична община се грижим нашият град да бъде по-чист, по-зелен и с екологична транспортна инфраструктура"}
{"url": "http://www.focus-news.net/news/2019/01/31/2618383/bansko-predstavya-svoite-predimstva-na-turisticheskoto-izlozhenie-v-istanbul.html", "text": "От днес до 3 февруари мегаполисът Истанбул отново ще бъде средище на представители на туристическия бранш от около 70 страни. Това съобщиха от пресцентъра на  Община Банско . За шеста поредна година Банско е представено на най-голямото за региона на Източното Средиземноморие туристическо изложение ЕМИТТ 2019. Местната администрация на курорта, в партньорство с туристическия бранш, посреща посетителите с атрактивна съвременна визия и  още по-атрактивни предложения за ваканция. Предвидена е също дегустация на качествени вина и месни деликатеси. Очаква се изложението да бъде посетено от близо 130 000 души. \r\nОсвен като разпознаваем европейски зимен курорт, планинския град се рекламира и като място за лятна почивка. \r\n„Продължаваме да налагаме летните ни фестивални формати. Банско е прекрасно място за летния сезон. Прохладата и възможностите за активен спорт в Пирин са допълнени от нашата богата културна програма с девет фестивала през топлите месеци” коментира кметът Георги Икономов участието на Банско в турската туристическа борса.", "date": "2019.01.31", "title": "Банско представя своите предимства на туристическото изложение в Истанбул"}
{"url": "http://www.focus-news.net/news/2019/01/31/2618381/kyustendil-v-dupnitsa-prodalzhava-nabiraneto-na-priemni-semeystva.html", "text": "В Дупница продължава набирането на приемни семейства. Това съобщиха за  Радио „Фокус” – Кюстендил  от Община Дупница. Общината изпълнява дейностите по Проект „Приеми ме 2015“ в партньорство с Агенцията за социално подпомагане, целта е да се затвърди предоставянето на услугата „приемна грижа“ на местно ниво като възможност за отглеждане на деца в риск в семейна среда. Доставчик на услугата е Община Дупница.  \r\nПриемната грижа е подходяща алтернатива за развитието на деца и представлява мярка за закрила според Закона за закрила на детето. Професионалните приемни семейства сключват граждански договор с кмета на Община Дупница. На тях, освен средства за издръжката на детето, се изплаща и трудово възнаграждение. Размерът му се определя от броя на настанените деца и е обвързан с минималната работна заплата. Общият брой приемни семейства на територията на община Дупница към момента е 9. В 6 приемни семейства са настанени 9 деца. На територията на община Дупница е идентифицирана потребност от допълнителен брой приемни семейства. \r\nВенцеслав ИЛЧЕВ", "date": "2019.01.31", "title": "Кюстендил: В Дупница продължава набирането на приемни семейства"}
{"url": "http://www.focus-news.net/news/2019/01/31/2618375/zam-kmetat-na-sofiya-doncho-barbalov-vapreki-che-prehodniyat-ostatak-izglezhda-golyam-toy-vsashtnost-ne-e-s-ogled-stroitelnata-deynost-prez-2019-g.html", "text": "Въпреки че преходният остатък изглежда голям, той всъщност не е необичайно голям с оглед предстоящата строителна дейност през 2019 г. Това каза пред журналисти зам.-кметът на София Дончо Барбалов, предаде репортер на  Агенция „Фокус“ . \r\nВъв връзка с преходния остатък на Столична община, който е в размер на 250 млн. лв., Барбалов посочи, че винаги има преходен остатък, който се формира от средствата, които остават по сметките на общината към края на предишната година. „Тази година в преходния остатък влизат заеми – около 60 млн. лв., които ще изразходваме през тази година за строителството на метрото. Имаме над 30 млн. лв. останали от продажбата на Общинска банка. Около 40 млн. лв. имаме по различни обекти, където средствата бяха върнати. Така че преходният остатък въпреки че изглежда голям, не е необичайно голям с оглед на голямата строителна дейност, която ни очаква тази година“, заяви зам.-кметът. \r\nЦветилена СИМЕОНОВА", "date": "2019.01.31", "title": "Зам.-кметът на София Дончо Барбалов: Въпреки че преходният остатък изглежда голям, той всъщност не е с оглед строителната дейност през 2019 г."}
{"url": "http://www.focus-news.net/news/2019/01/31/2618385/deputatite-otlozhiha-naredbata-po-zakona-za-gorivata-s-6-mesetsa.html", "text": "Депутатите отложиха наредбата по Закона за горивата с 6 месеца, предаде репортер на  Агенция „Фокус“ . Законопроектът бе приет окончателно на второ четене. Той е внесен от Министерски съвет и първоначално с него се предлагаше законът да влезе в сила не на 28 януари 2019 г., а от юли 2019 г. и да бъде удължен до 1 август 2019 г. срокът за изработване на наредбата, с която се определят редът и условията за водене на регистъра на лицата, осъществяващи икономически дейности, свързани с нефт и продукти от нефтен произход. Между първо и второ четене на комисия депутатите решиха да отложат само срока за изготвяне на наредбата. Агенция „Фокус“  припомня: Законът за административното регулиране на икономически дейности, свързани с нефт и продукти от нефтен произход, или по-известен като Законът за горивата, беше приет от парламента през лятото на 2018 г. и трябва да влезе в сила от 28 януари 2019 г. На 9 януари 2018 г. Министерски съвет предложи на Народното събрание да отложи срокa за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението е той да започне да действа от 1 юли, а не от края на януари, както би трябвало да се случи. Срещу закона се обявиха от Националното сдружение на търговци и превозвачи на горива (НСТПГ), според които той ще доведе до фалита на дребните фирми с бранша и така на пазара ще се получи монопол на няколко големи компании. От НСТПГ обявиха, че подготвят незабавни и безкрайни протестни действия по примера на „жълтите жилетки“ в Париж. Заради отлагането на влизането в сила на закона от Българската петролна и газова асоциация заяви, че напуска КРИБ. \r\nДеница КИТАНОВА", "date": "2019.01.31", "title": "Депутатите отложиха наредбата по Закона за горивата с 6 месеца"}
{"url": "http://www.focus-news.net/news/2019/01/31/2618371/alsat-m-makedoniya-talat-dzhaferi-shte-vodi-zasedaniyata-v-parlamenta-na-albanski-ezik.html", "text": "Считано от четвъртък, 31 януари, председателят на парламента в Скопие Талат Джафери ще води заседанията на албански език. Това потвърди самият той, предава излъчващият на албански език скопски телевизионен канал  „Алсат-М“ . \r\nУточнява се, че в дневния ред на днешното заседание са парламентарните въпроси. Тереза Герова", "date": "2019.01.31", "title": "„Алсат-М“ (Македония): Талат Джафери ще води заседанията в парламента на албански език"}
{"url": "http://www.focus-news.net/news/2019/01/31/2618389/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, по данни към 13.00 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.01.31", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/31/2618390/ministerstvoto-na-zdraveopazvaneto-s-predlozhenite-promeni-v-naredbata-za-pridobivane-na-spetsialnost-v-sistemata-na-zdraveopazvaneto-se-otstranyavat-vsichki-problemi-v-normativnata-uredba.html", "text": "С Проекта на Наредба за изменение и допълнение на Наредба №1 от 2015 г. за придобиване на специалност в системата на здравеопазването Министерството на здравеопазването цели както отстраняването на всички идентифицирани проблеми и празноти в действащата Наредба №1 от 22 януари 2015 г., така и въвеждането на ефективен механизъм за провеждане на държавната политика по осигуряване на необходимите специалисти. Това съобщиха от пресцентъра на  Министерството на здравеопазването . \r\nТъй като към настоящия момент МЗ не разполага с инструменти за въздействие при недостиг на специалисти по определени специалности или в определени региони, с промените в Наредбата министерството предлага да субсидира базите за обучение за местата, финансирани от държавата по клинични специалности. По този начин държавната политика по осигуряване на необходимите специалисти ще се провежда с финансиране от държавния бюджет и няма да е за сметка на бюджета на лечебните заведения. Лечебното заведение, получавало субсидията, ще е длъжно да назначи специализанта след придобиването на специалност за срок, равен на срока на обучението, за който е изплащана субсидията. Ако лечебното заведение или специализантът не изпълнят това задължение, е предвидено съответната страна да възстанови субсидията.  \r\nМинистерството предлага специализацията по клинични специалности да се осъществява и въз основа на договор за повишаване на квалификацията, сключен между база за обучение и неин служител с придобита вече друга специалност или между висше училище и негов служител, заемащ академична длъжност. По този начин ще се постигне стабилност и предвидимост в трудовите правоотношения.  \r\nТъй като в момента заемането на длъжностите за специализанти се извършва от работодателя по избран от него начин, което се приема от кандидатите за специализация като проява на субективизъм, то с Проекта на Наредбата МЗ предлага заемането на длъжностите за специализанти да се извършва след провеждане на конкурс по реда на Кодекса на труда.  \r\nМинистерството предлага специализацията по Обща медицина да се осъществява по общия ред за клинични специалности – въз основа на срочен трудов договор на длъжност за специализант, а не въз основа на заповед на ректора. По този начин ще бъде разрешен основният проблем с липсата на доходи по време на специализацията и ще се създаде равнопоставеност между специализантите. Министерството на здравеопазването ще субсидира базите за обучение по Обща медицина за местата, финансирани от държавата, и специализацията по Обща медицина няма да натоварва бюджета на лечебното заведение за първична медицинска помощ. По реда на действащата към момента Наредба специализантът не получава доходи по време на обучението си, което с предлаганите от МЗ промени ще бъде преодоляно.  \r\nПроектът на Наредбата предвижда създаване на възможност на специализантите да се отпускат стипендии със средства по европейски проекти и програми или от друг източник.  \r\nСистематизирани са текстовете, касаещи обучението за придобиване на специалност от лекарите по дентална медицина и премахване на установени към момента непълноти в условията за обучението им.  \r\nПредвижда се още да отпадне изискването таксите за обучение да бъдат обвързани с месечната минимална работна заплата за страната. По този начин ще бъде избегнато допълнителното финансово натоварване на специализантите.  \r\nМЗ предлага регламентиране на реда, по който лицата, които не са издържали държавния изпит за специалност, да могат да бъдат разпределени в изпитна комисия с различен състав.  \r\nС всички предложения за промени в Наредбата за изменение и допълнение на Наредба № 1 от 2015 г. за придобиване на специалност в системата на здравеопазването можете да се запознаете в рубриката „Проекти на нормативни актове“ на интернет страницата на министерството  .", "date": "2019.01.31", "title": "Министерството на здравеопазването: С предложените промени в Наредбата за придобиване на специалност в системата на здравеопазването се отстраняват всички проблеми в нормативната уредба"}
{"url": "http://www.focus-news.net/news/2019/01/31/2618384/aleksandar-sidi-vmro-pusnahme-signal-v-dans-sreshtu-obshtinskiya-savetnik-v-plovdiv-ayri-murad-za-minaloto-mu-i-za-izyavleniyata-za-sobstvenata-mu-sapruga.html", "text": "Пуснахме сигнал в ДАНС срещу общинския съветник в Пловдив Айри Мурад за миналото му и за изявленията за собствената му съпруга. Това каза народният представител от ПГ на „Обединени патриоти“ Александър Сиди във връзка с протеста в „Столипиново“ срещу Красимир Каракачанов, предаде репортер на  Агенция „Фокус“ . Според него протестът срещу Красимир Каракачанов е гражданско наподчинение на едни хора, които са се опитали да попречат на полицията да си свърши работата. \"Полицията вчера влиза в махалата по сигнал за наркотици, намира, при което общинският съветник от Пловдив Айри Мурад оглавява група от 200-250 човека, които тръгват да се разправят и саморазправят с органите на реда“, каза Сиди. Той посочи, че да събереш група срещу полицията и да излезеш най-отпред да я водиш, според ВМРО е грубо погазване на законите. По думите му само преди няколко месеца той се е опитал да измами Община Пловдив, внасяйки предложение, което е било оттеглено. „Този същия човек в една от националните медии обясняваше напоително как жена му е мюсюлманка и съответно като такава той й забранява да работи, кара я да носи бурка и т.н. Всички тези неща показват, че той е в някаква по-радикална част в гетото на Столипиново и така по-радикална част на исляма. Нещо, което ние ще сезираме органите в държавата, да намерят всичко, което е свързано с този човек и ако има някакви данни за престъпления, той да носи своята отговорност“, каза Сиди. \r\nДеница КИТАНОВА", "date": "2019.01.31", "title": "Александър Сиди, ВМРО: Пуснахме сигнал в ДАНС срещу общинския съветник в Пловдив Айри Мурад за миналото му и за изявленията за собствената му съпруга"}
{"url": "http://www.focus-news.net/news/2019/01/31/2618387/kyustendil-prodalzhava-da-e-visoka-zabolevaemostta-ot-grip-i-ostri-respiratorni-zabolyavaniya-v-oblastta.html", "text": "Продължава да е висока заболеваемостта от грип и остри респираторни заболявания в област Кюстендил. Това каза пред  Радио „Фокус” – Кюстендил  д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил. По думите й за първите три дни от седмицата е отчетена обща заболеваемост от 119,31 на 10 000 души. Най-висока е била заболеваемостта в понеделник – 54,69 на 10 000 души, когато се смята, че е бил пикът на грипа за областта. В следващите дни броят на болните е намалял, но не значително. Заболеваемостта остава висока. Поради тази причина остава в сила обявената грипна епидемия. Регионалната здравна инспекция следи обстановката, но по всяка вероятност няма да бъде удължавана обявената грипна ваканция за учениците, която е със срок до 1 февруари, включително. \r\nВенцеслав ИЛЧЕВ", "date": "2019.01.31", "title": "Кюстендил: Продължава да е висока заболеваемостта от грип и остри респираторни заболявания в областта"}
{"url": "http://www.focus-news.net/news/2019/01/31/2618391/afp-ep-prizna-huan-guaydo-za-legitimen-prezident-na-venetsuela.html", "text": "Депутатите в Европейския парламент приеха резолюция, с която признаха обявилия се за временен президент на Венецуела Хуан Гуайдо за изпълняващ длъжността на държавен глава на латиноамериканската страна, предава  AFP . \r\nВ текста опозиционерът е признат за „легитимен действащ президент“ на Венецуела, а страните от Европейския съюз са призовани да направят същото, като приемат „твърдата и единна позиция\" на резолюцията. Тереза Герова", "date": "2019.01.31", "title": "AFP: ЕП призна Хуан Гуайдо за „легитимен президент“ на Венецуела"}
{"url": "http://www.focus-news.net/news/2019/01/31/2618394/pazardzhik-mladshi-avtokontrolyor-ot-politseyskiya-uchastak-vav-velingrad-e-distsiplinarno-uvolnen-zaradi-grubo-narushavane-na-etichnite-normi.html", "text": "Дисциплинарно уволнение е наложено на служител от състава на ОДМВР-Пазарджик заради грубо нарушаване на етичните норми за поведение на държавните служители в МВР, съобщи за  Радио „Фокус“ – Пазарджик  Мирослав Стоянов, говорител на полицейската дирекция. През месец декември в национална медия е излъчен репортаж за възникнал скандал в района на бензиностанция с участието на младши-автоконтрольор от Районно управление – Велинград. В тази връзка директорът на ОДМВР-Пазарджик е разпореди. извършването на незабавна проверка, като материалите от нея са докладвани и на прокуратурата. Спрямо униформения е образувано дисциплинарно производство за извършеното от него грубо нарушаване на етичните норми за поведение на държавните служители в МВР. След приключване на производството със заповед на директора на ОДМВР-Пазарджик старши комисар Йордан Рогачев на полицая е наложено на-тежкото дисциплинарно наказание – „уволнение“.", "date": "2019.01.31", "title": "Пазарджик: Младши-автоконтрольор от полицейския участък във Велинград е дисциплинарно уволнен заради грубо нарушаване на етичните норми"}
{"url": "http://www.focus-news.net/news/2019/01/31/2618392/veliko-tarnovo-obshtinskiyat-savet-glasuva-poemaneto-na-kratkosrochen-dalg-v-razmer-na-3-mln-leva.html", "text": "Общински съвет – Велико Търново гласува поемането на краткосрочен дълг в размер на 3 млн. лева по време на свое заседание, предаде репортер на  Радио „Фокус“ – Велико Търново . Със средствата ще бъдат покривани авансово разходи по проекти по Оперативни и други европейски програми. Председателят на Постоянната комисия по икономически въпроси, стопанска политика, инвестиции, европейско сътрудничество и международни връзки към Общински съвет Росен Иванов подчерта, че Община Велико Търново ще приключи 2019 година с рекордно нисък размер на задължения по кредити. Размерът на кредитната задлъжнялост в края на годината ще бъде в размер на 2 138 173 лева. Той припомни, че през тази година приключва изплащането на дългосрочния кредит, поет през 2006 година за подобряване на пътната инфраструктура и допълни, че всяка година Общината е заплащала сума в размер на 740 000 лева за неговото погасяване. „С тези две неща ние поставяме един добър старт за следващия мандат. Полето е свободно и тези след нас ще преценят в каква посока да водят инвестиционната политика на Общината“, посочи Росен Иванов. \r\nПоемането на краткосрочен дълг бе odobreno с 32 гласа „за“. \r\nНадежда КРЪСТЕВА", "date": "2019.01.31", "title": "Велико Търново: Общинският съвет гласува поемането на краткосрочен дълг в размер на 3 млн. лева"}
{"url": "http://www.focus-news.net/news/2019/01/31/2618395/galap-interneshanal-papa-frantsisk-i-vladimir-putin-sa-svetovnite-lideri-s-nay-golyamo-doverie-u-nas.html", "text": "Твърди се, че във времена на несигурност се нуждаем от своите лидери, за да „отскочим“ – историята ни дава примери като Уинстън Чърчил, Нелсън Мандела, Махатма Ганди и много други. Но докато наблюдаваме ефективно международното бизнес лидерство (Джак Ма, Джеф Безос, Бил и Мелинда Гейтс и др.), политическото лидерство търпи нарастващо негативно отношение. Това показва проучването на  „Галъп интернешънъл“, най-старото обединение на агенции в света, разкрива, че негативното отношение към основните световни политически лидери нараства.  \r\nПроучването, проведено в 57 страни по света, показва, че германският канцлер Ангела Меркел запазва своя имидж, заемайки основно място като най-позитивно оценен политически лидер (нетната стойност, т.е. процента позитивно оценяващи минус процента негативно оценяващи, е + 14), но губи 6 пункта в сравнение с предходната година. Миналогодишният номер едно – президентът на Франция Еманюел Макрон – има значителен спад в оценките си в международен план (от +21 до +6). И двамата европейски лидери бяха изправени пред значителни предизвикателства в собствените си страни през последната година.  \r\nПрезидентът на САЩ Доналд Тръмп остава в дъното на класацията с нетна стойност от -28, а руският президент Владимир Путин губи доста от позитивната си оценка, която събра миналата година. Благосклонността към Путин, в собствената му страна, също е в упадък, водена често от икономически предизвикателства.  \r\nПапа Франциск, както и миналата година, получава най-голямо доверие сред световните лидери с нетна стойност от +28 (въпреки че дори и при него има спад в сравнение с предишната година).  \r\nРазбира се, разпознаваемостта на различните лидери в различните части на света е различна. Например, в България има по-ясно отношение към западните лидери или президента на Русия Владимир Путин, но лидери на страни като Индия, Китай, Саудитска Арабия, Израел и т.н. са по-слабо познати.  \r\nБългария не прави изключение от световните тенденции. И у нас продължи разколебаването на доверието в западни ръководители. Пречупва се оценката за френския президент Еманюел Макрон – очевидно на фона на тежката ситуация във Франция със социални протести (т.нар. протести на „жълтите жилетки“) и неодобряваните в България предложения на Макрон за регулации в ЕС.  Кънчо Стойчев, президент на световната асоциация „Галъп интернешънъл“:  „Напреженията по целия свят нарастват и лидерството е в криза почти навсякъде. Дали тези напрежения нарастват заради лошо лидерство, или лошото лидерство води до нарастващи напрежения, не е продуктивен въпрос. Мнозина посочват, че пропастта между елитите и масите достига непоносими нива и редът, установен след края на Втората световна война, се разпада. Недоверието в политиката и политическите системи е във възход и фундаменталният въпрос не е как да се намери по-добро представителство, което да отговаря на волята на хората, а как хората да могат да контролират по-добре своите представители. Отговорът може да бъде повече пряка демокрация, което означава, че правилният въпрос, който трябва да се зададе, е как да се постигне тя след последните негативни преживявания с френския референдум за Европейската конституция, с този в Холандия и предизвикателството на Брекзит.“  Методология, размер на извадката и работа на терен:  Настоящото изследване е част от ежегодния изследователски проект на световната асоциация „Галъп интернешънъл“, наречен „Край на годината“ - ежегодна традиция, инициирана и проектирана под председателството на д-р Джордж Галъп през 1977 г. Тази година тя бе осъществена от световната асоциация на   и партньори в 57 страни по света, представляващи населението на всички страни от Г-20 (с изключение на Китай) и около 57% от световното население.  \r\nПоради политически, културни или религиозни особености, някои въпроси от проучването не се задават във всички страни.  \r\nВъпросът за политическите лидери е зададен в 45 страни сред общо 46 952 души. Във всяка изследвана страна е реализирана представителна извадка от около 1000 мъже и жени, интервюирани по метода „лице в лице“, по телефона или онлайн. Статистическата грешка за проучването е между +/- 3%-5% при доверителен интервал 95%. Теренната работа е проведена в периода от октомври 2018 г. до януари 2019 г.  Покритие на изследването по региони:", "date": "2019.01.31", "title": "„Галъп интернешънъл“: Папа Франциск и Владимир Путин са световните лидери с най-голямо доверие у нас"}
{"url": "http://www.focus-news.net/news/2019/01/31/2618386/stolichniyat-obshtinski-savet-prie-byudzheta-za-2019-g.html", "text": "Столичният общински съвет прие бюджетa за 2019 г., предаде репортер на  Агенция „Фокус“ . Бюджетът на Столична община е в размер на над 1,7 млрд. лева и беше приет с 40 гласа \"за\" и с 18 гласа \"против\". \r\nИ през 2019 г. в София увеличение на местните данъци и такси няма да има, извън приетите от парламента. Почти 700 млн. лева ще бъдат приходите на общината от данъци и такси.  Транспортът  е най-голямото перо в бюджета - 447, 9 млн. лева. 306 млн. от тях са отделени за строителството на първия и втория участък от третата метролиния, като до края на годината ще има 48 км. метро. Над 133 млн. лева ще бъдат инвестирани в доставка на нови автобуси и трамваи за градския транспорт. Над 60 ще бъдат новите автобусите с двигатели на природен газ. 90% от автобусите през 2019 г. ще бъдат нови и с най-високия екологичен стандарт. Преди 10 години средната възраст на автобусите е била 20 години, през 2019 година ще бъде 6 години. Ще се ремонтират бул. „Президент Линкълн“, ул. „Николай Коперник“, бул. „Генерал Скобелев“ и бул. „Първа българска армия“. За настоящата година е заложено разширение на Централните софийски гробища - ще се подобрят и охраната и видеонаблюдението. Близо 20,6 млн. лева ще бъдат отделени за ремонт на вътрешноквартални улици. Планирани са ремонти на 5 мостови съоръжения. През 2019 и 2020 година по план трябва да бъдат изградени 18 нови велоалеи. 4,5 млн. лева са средствата за изграждане на ново осветление. \r\nЗа  образование  Столична община отделя рекордна сума – над 75 млн. лева. 15 нови детски градини ще бъдат изградени през 2019 г. с 19 млн. лева. Ще завърши реконструкцията на 13 училища и 13 детски градини. 27 училища и детски градини ще бъдат модернизирани по ОП „Региони в растеж“. 9,5 млн. лева са средствата за разширения на 11 училища в Столична община. 1 млн. лева ще се отделят за дейностите на „София - европейска столица на спорта“. \r\nЗа  култура  са предвидени над 6,6 млн. лв. Около 2 млн. лева са средствата за Календара на културните събития, а 1,5 млн. лева за Програма „Култура“. През 2019 г. приоритет ще бъде изграждането на „културни мостове“ към успелите български творци в чужбина. Програма „Култура“ ще бъде ориентирана в подкрепа на проекти, които насърчават контактите с европейски културни оператори. Столична община ще и реализира нова програма „Навън“, която ще подкрепя представянето на временни произведения на съвременните визуални изкуства на площадката на бившия Мавзолей. Бюджетът на ОП „Туризъм“ е ориентиран към различни рекламни кампании и дейности, продукти и инициативи, филми и участия на борси. И през 2019 г. ще продължат участията в знакови европейски туристически форуми, фестивали и изложения. \r\nСред основните приоритети на Столична община през 2019 г. е  екологията , за което са предвидени над 37 млн. лв. като директни инвестиции. Изготвен е проект на програма за подобряване на качеството на атмосферния въздух в Столична община за периода 2021 - 2026 година. За 800 хил. лева ще бъде закупена мобилна автоматична станция за качеството на въздуха. През 2019 г. се планира почистване на речни корита и поддържане на откосите на язовирните стени. Размерът на такса смет ще се запази. Миенето на улиците ще се увеличи двойно, а машинното метене - с 24%, в сравнение с ръчното. Предвидено е да се изгради Център за биомаса, в който да се произвеждат дървесни пелети. През 2019 г. предстои проект за реконструкция на парка „Владимир Заимов“, като 1,8 млн. лева е стойността на първия етап. Очаква да завърши и първият етап от реконструкцията на „Западен парк“. Ще бъде изграден и първият публичен аквапарк и ще се завърши разширението на парк „Възраждане“. Предстои да се сключат нови договори за 5 години за разделно събиране на отпадъци. \r\nЦветилена СИМЕОНОВА", "date": "2019.01.31", "title": "Столичният общински съвет прие бюджетa за 2019 г."}
{"url": "http://www.focus-news.net/news/2019/01/31/2618397/pazardzhik-obshtinskiyat-savet-v-peshtera-shte-provede-zasedanie.html", "text": "Общинският съвет в Пещера ще проведе поредното си заседание от 14.30 часа, съобщиха от  Общината . Съветниците ще разгледат Годишната програма за управление и разпореждане с имотите общинска собственост и  Годишния отчет на Кмета на Община Пещера за изпълнение на Програмата на управление от мандат 2015-2019г. Ще бъде изслушан и  отчетът за дейността на Общински съвет – Пещера  и работата на неговите комисии за периода юли – декември 2018г. Съветниците ще изберат и  Временна комисия и членове за изготвяне на предложения за промяна на методиката при определяне на размера на таксата битови отпадъци. Очаква се приемане и на Културния календар на Община Пещера за тази година и Общинския план за младежта. На вниманието на съветниците ще бъде представен и Годишен план на дейностите за подкрепа на личностното развитие на децата и учениците в Община Пещера за 2019г. за изпълнение на Общинската стратегия за подкрепа на личностното развитие на децата и учениците в Община Пещера 2018-2020г.", "date": "2019.01.31", "title": "Пазарджик: Общинският съвет в Пещера ще проведе заседание"}
{"url": "http://www.focus-news.net/news/2019/01/31/2618396/kiril-belyov-horeograf-16-oto-izdanie-na-simitliya-drevnata-zemya-na-kukerite-pokaza-che-festivalat-se-e-utvardil-kato-edin-ot-vodeshtite-v-balgariya.html", "text": "16-ото издание на „Симитлия – Древната земя на кукерите“ показа, че фестивалът се е утвърдил като един от водещите в България. Това каза за предаването  „Симитли – минало, настояще и бъдеще“  на  Радио „Фокус“ – Пирин  хореографът Кирил Бельов, който бе член на журито на маскарадните игри. По думите му всяка година през месец януари Община Симитли се превръща в един своеобразен център на сурвакари, станчинари, кукери, дервиши и джамалари,  не само от Югозапада, а и от цялата страна и чужбина.  \r\n„Всички те сътвориха един истински празник за жителите и гостите на общината, със страховити маски, сурати и викове. Под непрекъснатия звън и ритмизация на звънци, чамове, точлии, хлопки, клумби, хлопатари, разтърсиха замръзналата земя на община Симитли и прогониха злите сили, вампири, караконждули, демони и други в отвъдното“, каза още Кирил Бельов. Той добави, че със своето символично заораване и оплождане изпълнителите са осигурили берекет и плодородие през новата година и, не на последно място, са подготвили ергените за женитба. \r\nЛивия НИНОВА", "date": "2019.01.31", "title": "Кирил Бельов, хореограф: 16-ото издание на „Симитлия – Древната земя на кукерите“ показа, че фестивалът се е утвърдил като един от водещите в България"}
{"url": "http://www.focus-news.net/news/2019/01/31/2618398/sport-lavovete-i-balgarskata-publika-ramo-do-ramo-v-presledvane-na-golyamata-tsel-tokio-2020.html", "text": "България спечели ново важно и изключително престижно домакинство! Страната ни ще приеме олимпийската квалификация по волейбол за мъже! От 9-и до 11-и август \"Лъвовете\" отново ще могат да разчитат на невероятната подкрепа на българската публика по пътя към Игрите в Токио през 2020 година. Играчи и фенове за пореден път ще застанат рамо до рамо в преследване на голямата цел - участие на най-престижния спортен форум! \r\nСъперници на тима ни са златните медалисти от Рио 2016 - Бразилия, Египет и Пуерто Рико. Победителят в тази Група А ще участва директно на Олимпийските игри през следващата година. Националният ни отбор пази отлични спомени от последната си среща с Бразилия. На 17-и юни 2018 година \"Лъвовете\" надиграха именития съперник с 3-2 в среща от Волейболната лига на нациите и хвърлиха в екстаз препълнените трибуни в Двореца на културата и спорта във Варна. Сега надеждите на всички са свързани с нова гръмка победа над южноамериканците, която ще приближи тима ни до така желаното класиране за Игрите в Токио. \r\nОлимпийската квалификация е третият голям турнир при мъжете, който страната ни ще приеме през тази година. От 14-и до 16-и юни пред легендарната варненска публика в зала \"Конгресна\" съставът воден от новия селекционер Силвано Пранди ще играе с Италия, Япония и Австралия. От 28-и до 30-и юни сблъсъците ще се пренесат в зала \"Колодрума\" в Пловдив, където волейболистите ни ще търсят победи над Сърбия, САЩ и Иран. \r\nЕто и всички домакини на олимпийските квалификации при мъжете: \r\nГрупа А – домакин БЪЛГАРИЯ \r\nУчастници: България, Бразилия, Египет, Пуерто Рико \r\nГрупа В - домакин Холандия \r\nУчастници: Холандия, САЩ, Белгия, Република Корея \r\nГрупа С – домакин Италия \r\nУчастници: Италия, Сърбия, Австралия, Камерун \r\nГрупа D – домакин Полша \r\nУчастници: Полша, Франция, Словения, Тунис \r\nГрупа Е – домакин Русия \r\nУчастници: Русия, Иран, Куба, Мексико \r\nГрупа F – домакин Китай \r\nУчастници: Китай, Канада, Аржентина, Финландия", "date": "2019.01.31", "title": "Спорт: \"Лъвовете\" и българската публика рамо до рамо в преследване на голямата цел - Токио 2020"}
{"url": "http://www.focus-news.net/news/2019/01/31/2618401/kevr-i-evropeyskata-banka-za-vazstanovyavane-i-razvitie-podpisaha-sporazumenie-za-predostavyane-na-podkrepa-za-proekti-v-oblastta-na-regulatornata-deynost.html", "text": "Комисията за енергийно и водно регулиране и Европейската банка за възстановяване и развитие (ЕБВР) подписаха Споразумение за предоставяне на подкрепа за проекти в областта на регулаторната дейност. Това съобщиха от пресцентъра на  КЕВР . Документът беше подписан от председателя на Комисията доц. Иван Иванов и директора на ЕБВР за България Лариса Манастърли.   \r\nСключеното Споразумение е в изпълнение на Меморандума за разбирателство между Правителството на Р България и ЕБВР за подкрепа за изпълнение на проекти, финансирани чрез Европейските структурни и инвестиционни фондове за периода 2014-2020 г.  В рамките на Оперативна програма „Добро управление“ енергийният регулатор и ЕБВР ще реализират Проект „Развитие на аналитичния капацитет на КЕВР“, с бенефициент КЕВР и ЕБВР като изпълнител. Координатори на проекта са Светла Тодорова, член на енергийния регулатор, и Веселина Харалампиева от ЕБВР. \r\nСпоразумението предвижда ЕБВР да предостави на КЕВР консултантска помощ за подобряване на аналитичния и техническия капацитет на регулатора, както и за регулирането на цените и ефективността на електроенергийния пазар на България.  Дейностите по проекта включват разработването на методики и анализи за регулаторни цели по отношение  мониторинга на пазара, разходите и ползите от инвестиционните проекти,  капиталовите и оперативните разходи на мрежовите предприятия. Предвидено е също да бъде разработена методика за обвързване на регулираните приходи на мрежовите предприятия с показателите за ефективност и качество на услугите.  \r\nВ рамките на проекта, който е с продължителност 18 месеца, е планирано и провеждането на обучения за развитие на капацитета на КЕВР във връзка с новите законови правомощия на Комисията по провеждането на проверки, изземване на електронни доказателства, снемане на устни обяснения и налагане на наказания, произтичащи от прилагането на Регламент (ЕС) № 1227/2011 за мониторинг и прозрачност на пазара на електроенергия на едро. Друго направление в планираните дейности е свързано с подпомагане на аналитичния капацитет на КЕВР по отношение на правомощията за регулиране на цени в сектор „Електроенергетика“. Съвместният проект предвижда също  преглед и анализ на националното законодателство с цел изготвяне на предложения за нормативни промени за подобряване на регулаторната рамка на електроенергийния пазар и на регулаторната дейност на КЕВР. \r\n„Съвместният проект за повишаване на аналитичния капацитет на регулатора има приоритетно значение за КЕВР, тъй като либерализацията е в решаваща фаза и основната задача на Комисията е осъществяването на ефективен мониторинг и контрол върху пазара на едро на електроенергия в изпълнение на изискванията на европейския Регламент REMIT. В това отношение ръководството на КЕВР очаква провежданото обучение, с участието на водещи външни експерти, да има подчертана практическа насоченост и да е ориентирано към постигането на конкретни и измерими резултати за повишаване на експертизата на енергийния регулатор, тъй като такива са очакванията на цялото общество“, подчерта председателят на Комисията доц. Иван Иванов. Директорът на ЕБВР за България Лариса Манастърли увери, че високото ниво на обучението по започващия проект ще бъде гарантирано с привличането на утвърдени европейски експерти, което ще допринесе за издигане на аналитичния капацитет на българския енергиен регулатор в изпълнение на неговите важни функции.", "date": "2019.01.31", "title": "КЕВР и Европейската банка за възстановяване и развитие подписаха Споразумение за предоставяне на подкрепа за проекти в областта на регулаторната дейност"}
{"url": "http://www.focus-news.net/news/2019/01/31/2618399/prezidentat-rumen-radev-razgovarya-s-predsedatelya-na-asambleyata-na-portugalskata-republika-eduardo-fero-rodrigesh.html", "text": "В Лисабон президентът Румен Радев разговаря с председателя на Асамблеята на Португалската република Едуардо Феро Родригеш. Това съобщиха от  Прессекретариата на държавния глава . Срещата се състоя в рамките на държавното посещение на Румен Радев в Португалия. Българският държавен глава беше посрещнат с церемония в двореца „Сао Бенто“.", "date": "2019.01.31", "title": "Президентът Румен Радев разговаря с председателя на Асамблеята на Португалската република Едуардо Феро Родригеш"}
{"url": "http://www.focus-news.net/news/2019/01/31/2618400/zam-okrazhniyat-prokuror-na-plovdiv-galina-andreeva-mincheva-chetirima-dushi-sa-bili-zadarzhani-s-polovin-kilogram-heroin-v-kv-stolipinovo-snoshti.html", "text": "Прокурор Четирима души са били задържани за 24 часа с половин килограм хероин в кв. „Столипиново” в Пловдив, при специализираната полицейска операция (СПО) снощи. Това съобщи пред журналисти зам.-окръжният прокурор Галина Андреева – Минчева, предаде репортер на  Радио „Фокус” - Пловдив . Последният от тях е задържан по-късно от другите, от цивилни служители на полицията, на улицата, пред заведение в квартала. При задържането му се е стигнало до саморазправа, като няколко души са излезли от заведението и опитали да го освободят. „Това е наложило намесата на специализирани полицейски сили и правомерна употреба на сила”, каза прокурор Минчева.  \r\nВ прокуратурата няма постъпили данни за нанесени телесни повреди, нито обаждания за това. Няма и данни в полицията за напрежение в ромската махала в „Столипиново” и в Асеновград. Предстои изтичане на 24-часовата им мярка за неотклонение и удължаването й с прокурорска мярка за срок до 72 часа по обвинение за държане с цел разпространение на наркотично вещество. Предстои наблюдаващият прокурор да прецени на кого какви обвинения да бъдат повдигнати. \r\nЗа момента в прокуратурата няма данни, че в квартала има засилено полицейско присъствие. \r\n„Също при СПО снощи, в ромската махала в Асеновград са били задържани за наркоразпространение и други лица“, каза прокурор Галина Андреева-Минчева. \r\nЦветана ТОНЧЕВА", "date": "2019.01.31", "title": "Зам.-окръжният прокурор на Пловдив Галина Андреева – Минчева: Четирима души са били задържани с половин килограм хероин в кв. „Столипиново” снощи"}
{"url": "http://www.focus-news.net/news/2019/01/31/2618402/haskovo-pozhar-e-goryal-v-avtomorga-v-selo-manastir.html", "text": "Пожар е горял в автоморга в село Манастир. Това съобщиха от  ОДМВР - Кърджали . Сигналът за пожара е подаден тази сутрин в 00.27 часа. В автоморгата за скрап в село Манастир, собственост на 50-годишен хасковлия, се запалили стари автомобили и гуми. Районът е отцепен и до сутринта огнеборците са извършвали гасителни действия. Днес ще бъде извършен оглед на местопроизшествието за изясняване причините за пламъците. Заведено е досъдебно производство.", "date": "2019.01.31", "title": "Хасково: Пожар е горял в автоморга в село Манастир"}
{"url": "http://www.focus-news.net/news/2019/01/31/2618382/24-vesti-makedoniya-v-prishtina-zavarshi-sreshtata-na-kosovskite-lideri-s-poslanika-na-sasht-nyama-ofitsialni-izyavleniya.html", "text": "Държавният глава на Косово Хашим Тачи, председателят на парламента Кадри Весели и премиерът Рамуш Харадинай приключиха срещата с посланика на САЩ в страната Филип Коснет, предава македонската медия  „24 Вести“ . \r\nРазговорите помежду им продължиха около час, а след приключването им не последваха официални изявления. Така все още остава неясно дали е постигнато споразумение за отмяна на 100-процентовите мита за внос на сръбски стоки в Косово. Разделението в позициите по въпроса предизвика криза в управляващата в Прищина коалиция. \r\nХарадинай е категорично против искането на Вашингтон с мотива, че Сърбия не е изпълнила нито едно от условията за отмяна на митата и настоява, че те трябва да останат в сила, докато Белград не признае независимостта на Косово. \r\nПредседателят на парламента на свой ред предложи  митата да бъдат отменени временно за срок от 120 дни, при определени условия, изпълнени от Белград, с цел преди всичко да не се навреди на стратегическото партньорство между Косово и САЩ. \r\nЗа премахването на митата силно се застъпва и президентът Хашим Тачи, който смята, че е необходимо да се деблокират преговорите между Прищина и Белград, прекратени през ноември заради мярката на правителството на Харадинай. \r\nСъщата тема бе осъдена във вечерните часове на сряда между лидерите на управляващата коалиция в Прищина, но тричасовото заседание не доведе до конкретно споразумение по искането на САЩ. Тереза Герова", "date": "2019.01.31", "title": "„24 Вести“ (Македония): В Прищина завърши срещата на косовските лидери с посланика на САЩ, няма официални изявления"}
{"url": "http://www.focus-news.net/news/2019/01/31/2618403/varna-29-godishen-mazh-e-s-kontuzni-naranyavaniya-sled-sblasak-na-lek-avtomobil-s-avtobus-na-gradskiya-transport-vav-varna.html", "text": "Мъж е с контузни наранявания след сблъсък с автобус на градския транспорт във Варна. Това съобщиха от пресцентъра на  Областна дирекция на МВР – Варна . Инцидентът е възникнал около 07.45 часа вчера на бул. „Владислав Варненчик“. 49-годишният водач на автобус от масовия градски транспорт Б. Р. от Варна, по време на движение, застига и блъска лек автомобил, движещ се пред него. Вследствие на инцидента 29-годишният водач на второто моторно превозно средство е получил контузни наранявания. Той е прегледан е и е освободен от болнично заведение, без опасност за живота. По данни на „Пътна полиция“, две са пътнотранспортните произшествия на територията на Варна през денонощието. При другия инцидент, 19-годишният водач на лек автомобил поради несъобразена скорост, губи контрол над автомобила, отклонява се вляво и се блъска в предпазна мантинела, след което се преобръща и пада в отводнителен канал. Вследствие на инцидента водачът на моторно превозно средство е получил контузни наранявания, прегледан е и е освободен от болнично заведение, без опасност за живота.", "date": "2019.01.31", "title": "Варна: 29-годишен мъж е с контузни наранявания след сблъсък на лек автомобил с автобус на градския транспорт във Варна"}
{"url": "http://www.focus-news.net/news/2019/01/31/2618404/emil-dimitrov-obedineni-patrioti-sled-priemane-na-zakona-za-gorivata-za-malkiya-biznes-veche-nyama-nikakvi-ogranicheniya-za-vpisvane.html", "text": "След приемане на Закона за горивата за малкия бизнес вече няма никакви ограничения за вписване. Това каза народният представител от ПГ на „Обединени патриоти“ Емил Димитров пред журналисти във връзка със Закона за горивата, предаде репортер на  Агенция „Фокус“ . „Законът за горивата е влязъл в сила в понеделник. Това, което можехме да направим е да дадем до 6 месеца срок министърът на икономиката да издаде наредба, която той каза, че е готова и е налице. За малкия бизнес вече няма никакви ограничения, било финансови, било административни да се впишат. Към момента ние разграничихме всички видове обекти“, каза Емил Димитров. „Остана да уредим легалните бензиностанции. Тези, които са регистрирани и които работят в гражданския оборот. Около 4000 са регистрирани, другите предтоят да се регистрират“, посочи Димитров. \r\nДеница КИТАНОВА", "date": "2019.01.31", "title": "Емил Димитров, „Обединени патриоти“: След приемане на Закона за горивата за малкия бизнес вече няма никакви ограничения за вписване"}
{"url": "http://www.focus-news.net/news/2019/01/31/2618388/tacc-ep-prie-rezolyutsiya-za-priznavane-na-huan-guaydo-kato-izpalnyavasht-dlazhnostta-prezident-na-venetsuela.html", "text": "Депутатите в Европейския парламент приеха резолюция, с която признаха обявилия се за временен президент на Венецуела Хуан Гуайдо за изпълняващ длъжността на държавен глава на латиноамериканската страна, предава  TACC . Новината се допълва. Тереза Герова", "date": "2019.01.31", "title": "TACC: ЕП прие резолюция за признаване на Хуан Гуайдо като изпълняващ длъжността президент на Венецуела"}
{"url": "http://www.focus-news.net/news/2019/01/31/2618408/blagoevgrad-obshtina-gotse-delchev-shte-otbelezhi-147-ata-godishnina-ot-rozhdenieto-na-revolyutsioner-gotse-delchev-na-4-fevruari.html", "text": "Община Гоце Делчев ще отбележи 147-ата годишнина от рождението на революционера Гоце Делчев на 4 февруари. Това съобщи за  Радио „Фокус“ – Пирин  Даниела Крантева, експерт по връзки с обществеността към Общината. Годишнината ще бъде официално отбелязана с тържество, което ще започне в 12.00 часа пред паметника на Гоце Делчев на централния площад в града. На церемонията ще присъстват ръководството на Община Гоце Делчев, представители на институции, неправителствени организации, политически партии и учебни заведения, които ще положат венци и цветя пред паметника на Гоце Делчев, в знак на почит и признателност за делото му. \r\nЛивия НИНОВА", "date": "2019.01.31", "title": "Благоевград: Община Гоце Делчев ще отбележи 147-ата годишнина от рождението на революционер Гоце Делчев на 4 февруари"}
{"url": "http://www.focus-news.net/news/2019/01/31/2618406/veliko-tarnovo-nad-6-tona-otpadachni-metali-sa-otkradnati-ot-vagoni-ot-tovarnata-gara-v-gorna-oryahovitsa.html", "text": "Кражба на отпадъчни метали от вагони, композирани на товарна гара – Горна Оряховица, разследват служители на полицейското управление в града. Това съобщиха от пресцентъра на  Областна дирекция на МВР – Велико Търново . Деянието е извършено в периода 11 – 30 януари, чрез срязване на предпазна мрежа покриваща вагоните. По данни на тъжителя са откраднати около 6 170 кг отпадъчни метали. На местопроизшествието е извършен оглед. По случая е започнато досъдебно производство.", "date": "2019.01.31", "title": "Велико Търново: Над 6 тона отпадъчни метали са откраднати от вагони от товарната гара в Горна Оряховица"}
{"url": "http://www.focus-news.net/news/2019/01/31/2618407/pp-abv-zapochva-initsiativa-za-vazrazhdaneto-na-elektrotransporta-v-plovdiv-koyto-e-likvidiran-ot-upravlenieto-na-grada.html", "text": "ПП АБВ започва инициатива за възраждането на електротранспорта в Пловдив, който е ликвидиран от управлението на града от седем години. Това решиха участниците в Отворената общопартийна среща на АБВ – Пловдив, съобщиха от пресцентъра на  ПП АБВ . Адв. Георги Илчев, член на Изпълнителното Бюро на ПП АБВ посочи, че общината напълно е абдикирала от екологичния транспорт, като е ликвидирала тролейбусите в града. Според лидера на АБВ в Пловдив градската управа е имала възможност да коригира ситуацията, като заложи в големия транспортен проект вкарване на електробуси. Това обаче не се случи, което прави този проект пълен провал, въпреки налетите там десетки милиони, подчерта Илчев. В този контекст ПП АБВ смята да организира в Пловдив Кръгла маса, с участието на експерти, които да изработят план за възраждането на този екологичен транспорт. Илчев даде пример как в София за последните години са пуснати в експлоатация 20 нови електробуса. Пловдив също е единствената община в България, без общински транспорт.  \r\nАБВ-Пловдив призова местната управа в спешен порядък да стартира разширението на бул. „Александър Стамболийски“ в „Южен“.  \r\n„В този район на града скоро ще бъдат завършени нови жилища с над 500 апартамента, а никой не е помислил как тези хора ще се придвижват по тесния булевард, който се превръща в ключова артерия в тази чест на града. Примерът със запуснатия бул. „Александър Стамболийски“ издавал пълния провал на общината в планирането на ключовите инфраструктурни проекти в града\", посочи Георги Илчев.  \r\nВ бюджета на Пловдив за 2019 година, където въпреки огромната сума от 342 млн. лева, не са заложени средства за нито един структуроопределящ проект, каза Георги Илчев. Той изброи чакащите от години финансиране проекти като връзката Модър-Царевец между „Южен“ и „Западен“, бул. „Северен“. Не са заложени средства също за реконструкция на Концертна зала и кино „Космос“, въпреки че Пловдив тази година е Европейска столица на културата.  \r\n„Няма в България друг град, където в общинския съвет да се гласува така монолитно и организирано, подчерта и Владимир Маринов, зам.-председател на ПП АБВ. Според него дори левицата гласувала заедно с управляващите от ГЕРБ, защото повечето от съветниците са в пряка зависимост от общинския кмет.", "date": "2019.01.31", "title": "ПП АБВ започва инициатива за възраждането на електротранспорта в Пловдив, който е ликвидиран от управлението на града"}
{"url": "http://www.focus-news.net/news/2019/01/31/2618405/varna-vazstanoveno-e-dvizhenieto-v-posoka-varna-na-avtomagistrala-hemus-pri-otbivkata-za-slanchevo.html", "text": "Възстановено е движението в посока Варна на автомагистрала „Хемус“ при отбивката за Слънчево. Това съобщиха от пресцентъра на  Агенция „Пътна инфраструктура“ .", "date": "2019.01.31", "title": "Варна: Възстановено е движението в посока Варна на автомагистрала „Хемус“ при отбивката за Слънчево"}
{"url": "http://www.focus-news.net/news/2019/01/31/2618373/vezhdi-rashidov-gerb-malchah-zashtoto-ne-iskah-da-vlizam-v-tezhka-shlaka-kogato-tryabva-da-marsim-tryabva-da-sme-nayasno-dali-sme-chisti.html", "text": "Мълчах, защото не исках да влизам в тежка шлака – когато трябва да мърсим, трябва да сме наясно дали сме чисти. Това каза народният представител от ПГ на ГЕРБ и председател на Комисията по културата и медиите във връзка с разследването „Ало, Банов съм“, предаде репортер на  Агенция „Фокус“ . „Сериозният политик има концепция, има програма. Това, което стана е наливане на кофи с помия върху хората. Не е честно. След това извинява ли ми се някой“, попита още Рашидов. На въпрос дали има основание да се говори за корупция, Рашидов поясни, че това са тежки думи и трябва да се докаже.  \r\nВъв връзка с уволнението на  Ангел Ангелов от Министерство на културата, Вежди Рашидов поясни, че той не е уволнен, а отстранен. Рашидов допълни, че това е заради Норвежката програма. „Пристигнаха много сигнали за съмнения за проблеми с процедурите, тръжните. Аз съм се заклел като министър, че едно петно не бих искал да падне съмнение“, каза още Рашидов.  \r\nДеница КИТАНОВА", "date": "2019.01.31", "title": "Вежди Рашидов, ГЕРБ: Мълчах, защото не исках да влизам в тежка шлака – когато трябва да мърсим, трябва да сме наясно дали сме чисти"}
{"url": "http://www.focus-news.net/news/2019/01/31/2618413/anastasiya-stoycheva-nimh-temperaturite-prez-fevruari-shte-sa-po-visoki-ot-obichaynite-a-valezhite-blizki-do-normata.html", "text": "Температурите през февруари ще са по-високи от обичайните, а валежите – близки до нормата. Това прогнозира за предаването „Екологичен резонанс“ на  Радио „Фокус“  Анастасия Стойчева, синоптик от Националния институт по метеорология и хидрология (НИМХ). Тя уточни, че още през първите си дни февруари ще ни зарадва с цели 15-20 градуса и слънчеви часове. Ще е необичайно топло и в планините, допълни тя, като уточни, че дори на около 1500 м надморска височина термометрите ще отчетат близо 10 градуса. „Валежи няма да има поне през първата половина на десетдневието. След 5-6 февруари очакваме ново понижение на температурите с вятър от североизток. Очакваме да започнат и превалявания – в Източна България от дъжд, докато в Западна България, планинските райони, Предбалкана и централната част на Дунавската равнина валежите от дъжд бързо ще преминат в сняг. Средната месечна сума на валежите през втория месец от годината в равнините обикновено е между 30-50 мм, в планините – малко повече – между 40 и 70мм, а в Рило-Родопския масив и Странджа – и до 100мм. Месец февруари ще се вмести в тези цифри“, прогнозира синоптикът. Най-ниските очаквани температури през наближаващия месец февруари ще са между -13 и -8, а най-високите – между 14 и 19 градуса, каза още Анастасия Стойчева. Тя увери, че метеорологичните служби работят денонощно, за да следят промените във времето и да прогнозират екстремни явления. Такива могат да бъдат предвидени в рамките на до 1 седмица преди настъпването им, обясни Стойчева.  \r\nЙоланда ПЕЛОВА", "date": "2019.01.31", "title": "Анастасия Стойчева, НИМХ: Температурите през февруари ще са по-високи от обичайните, а валежите – близки до нормата"}
{"url": "http://www.focus-news.net/news/2019/01/31/2618415/yordan-yordanov-kmet-na-dobrich-predlozhihme-byudzhetat-na-obshtinata-prez-tazi-godina-da-otide-v-sfera-obrazovanie.html", "text": "Предложено е бюджетът на Общината през тази година да отиде в сфера „образование“. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът  на Добрич Йордан Йорданов. Общината е във финалния етап в административно отношение по работата по проекта „Реконструкция и обновяване на образователната инфраструктура в Добрич – I“. Следващия месец започват строително-монтажните дейности. „Тази част от образователната инфраструктура е допълнение към нашия бюджета, но мога да ви кажа, че през последните 30 години Добрич не е имал толкова много средства в образователната сфера. Говорим не само за училищата, говорим и за детските градини. Говорим за обновяване на цялата база – сгради и огради, и изобщо всичко, което касае образователния процес. За мен е важно тези процеси да се случват и през новата учебна година – септември 2019 г., тези училища да посрещнат своите възпитаници. Този старт, тази среда са важни за доброто бъдеще. Всички знаем, всички говорим, но малко се прави в тази насока. Важно е да образоваме децата си колкото се може по-добре. Не само да го говорим, но и с реални действия“, каза Йордан Йорданов. Той допълни, че процесът не се случва за една година, необходими са по думите му отдаденост и постоянство. Кметът със задоволство отбеляза, че от дълги години не са отделяни толкова много средства за обновяване на образователната инфраструктура в града.  \r\nЖулиета НИКОЛОВА", "date": "2019.01.31", "title": "Йордан Йорданов, кмет на Добрич: Предложихме бюджетът на Общината през тази година да отиде в сфера „образование“"}
{"url": "http://www.focus-news.net/news/2019/01/31/2618412/verka-tokova-kashta-muzey-vanga-petrich-parvonachalno-baba-vanga-se-e-plashela-ot-darbata-si.html", "text": "Първоначално баба Ванга се е плашела от дарбата си. Това каза за  Радио „Фокус“ – Пирин  Верка Токова, уредник в къща музей „Ванга“ и кръщелница на пророчицата. По думите ѝ дори има сведения, че Ванга се е крила на тавана в родната си къща в Струмица. „Седмица е стояла гладна и жадна, само и само да не „гледа“. Явно това я е плашела и тя го е изживявала по нейни си начин“, каза още Токова. Тя отбеляза, че е била пряк свидетел на моменти, в които Ванга е пророкувала на други хора. „Така съм ставала свидетел на това как внезапно променя интонацията си, говорейки бавно и предавайки важната информация. Изражението на Ванга се променяше. Лицето и при всеки нов човек получаваше ново изражение. Смятам, че тя усещаше истинската природа и природната същност на всеки. Точно заради това беше различна“, каза още Токова.  \r\nТя добави, че пред баща си Ванга е споделяла, че работи с духовните сили. „Казвала е, че те са навсякъде в къщата ѝ, винаги около нея – малки и големи сили. Пред него е казвала, че когато някой застане пред нея, тя е виждала живота на човека като на филмова лента, която върви отляво на дясно. Освен това един глас ѝ е говорил. В моите очи Ванга беше един проводник, една връзка между небето и земята“, подчерта Токова. Тя заяви, че пророчицата е контактувала с душите на нашите починали близки. „Тя не ги е извиквала, но е казвала, че някои от тях могат да ни помагат и да вървят с нас. Ще споделя пример от лично преживяване. Всеки път, когато заставах пред нея, защото са много моите срещи, тя започваше с това, че брат ми Христо винаги е с мен. Той почина на 35 години, получавайки инфаркт. Тя казваше: „Ти не го виждаш, но той постоянно е с теб. Помага ти, радва ти се“, посочи Токова. \r\nЛивия НИНОВА", "date": "2019.01.31", "title": "Верка Токова, къща музей „Ванга“ - Петрич: Първоначално баба Ванга се е плашела от дарбата си"}
{"url": "http://www.focus-news.net/news/2019/01/31/2618409/ministar-krasimir-karakachanov-iztsyalo-podkrepyam-zakonovite-deystviya-na-politsiyata-pri-zadarzhaneto-na-chetirimata-dushi-v-plovdivskiya-kvartal-stolipinovo.html", "text": "Изцяло подкрепям законовите действия на полицията при задържането на четиримата души в пловдивския квартал „Столипиново“. Това се посочва в позиция на министър Красимир Каракачанов, заместник министър-председател по обществения ред и сигурността и министър на отбраната, съобщиха от пресцентъра на  Министерство на отбраната .  \r\n„При полицейска акция на 30 януари на територията на циганския квартал „Столипиново“ в град Пловдив и на територията на град Асеновград служители на реда от РПУ – Пловдив задържаха близо половин килограм хероин. Въпросното количество хероин далеч надхвърля рамките на „Столипиново“ и очевидно е било предназначено за продажба в целия град Пловдив и околността, включително и на малолетни и непълнолетни\", посочва министър Каракачанов. По думите му е приложена физическа сила при задържането на четиримата арестувани с наркотика в съответствие с член 85 от Закона за МВР, разрешаващ употреба на сила и помощни средства в случаите на съпротива срещу действията на органите на реда. \r\n„Никакви опити на наркобароните в „Столипиново“ и на използваните от тях наркозависими да изопачават действителността и да говорят лъжи за действията на полицията няма да попречат на прилагането на закона. Тези лъжи ще зарадват единствено добре платените т.нар. правозащитници, за които безнаказаността на престъпниците е по-важна от здравето и живота на децата ни.  \r\nКато вицепремиер по вътрешния ред и сигурност категорично подкрепям действията на полицията, доказващи необходимостта от пълно прилагане на закона с цел защита на живота и здравето на българските граждани\", каза още Каракачанов. Според него българската общественост трябва да знае, че само през 2018 г. има извършени 254 нападения срещу полицаи. „На тази арогантна беззаконност, голямата част от която генерирана от престъпни босове в циганските махали, ще бъде сложен край. Още веднъж заявявам, че изцяло подкрепям законовите действия на полицията и прилагането на закона с цялата му сила. Възползвам се от случая да изкажа служебна благодарност на министъра на вътрешните работи Младен Маринов и на директора на ОД на МВР – Пловдив ст. комисар Атанас Илков за добрата им работа по случая\", посочи министър Каракачанов.", "date": "2019.01.31", "title": "Министър Красимир Каракачанов: Изцяло подкрепям законовите действия на полицията при задържането на четиримата души в пловдивския квартал „Столипиново“"}
{"url": "http://www.focus-news.net/news/2019/01/31/2618393/spetsializiranata-prokuratura-poiska-postoyanen-arest-za-stayko-staykov.html", "text": "Специализираната прокуратура внесе в Специализирания наказателен съд искане за определяне на мярка за неотклонение „Задържане под стража“ на Стайко Стайков. Това съобщиха от пресцентъра на  Апелативна специализирана прокуратура . Повдигнато му е и ново обвинение – за данъчни престъпления за близо половин милион лева. Първоначалното обвинение на Стайко Стайков бе за участие в организирана престъпна група (създадена с цел разпространение на акцизни стоки без бандерол, пране на пари и данъчни престъпления). \r\nПредстои съдът да насрочи час за заседанието по мярката за неотклонение.", "date": "2019.01.31", "title": "Специализираната прокуратура поиска постоянен арест за Стайко Стайков"}
{"url": "http://www.focus-news.net/news/2019/01/31/2618411/nadezhda-simeonova-inspektsiya-po-truda-vidin-s-1103-sa-se-uvelichili-ednodnevnite-trudovi-dogovori-prez-2018-g-v-oblastta.html", "text": "С 1103 са се увеличели предоставените от Инспекцията по труда във Видин образци на еднодневни трудови договори за краткотрайна сезонна селскостопанска работа през 2018 г. спрямо 2017 г. Това каза на пресконференция Надежда Симеонова, директор на инспекцията, предаде репортер на  Радио „Фокус“ - Видин . Тя посочи, че през 2018 г. броят на предоставените образци на еднодневни трудови е 3212 броя, а през 2017 г., броят им е бил 2109. От м. май 2018 г. земеделските стопани могат да заявяват еднодневни трудови договори и за 4 часа. „Създадена е техническа възможност те също да се заявяват онлайн, без да се налага посещение в дирекцията „Инспекция по труда“, по всяко време, дори и в извънработното за администрацията. Техническата възможност за онлайн заявяване на еднодневните трудови договори е създадена благодарение на специалния софтуер, надграден по проект „Оптимизация и иновации в Изпълнителна агенция „Главна инспекция по труда“, финансиран по оперативна програма „Развитие на човешките ресурси“, заяви Симеонова. По проекта са назначени и помощник-инспектори, които при желание от страна на земеделските стопани могат да демонстрират всички функционалности на софтуера. \r\nАнна ЛОЗАНОВА", "date": "2019.01.31", "title": "Надежда Симеонова, Инспекция по труда – Видин: С 1103 са се увеличили еднодневните трудови договори през 2018 г. в областта"}
{"url": "http://www.focus-news.net/news/2019/01/31/2618418/faz-dvama-ot-arestuvanite-predpolagaemi-teroristi-ostavat-v-aresta-v-shlezvig-holshtayn.html", "text": "Двама от тримата арестувани в Шлезвиг-Холщайн предполагаеми терористи остават в ареста. Двамата 23-годишни Шахин Ф. и Херш Ф. са обвинени, че са планирали ислямистка атака в Германия. 36-годишният Рауф С., за когото се твърди, че е помогнал при планирането на атаките, ще бъде предаден на следователите от  Федералния съд в Карлсруе, заяви говорител на Федералната прокуратура. \r\nВ сутрешните часове на сряда германската полиция  арестува в провинция Шлезвиг-Холщайн трима граждани на Ирак, заподозрени в подготовката на терористичен атентат. След претърсването на жилищата им са извършени обиски в домовете на други лица в провинциите Шлезвиг-Холщайн, Мекленбург-Предна Померания и Баден-Вюртемберг.  \r\nДвама от заподозрените, Шахин Ф. и Херш Ф., Федералната прокуратура разследва заради подготовката на „тежко престъпление, причиняващо сериозни щети държавата“. Тримата са планирали атентат с използването на вещества – какви обаче, не се уточнява. Обмисляли са също и нападение с огнестрелно оръжие или превозно средство.  \r\nФедералната криминална полицейска служба е формирала екип за наблюдение на триото още през декември. Полицейските части от няколко федерални провинции и специални звена арестуваха мъжете в района Дитмаршен в Шлезвиг-Холщайн около 6:00 часа местно време (7:00 часа българско време).  \r\nСпоред медийни доклади и тримата са бежанци, пристигнали в Германия през есента на 2015 г.  Следователи разкриват, че тримата мъже са съхранявали инструкция за изграждане на бомби. Поръчали са онлайн и запалително устройство, но доставката му в Германия е била осуетена от британските правоприлагащи органи. Тереза Герова", "date": "2019.01.31", "title": "FAZ: Двама от арестуваните предполагаеми терористи остават в ареста в Шлезвиг-Холщайн"}
{"url": "http://www.focus-news.net/news/2019/01/31/2618416/prokuror-galina-andreeva-mincheva-neustanoveni-litsa-ot-kv-stolipinovo-sa-se-obazhdali-do-romite-v-asenovgrad-za-da-gi-preduprezhdavat-che-se-gotvi-napadenie-sreshtu-tyah.html", "text": "Неустановени досега лица от кв. „Столипиново” в Пловдив са нагнетили напрежението сред ромите в Асеновград, като са ги предупреждавали, че се готви нападение срещу тях. Това съобщи пред журналисти зам.-окръжният прокурор на Пловдив Галина Андреева-Минчева, предаде репортер на  Радио „Фокус”-Пловдив . Лицата, които са били от ромски произход, тепърва ще се установяват. „Хората от махалата в Асеновград са подали сигнал на телефон 112, а незабавна проверка е установила, че никой не се кани да извършва такова нещо”, каза прокурор Минчева. Установено е било, че нищо и никой не заплашва живота, здравето и имуществото на хората от ромската махала в Асеновград. \r\nИ досега в прокуратурата и в полицията не са постъпвали данни за напрежение сред населението в тези махали. „С каква цел са правени тези  обаждания - всеки може сам да си направи извода”, заяви прокурор Минчева. \r\nЦветана ТОНЧЕВА", "date": "2019.01.31", "title": "Прокурор Галина Андреева-Минчева: Неустановени лица от кв. „Столипиново” са се обаждали до ромите в Асеновград, за да ги предупреждават, че се готви нападение срещу тях"}
{"url": "http://www.focus-news.net/news/2019/01/31/2618419/kiril-belyov-horeograf-festivalat-simitliya-drevnata-zemya-na-kukerite-vazrazhda-traditsiite.html", "text": "По време на фестивала „Симитлия – Древната земя на кукерите“ се наблюдава едно възраждане на традицията, като необходимост от начин на общуване и социализация. Това каза за предаването  „Симитли – минало, настояще и бъдеще“  на  Радио „Фокус“  – Пирин хореографът Кирил Бельов, който бе член на журито на маскарадните игри. По думите му той е и опит за запазване на бита и културата, която същевременно е гарант за етническа и национална идентичност. „Едно от уникалните неща на фестивала в Симитли е, че там много силно е запазена традицията, а и неговата масовост. Като цяло оценката, не само моята, а и на журито, е категорична, че обхвата на фестивала непрекъснато се увеличава и разширява. И не само това. На фона на различните обредни практики, персонажи и иновации, журито трябваше да се справи с нелеката задача, да отличи тези, които са се представили най-добре и най-традиционно“, отбеляза Кирил Бельов.  \r\nТой добави, че много от участниците са впечатлили журито и публиката чрез представянето на различни обичаи, костюми и маски. „Искам да подчертая и нещо много важно, че бяха определени критерии за оценяване, свързани с основните носители на традицията“, заяви Кирил Бельов. Според него в това се включва традиционност и обредност, начинът и последователността, по които се показват обредните функции на самия обичай. „Костюмирането – дали е традиционно и характерно за обичая Сурва. Иновативност, като механизъм за обновяване и внасяне на нови елементи в народната култура. И същевременно масовост, артистичност и уникалност, посочи хореографът. Бельов прибави, че по-скоро задачата на журито е да консолидира и чрез журирането да даде насоки как трябва да бъде показан обичаят, за да се съхрани традицията. \r\nЛивия НИНОВА", "date": "2019.01.31", "title": "Кирил Бельов, хореограф: Фестивалът „Симитлия – Древната земя на кукерите“ възражда традициите"}
{"url": "http://www.focus-news.net/news/2019/01/31/2618410/alyosha-dakov-bsp-sofiya-byudzhetat-na-stolichna-obshtina-v-sektor-ekologiya-za-2019-g-e-byudzhet-na-propusnati-vazmozhnosti-za-reshavane-na-problemite-na-grazhdanite.html", "text": "Бюджетът на Столична община в сектор „Екология“ за 2019 г. е бюджет на пропуснати възможности за решаване на проблемите на гражданите на София. Това каза за  Агенция „Фокус“  общинският съветник от БСП Альоша Даков. \r\n„Става дума за проблемите, свързани с по-добро почистване на града и с качеството на атмосферния въздух. По време на дебатите по бюджета стана ясно, че фините прахови частици за тези дни в София са с норма над 100. Приходите, които Столична община получава от такса „смет“, са над 210 млн. лв.“, заяви Даков. \r\nТой посочи, че приходите, които идват от всички софиянци, трябва да отиват за осигуряване чистотата и третирането на отпадъците в града. „Како показват отчетите обаче? За 2017 г. са събрани 196 млн. лв. от тази такса, а са похарчени 171 млн. лв. Над 25 млн. лв. са били похарчени за други дейности. Обяснението на управляващите от ГЕРБ и на кмета Фандъкова е, че ако се плати такса „смет“ например за 2018 г. на 31 декември 2018 г., тя ще се харчи за дейностите, които са предвидени за почистване на града. Ако обаче дължимата такса се плати на 3 януари 2019 г., вече кметът има право да я харчи за каквото намери за добре. И това се вижда в предложения бюджет“, заяви Даков. \r\nПо думите му миенето на улиците в София е в пъти по-малко в сравнение с втория по големия град - Пловдив. „За София е предвидено измиване на улиците до 24 пъти за цялата година – става въпрос за главните улици и булеварди. А в Пловдив кратността е 20 пъти месечно. Разликата е просто несравнима“, заяви той. Даков коментира, че няма разумно обяснение за тази огромна разлика. „А средствата, които се събират и в настоящия бюджет, са повече, отколкото реално да се разходват за тези дейности – почистване, сметосъбиране, сметоизвозване. А всичко това е пряко свързано с екологичната обстановка в града“, каза още Даков. \r\nЦветилена СИМЕОНОВА", "date": "2019.01.31", "title": "Альоша Даков, БСП – София: Бюджетът на Столична община в сектор „Екология“ за 2019 г. е бюджет на пропуснати възможности за решаване на проблемите на гражданите"}
{"url": "http://www.focus-news.net/news/2019/01/31/2618414/afp-britanskite-deputati-otmeniha-fevruarskata-vakantsiya-za-da-prodalzhat-debatite-za-izlizaneto-na-stranata-ot-es.html", "text": "Британските депутати отмениха февруарската ваканция на парламента, за да приключат в срок дебатите преди датата, на която Обединеното кралство трябва да напусне Европейския съюз – 29 март, предава  AFP . \r\n„Фактът, че няма да има прекъсване на работата и депутатите ще седят в парламента, показва, че ние предприемаме всички възможни стъпки, за да сме сигурни, че 29 март е нашата дата за излизане\", подчерта говорител на премиера Тереза Мей. Тереза Герова", "date": "2019.01.31", "title": "AFP: Британските депутати отмениха февруарската ваканция, за да продължат дебатите за излизането на страната от ЕС"}
{"url": "http://www.focus-news.net/news/2019/01/31/2618423/api-vremenno-e-ogranicheno-dvizhenieto-pri-km-47-na-avtomagistrala-hemus-na-paten-vazel-botevgrad-v-posoka-sofiya-poradi-avariral-tezhkotovaren-avtomobil.html", "text": "Временно е ограничено движението при км 47 на автомагистрала „Хемус“ на пътен възел „Ботевград“ в посока София поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Обходният маршрут за автомобили до 12 тона се осъществява по АМ „Хемус“ - път I-3 Правец – Трудовец – Ботевград – АМ „Хемус“. Тежкотоварните автомобили над 12 тона изчакват на място.", "date": "2019.01.31", "title": "АПИ: Временно е ограничено движението при км 47 на автомагистрала „Хемус“ на пътен възел „Ботевград“ в посока София поради аварирал тежкотоварен автомобил"}
{"url": "http://www.focus-news.net/news/2019/01/31/2618422/d-r-emiliya-baeva-zam-kmet-na-dobrich-remontite-v-ezikovata-i-prirodo-matematicheskata-gimnaziya-zapochvat-ot-zapadnite-krila-na-sgradite.html", "text": "Ремонтите в Езикова и Природо-математическа гимназия започват от западните крила на сградите. Това съобщи в предаването „Добрич - Блян вихрен, понесен над степ ековита...“ на  Радио „Фокус“  зам.-кметът „Хуманитарни дейности“ д-р Емилия Баева. По думите ѝ учениците ще учат изцяло в източното крило на сградите и няма да има смесване на потоците от класове и строителни работници. Началото на ремонтните дейности е 6 февруари - началото на втория срок от учебната година. „Част от учениците от ЕГ (Езикова гимназия) ще учат в Основно училище (ОУ) „Стефан Караджа“. Останалите ученици ще имат учебни часове в източната част на сградата. На 2 февруари започват ремонтите в Детска градина №32 „Зорница“. От 4 февруари за пет дни децата ще бъдат изведени от сградата. Временно децата ще бъдат в базата в жк. „Балик“. Това ще бъде за децата, чиито семейства нямат възможност да ги отглеждат в продължение на пет дни в домашна обстановка. В този период ще бъде осъществено най-мащабното разбиване в сградата на детската градина и появата на вибрации не е добра за децата. Очаква се на 11 февруари те отново да се завърнат в сградата на детската градина. През лятната ваканция обемът на строителните работи ще е най-голям\", посочи зам.-кметът.  \r\nД-р Баева добави, че Общината има уверението на фирмите изпълнители, че строителните дейности ще приключат до началото на новата учебна година. На 5 февруари ще бъдат отворени офертите на кандидатите фирми изпълнители за строителните дейности в ОУ „Христо Ботев“. Това е най-голямото основно училище в общината и там ремонтите ще започнат малко по-късно от останалите три учебни заведения поради забавяне на процедурите по обществените поръчки.  \r\nПо-рано през седмицата Община град Добрич представи на пресконференция дейностите по проект „Реконструкция и обновяване на образователната инфраструктура в Добрич – I“. Той се осъществява по Оперативна програма „Региони в растеж“ за периода до 2020 година по процедурата за изпълнение на интегрирани планове за градско възстановяване. Обхванати са в първата фаза на дейностите няколко училища – Природо-математическа гимназия „Иван Вазов“, Езикова гимназия „Гео Милев“, Детска градина №32 „Зорница” и ОУ „Христо Ботев”. \r\nЖулиета НИКОЛОВА", "date": "2019.01.31", "title": "Д-р Емилия Баева, зам.-кмет на Добрич: Ремонтите в Езиковата и Природо-математическата гимназия започват от западните крила на сградите"}
{"url": "http://www.focus-news.net/news/2019/01/31/2618425/miroslav-yanchev-kmet-na-zlatograd-obshtinata-ima-rekorden-byudzhet-ot-118-mln-lv-za-2019-g.html", "text": "Община Златоград има рекорден бюджет от 11,8 млн. лв. за 2019 г. Това каза за  Радио „Фокус“ – Смолян  кметът на Златоград, Мирослав Янчев. Той отбеляза, че за първи път от 12 години, откакто той управлява общината, има такъв максимален бюджет. „7,8 млн. лв. от бюджета са за инфраструктурни обекти. Европейското финансиране в тези 7,8 млн. лв., около е 60 -70 % от ресурсите. Вижда се, че Златоград разчита изцяло на външно финансиране. Това е нашата задача като малка община – да компенсираме невъзможността да формираме голяма част от приходите от местни данъци и такси, защото населението няма как да го натоварваме с тези средства от данъци. Това го правим с европейско финансиране. Тук е ролята на Европейския съюз да подпомага такива малки населени места като Златоград“, поясни Янчев. \r\nТой подчерта, че приетият бюджет за 2019 г. дава насока и визия за това какво ще се случва през следващите няколко месеца в общината. По думите на Янчев, това е важно, защото хората в годините са очаквали да се случат доста проекти, да се благоустроят доста улици, много обекти за енергийна ефективност. „Ние през последните години неведнъж сме казвали, че бюджет не се приема 1-2 месеца преди самото му приемане, а през цялата година. Като се правят приемните дни на кмета, въпросите се отнасят в следващия бюджет, като се обикаля по квартали и населени места, тези проблеми се поставят в бюджета. Целогодишно правим бюджет и когато дойде времето да се гласува, ние сме поставили вече съответните приоритети“, посочи Янчев. Той каза още, че на първо място е финансовата стабилност на община Златоград и от икономическа гледна точка всичките им действия са подчинени на това. \r\nНели ГЕРГЬОВСКА", "date": "2019.01.31", "title": "Мирослав Янчев, кмет на Златоград: Общината има рекорден бюджет от 11,8 млн. лв. за 2019 г."}
{"url": "http://www.focus-news.net/news/2019/01/31/2618426/stefan-radev-kmet-na-sliven-obshtinata-zapochva-godinata-bez-prosrocheni-zadalzheniya-i-s-realiziraneto-na-golemi-infrastrukturni-proekti.html", "text": "Общински съвет  – Сливен прие бюджета на Община Сливен за тази година, предаде репортер на  Радио „Фокус“ – Сливен . Планираните приходи за 2019 година са близо 109 млн. лв.. Това  е с 5,6 на сто повече спрямо миналата година. От тях над 65 млн. лв. са приходите за финансиране на делегирани от държавата дейности, местните приходи са в размер на 43 227 923 лв. \r\nПо време на дебатите кметът Стефан Радев заяви, че Общината започва 2019 година без просрочени задължения и ще продължи с политиката за налагане на финансова ефективност. „Община Сливен започва годината без просрочени задължения и с реализирането на големи инфраструктурни проекти, които ще се финансират с държавни и европейски средства. 2,5 млн. лева правителството отпуска за ремонт на улици и тротоари. Предстои пълна реконструкция на спортните зали „Асеновец“ и „Младост“, и цялостна реконструкция на бул. „Хаджи Димитър“. Общината поема управлението и обновяването на плувния басейн в ОУ „Елисавета Багряна“. Продължават ремонтите и на детските градини“, каза Стефан Радев. \r\nС 20 процента са завишени средствата за спорт през тази година. За дейността на читалищата са осигурени 30 000 лв. Увеличени са средствата и за Ансамбъла за народни песни и танци. \r\nЛюдмила ЙОРГОВА", "date": "2019.01.31", "title": "Стефан Радев, кмет на Сливен: Общината започва годината без просрочени задължения и с реализирането на големи инфраструктурни проекти"}
{"url": "http://www.focus-news.net/news/2019/01/31/2618427/dobrich-filatelna-izlozhba-pod-naslov-dobrudzha-prez-vekovete-dobrich-grad-na-boynata-slava-e-predstavena-v-narodno-chitalishte-yordan-yovkov-1870-godina.html", "text": "Филателна изложба под наслов „Добруджа през вековете! Добрич – град на бойната слава!” е представена в Народно читалище „Йордан Йовков – 1870 година”. Това съобщи в предаването „Добрич - Блян вихрен, понесен над степ ековита...“ на  Радио „Фокус“  Димитър Стефанов, експерт „Връзки с обществеността“ в читалището. По думите му това е второ издание на пета изложба на филателно дружество „Добруджа” с председател Димитър Чернев. Поводът за организирането на тази изложба е отбелязването на  141 години от освобождението на град Добрич от османско владичество и 150 години от учредяването на читалище „Йордан Йовков“. Според Стефанов като съдържание изложбата е класифицирана в шест теми. „Тя е плод на събирателската дейност на колекционери, проследява военните действия, развитието на книжовната дейност, изкуството и културата на добруджанския град. Заедно с представените филателни експонати и документални свидетелства, посветени на паметните събития на Добруджанския фронт по време на Първата световна война, са показани също моменти от дейността на пощенските съобщения\", посочи той. Обособен е кът, представящ работно място, оборудвано с телефонен номератор, телетипна машина, пощенска везна. Посетителите могат да видят и манекен в униформа на пощенски служител от едно време. „За пореден път се обединяваме с нашите колеги, смея да кажа и приятели от Областна пощенска станция – Добрич. С тях си сътрудничим не за първи път и винаги успяваме да реализираме нещо красиво. Много големи благодарности и на филателистите от филателно дружество „Добруджа” затова, че се включиха активно в подготовката на изложбата и благодарение основно на тях тя е факт. Радослав Стоянов Михайлов представя темата „Добруджа – древна и млада“, Стоян Радославов Михайлов представя „Изкуството по добруджанските земи“, Ясен Стоянов Радославов представя „Българско Възраждане“, Христо Христов – „Добруджа – 1940 г.“ и „Присъединяване на „Южна Добруджа към България“ и Български пощи представят „Традиции и качество, доверие“, каза Димитър Стефанов. Изложбата е своеобразно продължение на друга тематична изложба, която читалището представи за празника на Добрич – 25 септември. Експозицията е представена до 22 февруари в мултифункционалната зала на Центъра по минералогия. Той се намира на етаж 3 в сградата на читалището.  \r\nЖулиета НИКОЛОВА", "date": "2019.01.31", "title": "Добрич: Филателна изложба под наслов „Добруджа през вековете! Добрич – град на бойната слава!” е представена в Народно читалище „Йордан Йовков – 1870 година”"}
{"url": "http://www.focus-news.net/news/2019/01/31/2618417/nikolay-nikolov-bsp-sofiya-sramno-malak-e-byudzhetat-za-sport-koyto-otdelya-stolichna-obshtina.html", "text": "Срамно малък е бюджетът за спорт, който отделя Столична община. Това каза за  Агенция „Фокус“  общинският съветник от БСП - София Николай Николов. \r\n„На фона този рекорден бюджет, който ни предлагат г-жа Фандъкова и екипът ѝ – 1,7 млрд. лв., средствата, които се отделят за спорт, са едва 3,7 млн. лв. Или иначе казано – това е едва 0,2% от сборния бюджет“, заяви Николов. Той посочи, че Варна например има 475 млн. лв. общ бюджет, от които отделя 2 млн. лв. за спорт. „Бургас отделят 1,5 млн. лв. за спорт на фона на 254 млн. бюджет, което е 0,6% повече от нас. И шампиони са в Пловдив, където отделят най-много – за спорт отиват 1,8% от техния бюджет, който е близо 6 пъти по малък от нашия“, заяви Николов. „Това са пари, които са крайно недостатъчни – всяка година го повтарям. Повтарям и че трябва да се изградят многофункционални  спортни сгради в двата най-големи района на столицата – „Младост“ и „Люлин“, които са с големината на население на един град“, обясни той. \r\nНиколов посочи, че Столична община не може да превърне и Витоша в притегателно място за спорт, туризъм и отдих. „Дори не може да говорим за изграждане на ски писти, лифтове, велотрасета, планинско бягане и т.н. Средства не се отделят и за хижите – Комисията, която направихме за обхождане на хижите от общински съветници, в която съм и аз, не се е събирала отдавна“, заяви той. \r\nНиколов посочи, че според общински съветници от ГЕРБ бюджетът за спорт е по-голям, защото в него има заложено изграждане и ремонт на физкултурни салони. „Но те са в сектор „Образование“ и това не означава, че гражданите могат да се възползват от тези спортни съоръжения, защото в училищата могат да спортуват само учениците от съответното училище. Изграждане на физкултурни салон не означава изграждане на спортни площадки за колективен спорт – нещо, от което столицата има належаща нужда. Това са футболни, баскетболни и волейболни игрища, защото в момента масово се налага гости на града и столичани да заплащат, за да спортуват“, заяви той. \r\nНиколов посочи още, че е направено социологическо проучване сред студентите на НСА, от което излиза, че София се е представила много добре като Европейския столица на спорта. „Дори ме учудва, че 100% от анкетираните, учещи от НСА, не са заявили, че спортуват в София. Така че това е абсолютно непредставителна извадка“, коментира общинският съветник. \r\nЦветилена СИМЕОНОВА", "date": "2019.01.31", "title": "Николай Николов, БСП – София: Срамно малък е бюджетът за спорт, който отделя Столична община"}
{"url": "http://www.focus-news.net/news/2019/01/31/2618428/rositsa-yaneva-komisiya-za-borba-s-trafika-na-hora-kam-obshtina-burgas-za-2018-a-godina-ima-7-osadeni-litsa-za-trafik-na-hora-s-vlezli-v-sila-nakazaniya.html", "text": "За 2018-а година в Бургас има 7 осъдени лица за трафик на хора, с влезли в сила наказания. Това каза за  Радио „Фокус“ – Бургас  Росица Янева, секретар на Комисията за борба с трафика на хора към Община Бургас. По думите ѝ данните са според официалната справка на Районна прокуратура – Бургас. „4 от тези наказания са за продажба на бебета, която е една от най-разпространение форми на трафика на хора в Бургаски регион“, отбеляза Янева и добави, че другите на-често срещани форми на престъплението в региона са трафикът на бременни жени с цел продажба на бебета в Гърция, както и трафикът с цел сексуална експлоатация.  \r\n„Пострадалите са 51 лица. Това са официално свидетелствалите по тези дела в Районния съд и са официално регистрираните. Разбира се, реалната бройка е много по-голяма“, каза още Янева. Тя поясни, че причините жертвите да не желаят да сътрудничат активно, се коренят в чувствата на страх, вина и срам, които изпитват. Според нея жертвите често са притискани от трафикантите, с които обикновено са в тясна емоционална връзка. „Когато става въпрос за трафика на бебета, например, извършителят обикновено е част от тяхната среда – близък или роднина. Това е причина жертвите да свидетелстват по-трудно“, допълни още Янева. \r\nМария ПОПЧЕВА", "date": "2019.01.31", "title": "Росица Янева, Комисия за борба с трафика на хора към Община Бургас: За 2018-а година има 7 осъдени лица за трафик на хора, с влезли в сила наказания"}
{"url": "http://www.focus-news.net/news/2019/01/31/2618430/sofiya-blizo-35-tona-nezakonno-gorivo-sa-otkriti-pri-proverka-v-skladovo-pomeshtenie-v-grada.html", "text": "Близо 3.5 тона течност с мирис на петрол са открили служители на СДВР при проверка в складово помещение в района на София на 29 януари. Това съобщиха от пресцентъра на  МВР . За намерените 3 430 литра течност, вероятно петролен продукт, открити в пластмасови контейнери, един от които оборудван с „пистолет“ за зареждане, са уведомени служителите от отдел „Митническо разследване и разузнаване Югозападна“. В рамките на проверката не са представени документи за платен, начислен или обезпечен акциз. Горивото е иззето от митническите служители, взети са проби за лабораторен анализ. Собственикът на продукта предстои да бъде санкциониран административно.", "date": "2019.01.31", "title": "София: Близо 3.5 тона незаконно гориво са открити при проверка в складово помещение в града"}
{"url": "http://www.focus-news.net/news/2019/01/31/2618434/veliko-tarnovo-golyamo-kolichestvo-nezakonno-gorivo-i-alkohol-sa-otkriti-pri-proverka-na-imot-v-selo-pavel.html", "text": "Голямо количество незаконно гориво и алкохол са открити при проверка на имот в село Павел. Това съобщиха от пресцентъра на  МВР . Акцизните стоки без бандерол са иззето от служители на полицейското управление в Полски Тръмбеш. Проверката е проведена на 30 януари съвместно със служители от Митница \"Русе\". Имотът в село Павел е обитаван от 78-годишен мъж. Там са установени и иззети 780 литра течност с мирис на дизелово гориво и 280 литра прозрачна течност с мирис на алкохол, които са без документ за платен акциз. По случая е образувано досъдебно производство.", "date": "2019.01.31", "title": "Велико Търново: Голямо количество незаконно гориво и алкохол са открити при проверка на имот в село Павел"}
{"url": "http://www.focus-news.net/news/2019/01/31/2618433/api-elektronni-vinetki-mogat-da-se-kupyat-samo-chrez-bgtollbg-mobilnoto-prilozhenie-terminalite-i-na-kasite-na-patnata-agentsiya.html", "text": "В момента електронни винетки могат да се купят от сайта www.bgtoll.bg, мобилното приложение, терминалите за самотаксуване и на касите в Областните пътни управления на Агенция “Пътна инфраструктура”. Това съобщиха от пресцентъра на  Агенция „Пътна инфраструктура“ . Поради технически затруднения е-винетки не могат да бъдат купени чрез Националния доставчик на услуги, с който АПИ има сключен договор за разпространение. Работи се за максимално бързо отстраняване на проблема.", "date": "2019.01.31", "title": "АПИ: Електронни винетки могат да се купят само чрез bgtoll.bg, мобилното приложение, терминалите и на касите на пътната агенция"}
{"url": "http://www.focus-news.net/news/2019/01/31/2618435/pazardzhik-ustanoven-e-sluchay-bolen-ot-infektsiozna-anemiya-kon-v-selo-ognyanovo.html", "text": "Установен е случай на инфекциозна анемия при кон във ферма на територията на село Огняново, община Пазарджик, съобщиха от  Областна дирекция по безопасност на храните-Пазарджик . Взета е кръв за изследване и при едно от животните е установено заболяването. Наложена е възбрана на движението на животните във фермата, всички контактни коне са подложени на изследване, изчакват се лабораторните резултати. Инфекциозната анемия не засяга хората, а само животните. Става дума за едно животно, прави се проучване за това от къде е дошло, за да се направи проверка и там. В тежките форми заболяването води до измършавяване и фатален край, но в конкретния случай такива прояви не са констатирани. Данните са от лабораторното изследване, но задължение на специалистите е животното да бъде евтаназирано, което вече е направено.", "date": "2019.01.31", "title": "Пазарджик: Установен е случай болен от инфекциозна анемия кон в село Огняново"}
{"url": "http://www.focus-news.net/news/2019/01/31/2618420/nimh-s-po-30-i-34-sm-sa-se-povishili-nivata-na-rekite-struma-i-mesta.html", "text": "В резултат на валежи и снеготопене, през последното денонощие нивата на наблюдаваните реки в Западнобеломорския басейн са се повишили, сочи справка на сайта на  Националният институт по метеорология и хидрология  (НИМХ). Регистрираните изменения на речните нива за водосбора на река Струма са от -16 см до +30 см, а за водосбора на река Места от -26 см до +34 см. Водните количества на по-голямата част от реките в басейна са около праговете за високи води. Днес (31.01) и през следващите три дни речните нива в басейна ще се понижават, като в резултат на оттичане днес и утре все още ще има повишения на речните нива в долните части на основните реки.", "date": "2019.01.31", "title": "НИМХ: С по 30 и 34 см са се повишили нивата на реките Струма и Места"}
{"url": "http://www.focus-news.net/news/2019/01/31/2618429/zam-ministar-zornitsa-rusinova-tselta-na-pravitelstvoto-e-chrez-evropeyski-sredstva-da-sazdade-iztsyalo-novi-i-moderni-integrirani-uslugi.html", "text": "Целта на правителството е мобилизирайки европейски средства от програмата „Региони в растеж\", както и от Оперативна програма „Развитие на човешките ресурси“, да създаде изцяло нови и модерни интегрирани услуги. Общо за община Бургас се създават 5 нови услуги. Това каза пред журналисти зам.-министърът на труда и социалната политика Зорница Русинова по време на Информационния ден по процедура „Патронажна грижа за възрастни хора и лица с увреждания – Компонент 2″ на Оперативна програма „Развитие на човешките ресурси“, предаде репортер на  Радио „Фокус“ – Бургас . Русинова добави, че когато става въпрос за лечебни заведения, там няма как да има социална работа. „Затваря се Домът за деца, лишени от родителски грижи, както и Домът за медико-социални грижи, за да имаме наистина социална интеграция на децата, които живеят в тези домове. Целта ни е част от новите услуги да бъдат запазени до голяма степен в сферата на здравеопазването, но с децата и техните родители трябва да има и социална работа, затова говорим вече за създаването на интегрирани услуги“, добави Русинова. Тя посочи, че домовете за медико-социални грижи, какъвто е и Домът „Майка и бебе“ от 0 до 3 години, в първи етап 8 от тях са били пилотно реформирани, сега подлежат на затваряне. „Това не означава, че няма грижи за децата. Целта на правителството е мобилизирайки европейски средства от програмата „Региони в растеж\", както и от Оперативна програма „Развитие на човешките ресурси“, да създаде изцяло нови и модерни интегрирани услуги\", допълни Русинова. По думите ѝ в голяма част от тези домове има лоши битови условия, намират се извън големите населени места, няма социална грижа и работа с децата. „Това наистина е една реформа, която стартира преди 10 години, общо над 7000 деца бяха в домовете, в момента около 4000 от тях са в приемни семейства, 1400 са намерили начина си на живот в малките семейни къщички, като Бургас беше лидер в първия пробен период със затварянето на някои от институциите и считам, че последните стъпки, които имаме да извървим са изключително важни в момента, защото децата нямат вина, че са останали без родители. Ние трябва да ги подкрепим“, каза още Русинова. Тя допълни, че трябва да се търси подкрепа в лицето на държавата, Общината и неправителствените организации, в родителите, с които те ходят на училище. „Считам, че кампанията „Мисията е възможна“, която стартирахме миналата година като инициатива на Министерството, е изключително важно да бъде подкрепена. От статистиката, която виждаме на база социологическо проучване показва, едва 20% от семействата и хората биха приели дете, което е от дом или услуга на вечеря вкъщи“, заяви зам.-министър Зорница Русинова. \r\nМария КУРТЕВА", "date": "2019.01.31", "title": "Зам.-министър Зорница Русинова: Целта на правителството е чрез европейски средства  да създаде изцяло нови и модерни интегрирани услуги"}
{"url": "http://www.focus-news.net/news/2019/01/31/2618437/ivan-ivanov-direktsiya-byuro-po-truda-vidin-5656-sa-registriranite-bezrabotni-v-oblastta-prez-dekemvri-2018-g.html", "text": "През месец декември 2018 г. общият брой на регистрираните безработни в област Видин е 5656, като за Дирекция „Бюро по труда“- Видин са 2773, за Дирекцията в Кула – 658, а за Дирекцията в  Белоградчик са 2225 регистрирани безработни. Това каза на пресконференция Иван Иванов, директор на Дирекция „Бюро по труда“- Видин, предаде репортер на  Радио „Фокус“ – Видин . В сравнение с предходния месец броят им е намалял с 10 души или с 0.18 на сто. През месеца равнището на безработица в област Видин е 14,95 %. Най-висока е безработицата регистрирана от Дирекция „Бюро по труда“ – Белоградчик – 35,46%, Дирекцията в Кула регистрира безработица 23,20% и най-ниска е безработицата, регистрирана в Дирекция „Бюро по труда“ – Видин – 9,66%.   В сравнение с предходния месец в показателя равнище на безработица се отчита спад с 0.03 пункта. \r\nРегистрираните безработни жени в Дирекция „Бюро по труда“- Видин са 1400 или 50.49 % от всички безработни. В сравнение с предходния месец се отчита намаление с 14 души или 0.99 % спрямо общо регистрираните. Продължително безработните с над 1 година поддържана регистрация са 1198 души или 43.20 % от всички безработни. В сравнение с предходния месец броят им е намалял с 5 души или с 0.42 %. Регистрирани са 173 безработни с намалена работоспособност, което е 6.24 % от общия брой безработни. Постъпилите на работа са 173 безработни. \r\nСъотношението между предлагането на работна сила в района на Дирекция „Бюро по труда“ – Видин през декември 2018 г. е 6:1. За едно свободно работно място през месеца се конкурират 6 регистрирани безработни. И за предходния месец на 2018 г. съотношението е 5:1. \r\nАнна ЛОЗАНОВА", "date": "2019.01.31", "title": "Иван Иванов, Дирекция „Бюро по труда“ – Видин: 5656 са регистрираните безработни в областта през декември 2018 г."}
{"url": "http://www.focus-news.net/news/2019/01/31/2618439/nadezhda-ivanova-muzeen-spetsialist-sazdavaneto-na-neformalen-uchebnik-po-kulturno-nasledstvo-e-chast-ot-deynostite-po-proekta-mapp-my-europe.html", "text": "Създаването на неформален учебник по културно наследство, неговото опазване и социализация е част от дейностите по проекта “Mapp my Europe”. Това каза в предаването „Добрич - Блян вихрен, понесен над степ ековита...“ на  Радио „Фокус“  Надежда Иванова, координатор за Добрич по международния проект, в рамките на който Регионалният исторически музей (РИМ) в добруджанския град е партньор. По думите ѝ договорът за този проект е подписан наскоро по Програма „Еразъм +“. Дейностите са с насоченост културно наследство, неговото популяризиране и опазване. „Насочен е към младите хора и към изработване на различни маршрути. Проектът е много интересен, защото този път партниращи страни са ни Гърция, Румъния и Испания. Партньори са училища, центрове, езикови организации, занимаващи се с културно наследство в тези страни. Също бюра, занимаващи се с архитектура, строителство и реставрация на паметници на културата, както все още ги наричат там, а при нас - недвижимо културно наследство. Всички ние ще си партнираме, за да накараме младите хора сами да изработят маршрути, да не е нещо, което ние им предлагаме или пък някой друг им налага“, посочи Надежда Иванова. Тя добави, че са предвидени много творчески работилници и семинари. По думите ѝ идеята е ръководители и педагози да получат обратна връзка и да разберат в каква насока са интересите и любопитството на младите хора. „Ще се изследва дали се интересуват от архитектура, кулинарни или романтични турове и т.н. Впоследствие младежите ще бъдат запознати и с възможностите на добруджанския регион, какво той може да предложи като културно наследство за изследване и опознаване чрез турове. Младите хора ще имат възможност да научат повече за историята и културата и на останалите региони от страните партньори. Тъй като в основата на програмата е обучението и международният обмен, те също са част от дейностите по проекта. Идеята е да бъде направен един неформален учебник, едно помагало, тъй като знаете ако се говори за култура, се говори предимно през сферата на образованието. Желанието е този неформален учебник по културно наследство, начини на опазване и социализация на това наследство да се използва от учители, тъй като темата е малко застъпена в училищната подготовка“, отбеляза Надежда Иванова. Според нея идеята за иновативните училища включва ползването на такива учебници. „Също музеите с техните образователни програми и центровете, които предлагат съвременни педагогически методи. Ще се насърчава активното партньорство между експерти, учители, творци, хора, работещи с младежи, тийнейджъри в неравностойно положение и ученици на възраст между 13 и 19 години, които се интересуват от младежки туризъм\", посочи Иванова. По думите ѝ част от дейностите, които РИМ – Добрич трябва да извърши в рамките на проекта, в сътрудничество с младите хора и под ръководството на експерти в областта на културното наследство и туризма, са да организира поредица от творчески работилници за създаването на различни маршрути, които биха били интересни и вълнуващи за учениците. Тя добави, че тези срещи и обучения ще помогнат на младите хора да подобрят езиковите и компютърните си умения и ще им предоставят нови възможности за изява като доброволческата дейност и неформално образование в областта на културно наследство. \r\nЖулиета НИКОЛОВА", "date": "2019.01.31", "title": "Надежда Иванова, музеен специалист: Създаването на неформален учебник по културно наследство е част от дейностите по проекта “Mapp my Europe”"}
{"url": "http://www.focus-news.net/news/2019/01/31/2618438/verka-tokova-kashta-muzey-vanga-petrich-vanga-predskazvashe-na-vseki-pozhelal-da-pogledne-v-badeshteto-si-tya-znaeshe-no-ne-kazvashe-vsichko.html", "text": "Ванга предсказваше на всеки, пожелал да погледне в бъдещето си. Тя знаеше, но не казваше всичко. Това каза за  Радио „Фокус“ – Пирин  Верка Токова, уредник в къща музей „Ванга“ в Петрич и кръщелница на пророчицата. Според нея, Ванга е преценявала дали човек може да понесе лошата истина. „В едни случаи я казваше, а в други не. Даваше надежда, но и щадеше хора, насочвайки следващо посещение при нея. А през това време лошото вече е станало. В много случаи Ванга виждаше лошото, но не можеше да го предотврати. В такива случаи тя казваше, и лично на мен след смъртта на брат ми: „Аз съдба не мога да променя“. Това каза и на мен. „До тук е дадено, чашата е празна“ – цитирам я. Тя обаче изживяваше наша болка. Незнам колко силен трябва да е човек, за да носи този огромен товар от хилядите, на които е помогнала“, подчерта Токова.  \r\nТя каза още, че хората, които са имали срещи с Ванга със сигурност помнят нейните препоръки и завети. „Всичко казано от нейната уста не беше случайно. Всяка дума носеше важен закодиран смисъл в нашите съдби. Затова когато стояхме пред нея трябваше да се стремим да запомним всичко, което ни казва. На момента не можехме да си обясним всичко, но след време всеки си дава своето обяснение – какво е искала да кажа. Ванга не натрапваше своите препоръки. Пред млади и по-възрастни често напомняше за Бог“, заяви Токова. Тя отбеляза, че Ванга е била ревностна християнка. „Ще я цитирам: „Вярвай в Бог и се небой. Пазете вярата. С вярата се живее по-леко, бе хора. Имайте вяра! Без вяра човек е кръв, а после… Дявол“. От наблюденията, които имам над нея, то мога да кажа, че тя ни насочваше към вярата. Не бива да забравяме заветите ѝ, според които трябва да бъдем по-добри, смирени, за да преодолеем трудностите в живота“, уточни Токова. \r\nЛивия НИНОВА", "date": "2019.01.31", "title": "Верка Токова, къща музей „Ванга - Петрич“: Ванга предсказваше на всеки, пожелал да погледне в бъдещето си, тя знаеше, но не казваше всичко"}
{"url": "http://www.focus-news.net/news/2019/01/31/2618432/kmetat-na-veliko-tarnovo-inzh-daniel-panov-danakat-na-7000-avtomobila-v-obshtinata-shte-namalee-s-mezhdu-50-i-100-leva.html", "text": "Данъкът на 7000 автомобила в община Велико Търново ще намалее с между 50 и 100 лева. Това заяви кметът инж. Даниел Панов по време на дебатите около приемането на Бюджет '2019 година на заседание на Общинския съвет, предаде репортер на  Радио „Фокус“ – Велико Търново . Той посочи, че очакваното изпълнение на приходите от данъка от превозните средства тази година е в размер на 4 млн. лева. На територията на Община Велико Търново са регистрирани 22 000 автомобила. Те са разделени на шест класа. За три от класовете предвиденото увеличение ще е минимално, а за другите три – облагането ще се запази или размерът на ставката ще намалее. Данъкът за автомобилите на възраст от 10 до 12 години ще намалее. На около 6000 автомобила ставката ще се запази или ще се увеличи с 40 стотинки на месец, което е 5 лева на година. По-старите превозни средства, които са около 3500, тази година ще трябва да платят с 10 лева повече, а други 3500 лева – с 15 лева повече. Инж. Даниел Панов подчерта, че това да по-стари автомобили клас Евро 2 или Евро 3. \r\nНадежда КРЪСТЕВА", "date": "2019.01.31", "title": "Кметът на  Велико Търново инж. Даниел Панов: Данъкът на 7000 автомобила в общината ще намалее с между 50 и 100 лева"}
{"url": "http://www.focus-news.net/news/2019/01/31/2618441/sport-ali-sou-veche-e-sobstvenost-na-tsska.html", "text": "От ЦСКА официално потвърдиха, че са откупили правата на нападателя Али Соу от Киево. Договорът му с италианския клуб изтичаше през лятото, но „червените\" предпочетоха да го запазят и след края на сезона, а не да го връщат във Верона. ЦСКА плати символична сума, за да откупи правата, а Киево ще вземе процент при бъдеща продажба на 24-годишния таран. \r\nАли Coy се обвърза с клуба за още 3 години. Очаква се през пролетта той да е водещият нападател на ЦСКА, след като трансферът на Мауридес в Рапид Виена пропадна и това може да се отрази зле на психиката на бразилеца. \r\nВенцислав ДРАГОМАНОВ", "date": "2019.01.31", "title": "Спорт: Али Соу вече е собственост на ЦСКА"}
{"url": "http://www.focus-news.net/news/2019/01/31/2618424/ramush-haradinay-mitata-ostavat-koalitsiyata-se-razpada.html", "text": "Министър-председателят на Косово Рамуш Харадинай продължава да твърди, че 100-процентовите мита за внос на сръбски стоки в страната няма да бъдат премахнати, като същевременно отново не изключи възможността за разпадане на управляващата в Прищина коалиция, предава държавната информационна агенция на западната ни съседка -  Tanjug . \r\nСлед поредица от срещи с американския посланик в Прищина Филип Коснет и лидерите на партиите на управляващата коалиция, и на фона на продължаващия натиск от страна на САЩ за премахване на таксите, Харадинай подчерта, че „суверенното решение (по въпроса е) принадлежи на правителството на Косово\". \r\nСтопроцентовите мита за внос на стоки от Сърбия и Босна и Херцеговина в Косово се превръщат във все по-голям проблем за управляващите в Прищина.  \r\nСлед като в края на миналата седмица американските власти за пореден път призоваха Прищина да премахне митата, като подчертаха, че в противен случай страната ще бъде изправена пред сериозни последици, в четвъртък държавният глава на Косово Хашим Тачи, председателят на парламента Кадри Весели и премиерът Рамуш Харадинай бяха привикани в посолството на САЩ в Прищина за среща с посланик Филип Коснет. Разговорите помежду им продължиха около час. \r\nСъщата тема бе осъдена във вечерните часове на сряда между лидерите на управляващата коалиция в Прищина, но тричасовото заседание не доведе до конкретно споразумение по искането на САЩ. \r\nМестни медии съобщиха, че съветникът по националната сигурност на американския президент Доналд Тръмп - Джон Болтън, е провел телефонен разговор с лидерите на Косово. По-специално, Болтън се е обърнал към Харадинай в „много сериозния“ – според редакцията – телефонен разговор, който се е откроявал с „негативен тон“. Източници вече разкриха, че най-късно до следващата седмица 100-процентовите мита за внос на стоки от Сърбия и Босна и Херцеговина в Косово ще бъдат отменени.  \r\nРазделението в позициите по въпроса предизвика криза в управляващата в Прищина коалиция. Харадинай е категорично против искането на Вашингтон с мотива, че Сърбия не е изпълнила нито едно от условията за отмяна на митата и настоява, че те трябва да останат в сила, докато Белград не признае независимостта на Косово. \r\nПредседателят на парламента на свой ред предложи митата да бъдат отменени временно за срок от 120 дни, при определени условия, изпълнени от Белград, с цел преди всичко да не се навреди на стратегическото партньорство между Косово и САЩ. \r\nЗа премахването на митата силно се застъпва и президентът Хашим Тачи, който смята, че е необходимо да се деблокират преговорите между Прищина и Белград, прекратени през ноември заради мярката на правителството на Харадинай. Тереза Герова", "date": "2019.01.31", "title": "Рамуш Харадинай: Митата остават, коалицията се разпада"}
{"url": "http://www.focus-news.net/news/2019/01/31/2618442/ministar-nikolina-angelkova-be-udostoena-s-orden-na-zvezdata-na-italiya.html", "text": "Министърът на туризма Николина Ангелкова бе удостоена с най-високото отличие на италианската държава - „Орден на звездата на Италия“, предаде репортер на  Агенция „Фокус“ . Орденът ѝ бе връчен от посланика на Италия в България  Н. Пр. Стефано Балди. Отличието се присъжда за заслуги за развитието на двустранните отношения и сътрудничеството между България и Италия. \r\nДвамата участваха в откриването на конференция „Археология и успешно музейно управление“ в Националния археологически музей, организирана от италианското посолство у нас. Държавното отличие се дава от президента на Република Италия, който е и председател на Ордена на звездата на Италия.  \r\nМинистър Ангелкова посочи, че за нея връчването на ордена е чест и много висока оценка, която я задължава да продължи да работи отговорно за ползотворното сътрудничество между двете държави и за европейската перспектива. Министърът изказа благодарностите си към президента на Италия и посланик Балди за изключително доброто сътрудничество през годините, което по думите ѝ е дало възможност да се реализират множество инициативи между двете държави в туризма и културно-историческото развитие.", "date": "2019.01.31", "title": "Министър Николина Ангелкова бе удостоена с „Орден на звездата на Италия“"}
{"url": "http://www.focus-news.net/news/2019/01/31/2618431/ramush-haradinay-sled-sreshtata-s-poslanika-na-sasht-predstoyat-ni-dramatichni-sabitiya-tazi-sedmitsa.html", "text": "След срещата с посланика на САЩ в Прищина Филип Космет, премиерът на Косово Рамуш Харадинай потвърди, че американският дипломат е настоял за отмяна на 100-процентните мита за внос на сръбски стоки в страната, като допълни, че тази седмица се очакват важни драматични развития, съобщава електронното издание на прищинския ежедневник  Gazeta Express . \r\n„От нас се иска да дадем шанс на диалога, посланикът на САЩ пита за това, но не разбирам защо диалогът бива обвързван с нещо, което е вътрешен въпрос за Косово”, подчерта Харадинай, визирайки решението на парламента в Прищина от ноември миналата година, с което бяха наложени митата.  \r\nСъгласно думите на Харадинай, последната фаза на диалога между Косово и Сърбия няма нищо общо с таксите за внос. „Въвеждането на мита срещу Сърбия е суверенно решение на правителството. Мисля, че те може да бъдат отменени само на масата за преговори, но този въпрос не трябва да се обвързва от диалога“, категоричен бе министър-председателят на най-младата държава на Балканите.  \r\nДържавният глава Хашим Тачи на свой ред заяви, че срещата между косовските лидери и  американския посланик е част от редовни разговори, които акредитираните в Косово посланици държат с институционалните лидери. „Това беше среща, която допринесе за изясняване на дневния ред и - разбира се, за засилване на сътрудничеството със САЩ\", коментира накратко Тачи.  \r\nСлед като в края на миналата седмица американските власти за пореден път призоваха Прищина да премахне митата, като подчертаха, че в противен случай страната ще бъде изправена пред сериозни последици, в четвъртък държавният глава на Косово Хашим Тачи, председателят на парламента Кадри Весели и премиерът Рамуш Харадинай бяха привикани в посолството на САЩ в Прищина за среща с посланик Филип Коснет. Разговорите помежду им продължиха около час. \r\nСъщата тема бе осъдена във вечерните часове на сряда между лидерите на управляващата коалиция в Прищина, но тричасовото заседание не доведе до конкретно споразумение по искането на САЩ. \r\nМестни медии съобщиха, че съветникът по националната сигурност на американския президент Доналд Тръмп - Джон Болтън, е провел телефонен разговор с лидерите на Косово. По-специално, Болтън се е обърнал към Харадинай в „много сериозния“ – според редакцията – телефонен разговор, който се е откроявал с „негативен тон“. Източници вече разкриха, че най-късно до следващата седмица 100-процентовите мита за внос на стоки от Сърбия и Босна и Херцеговина в Косово ще бъдат отменени.  \r\nРазделението в позициите по въпроса предизвика криза в управляващата в Прищина коалиция. Тереза Герова", "date": "2019.01.31", "title": "Рамуш Харадинай след срещата с посланика на САЩ: Предстоят ни драматични събития тази седмица"}
{"url": "http://www.focus-news.net/news/2019/01/31/2618444/ministar-temenuzhka-petkova-dalgat-na-tets-maritsa-iztok-2-doblizhava-900-mln-lv-pravitelstvoto-i-beh-pravyat-neobhodimoto.html", "text": "Дългът  на ТЕЦ \"Марица изток 2\" доближава 900 млн. лв., правителството и БЕХ правят необходимото.  Това каза министърът на енергетиката Теменужка Петкова по време на заседание на Комисията по енергетика в отговор на въпрос на депутата от БСП Таско Ерменков за ТЕЦ „Марица изток 2\", предаде репортер на  Агенция „Фокус“ . „Въпросът е много важен, много актуален“, посочи Петкова и допълни, че подобни централи са гръбнакът на нашата електроенергийна система. Тя изтъкна стъпките, които е предприело правителството - едната е свързана с дерогацията, а втората да се закупят емисиите за 2018 г. „Това, което успяхме да предприемем като действие даде възможност да гарантираме енергийната сигурност на страната, работните места на колегите“, коментира Теменужка Петкова. „Оттук нататък предстоят още няколко много важни стъпки, които трябва да извървим. Това са важни решения, за които разчитам на подкрепата на всички парламентарно представени политически сили“, коментира тя. „В продължение на три години БЕХ на практика финансира закупуване на емисиите. Никой не бива да се заблуждава, че това се случва безвъзмедно“, каза Петкова и уточни, че ТЕЦ „Марица изток 2\" е увеличила своя капитал. По думите й дългът доближава 900 млн. лева, близо 1 млрд. лв.  „Още няколко крачки в тази посока и рискуваме „ТЕЦ Марица изток 2\" да бъде изправена пред заплаха за декапитализация“, посочи енергийният министър. „Направихме анализ по отношение на възможностите за финансово стабилизиране на централата. Първата и задължителна стъпка преминава през възможността за капитализиране на централата, т.е. да успеем да капитализираме част от дълга на ТЕЦ „Марица изток 2\" към БЕХ“, обясни Петкова. Тя коментира, че е нарушила „традицията“ в българската енергетика да се направи нещо и тогава да се пита ЕС. „Първо решихме да направим допитване до главна дирекция „Конкуренция“, да представим нашите виждания за стъпките, които трябва да предприемем. В рамките на тази среща, ние поставихме въпроса в неговата сериозност, важност за българската електроенергийна система, обяснихме какви са нашите основни мотиви“, посочи министърът. „На този етап имаме подкрепата на ЕК, че това е правилната посока, към която трябва да се върви. На първо място държавата трябва да постави този въпрос от свое име, за да можем да получим разрешение за този тип държавна помощ. Тя да бъде третирана като допустима държавна помощ по отношение на повишаването на капитала“, обяви Петкова. \r\nДеница КИТАНОВА", "date": "2019.01.31", "title": "Министър Теменужка Петкова: Дългът  на ТЕЦ \"Марица изток 2\" доближава 900 млн. лв., правителството и БЕХ правят необходимото"}
{"url": "http://www.focus-news.net/news/2019/01/31/2618440/varna-v-bolnitsa-sv-anna-vav-varna-otchitat-rast-na-bolnite-s-uslozhneniya-ot-virusni-infektsii-prekarani-u-doma.html", "text": "Отделението по вътрешни болести в болница „Св. Анна“ във Варна продължава да е препълнено с пациенти. В лечебницата приемат безотказно хора, но има усещане за намаляване на острите случаи. Това съобщиха за  Радио „Фокус“ – Варна  от лечебното заведение. От там уточниха, че повече са постъпващите болни, изкарали основната част от инфекцията в домашни условия. Става въпрос най-вече за хора между 75 и 85-годишна възраст. Много често те биват приемани в болницата със сърдечна или дихателна недостатъчност. Обикновено те са прехвърлили острата част на инфекцията, но впоследствие получават усложнения на хроничните си заболявания. Към момента в болницата няма пациенти в критично състояние. \r\nДиана СТОЕВА", "date": "2019.01.31", "title": "Варна: В болница „Св. Анна“ във Варна отчитат ръст на болните с усложнения от вирусни инфекции, прекарани у дома"}
{"url": "http://www.focus-news.net/news/2019/01/31/2618447/ministar-nikolina-angelkova-otlichieto-orden-na-zvezdata-na-italiya-me-zadalzhava-da-prodalzha-da-rabotya-otgovorno-za-polzotvornoto-satrudnichestvo-mezhdu-dvete-darzhavi.html", "text": "Най-високото отличие на италианската държава получи министърът на туризма Николина Ангелкова. „Орден на звездата на Италия“ й бе връчен лично от посланика на Италия в България  Н. Пр. Стефано Балди. Двамата участваха в откриването на конференция „Археология и успешно музейно управление“ в Националния археологически музей, организирана от италианското посолство у нас. Държавното отличие се дава от президента на Република Италия, който е и председател на Ордена на звездата на Италия. Това съобщиха от пресцентъра на Министерство на туризма.  \r\n„Това е много висока оценка и чест за мен, която ме задължава да продължа да работя отговорно за ползотворното сътрудничество между двете държави и за европейската перспектива“, подчерта министър Ангелкова. Тя изказа благодарностите си към президента на Италия и посланик Балди за изключително доброто  сътрудничество през годините, дало възможност да се реализират множество инициативи между двете държави в туризма и културно-историческото развитие. Това партньорство има дълги традиции и бележи положителни резултати. България става все по-търсена дестинация за италианските туристи. През 2018 г. близо 158 хил. италиански граждани са посетили страната ни по данни на българската национална статистика.   \r\nВ приветствието си към конференцията българският министър на туризма благодари също на министър-председателя Бойко Борисов за подкрепата за създаване на самостоятелното Министерство на туризма. Тя припомни, че още от обособяването на ведомството сред основните фокуси в работата му е развитието на културно-историческия туризъм, включително чрез археологията като двигател за растеж в сектора. Пред международната публика на конференцията министърът отбеляза факта, че за първи път, откакто има статистика в туризма у нас, чуждестранните посещения за 2018 г. са надхвърлили 9,2 млн. Ръстът на чуждестранните туристи в сравнение с 2015 г. е над 30%, а на приходите от чуждестранен туризъм от януари до ноември са 7,2 млрд. лв.  \r\nМинистър Ангелкова открои още възможности за сътрудничество с Италия, отбелязвайки  и факта, че европейска столица на културата за 2019 г. са Пловдив и италианският град Матера, което дава шанс да развием нова палитра от съвместни дейности и да затвърдим двата града като културно-исторически центрове на Европа.  Вярвам, че ще надградим успешно започнатото заедно в сферата на туризма и културно-историческото наследство, обърна се министърът към посланик Балди. \r\nКонференцията в София води световноизвестният професор Кристиян Греко, директор на Египетския музей в Торино. Той е в София по покана на Италианския културен институт.", "date": "2019.01.31", "title": "Министър Николина Ангелкова: Отличието „Орден на звездата на Италия“ ме задължава да продължа да работя отговорно за ползотворното сътрудничество между двете държави"}
{"url": "http://www.focus-news.net/news/2019/01/31/2618446/tass-myusyulmani-poiskaha-prekratyavane-na-proizvodstvoto-na-maratonki-nike.html", "text": "Хиляди мюсюлмани са подписали петиция с искане Nike да оттегли от продажба и да преустанови производството на маратонки Nike Air Max 270. Причината е надпис, който според тях наподобява изписването на думата „Аллах“, предава  TACC ,  като се позовава на медийни доклади.  \r\nСпоред авторите на петицията, публикувана преди две седмици на сайта Change.org и успяла да събере повече от 14 хиляди подписа, тези, които носят модела обувките, обиждат вярващите. \r\n„Фактът, че Nike е позволила да се постави името на Аллах на обувките, е скандално и ужасно“, заяви един от инициаторите на петицията, мюсюлманският активист за правата Сайга Норин. Тя поиска от Nike „да изтегли от продажба тези богохулни и обидни обувки и всички стоки с модели, наподобяващи думата „Аллах\" - по целия свят\". \r\nNike вече съобщи, че се запознава с петиция. През 1997 г. компанията бе изправена пред подобни претенции и бе принудена да изтегли от продажба всички продукти с модел, наподобяващ изписването на думата „Аллах\" на арабски. Тереза Герова", "date": "2019.01.31", "title": "ТАСС: Мюсюлмани поискаха прекратяване на производството на маратонки Nike"}
{"url": "http://www.focus-news.net/news/2019/01/31/2618445/varna-otchita-se-spad-v-broya-na-bolnite-ot-grip-i-virusni-infektsii-v-dolni-chiflik.html", "text": "За разлика от Варна, където грипната епидемия е в пика си, в близкия град Долни Чифлик лекарите отчитат спад в заболеваемостта от грип и вирусни инфекции. Въпреки че общината бе една от първите с обявена грипна ваканция за учениците поради изключително високия брой болни, сега броят на пациентите пред кабинетите на личните лекари намалява осезаемо. Това коментира за  Радио „Фокус“ – Варна  д-р Невяна Зюмбюлева, която е семеен лекар в града. По думите ѝ основните симптоми, с които хората я търсят за помощ са главоболие, кашлица, а понякога и температура. Съветът на лекаря е, ако до три дни не усетим подобрение в състоянието си, задължително да потърсим медицинска помощ. Според д-р Зюмбюлева в началото антибиотикът не е препоръчителен, защото той потиска имунитета. Но по-нататък ако има усложнения трябва да се мине към антибиотика. Наблюденията на лекаря са, че броят на болните намалява, въпреки че вирусът поразява както млади, така и стари. \r\nДиана СТОЕВА", "date": "2019.01.31", "title": "Варна: Отчита се спад в броя на болните от грип и вирусни инфекции в Долни Чифлик"}
{"url": "http://www.focus-news.net/news/2019/01/31/2618449/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В първата част на предаването „Дупница – ключът към Рила“ по  Радио „Фокус“ – Пирин  ще говорим за Дневен център за възрастни хора с увреждания в Дупница. Той е обзаведен и има няколко помещения – всекидневна, столова, кухня, стаи за отдих и други. Да обгрижват хората към Центъра са назначени социален работник, медицинска сестра, рехабилитатор, арттерапевт, трудотерапевт, психолог и санитари. Повече подробности ще научим от Красимира Токева, директор на институцията. \r\nСлед това предстои да посетим и двата центъра за обществена подкрепа в града. Наш събеседник ще бъде Димитър Шопов, директор на институцията. \r\nТелефоните в студиото са: 0885 303 373 и 073/ 88-55-81. Имейлът ни е pirin@focus-news.net. Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева", "date": "2019.01.31", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/01/31/2618451/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  по  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Спешната нужда от извършване на укрепителни и възстановителни дейности на Караалановото училище в Асеновград са обект на разискване от дълго време. При този паметник на културата проблем се явява това, че има съсобственост, което не позволява да се кандидатства по проекти с определено европейско финансиране, както и че когато е започнало обследването на Каралановото училище е станало ясно, че е необходимо цялостно укрепване и възстановяване. Повече за съдбата на Караалановото училище ще научим от д-р Емил Караиванов, кмет на Асеновград. Той ще коментира също темата за създаване на Градска художествена галерия, която отново е поставена на дневен ред. \r\nВ Асеновград винаги се е работило в посока на подкрепа и развитие на спорта. В първите минути на предаването днес ще чуете и обобщение на направеното през последните години по отношение на изграждане на спортни площадки и съоръжения. \r\nСъвсем скоро хора от цял свят ще имат възможност да направят виртуална разходка из четвъртия етаж на Градската библиотека „Паисий Хилендарски“ в Асеновград. Как? 3D снимки на културната институция ще бъдат качени в проекта Google Мaps и ще бъдат достъпни за витруално „обхождане“ в световен мащаб. Подробности ще ни предостави Милена Марковска, директор на Градската библиотека. \r\nВ разгара на Празниците на виното в Асеновград, архиерейският наместник отец Йордан Георгиев ще ни разкаже за св. Трифон и за традиционните пехливански борби, които се организират ежегодно край града ежегодно по повод 1 февруари – Трифоновден. \r\nПредаването  „Асеновград – Богоизбран пред портите на Родопите“  се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.01.31", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/01/31/2618450/ivan-ivanov-folkloren-tantsyor-vseki-balgarin-nosi-v-sebe-si-ritama-i-stapkite-na-narodnite-hora.html", "text": "Всеки българин носи в себе си ритъма и стъпките на нашите народни хора. Това каза в предаването „Добрич - Блян вихрен, понесен над степ ековита...“ на  Радио „Фокус“  Иван Иванов, професионален танцьор във фолклорен ансамбъл „Добруджа“ и ръководител на Арт-център „Палитра“ в Добрич. Заедно с други творци Иван Иванов е гостувал в швейцарския град Морж, който се намира на брега на Женевското езеро, между Лозана и Женева. По думите му посещението е било по повод традиционния български празник Бабинден. Местната българска общност там, както и швейцарците са имали възможност да се запознаят с богатството на нашия фолклор. Иван Иванов е представил красотата на добруджанското хоро. Българите са преоткрили неговото обаяние, чужденци са се докоснали за първи път и също са останали очаровани. Иван Иванов изрази своята благодарност към Димитър Богданов за поканата за това гостуване. „Моята приятна задача беше да споделя знанията си за добруджанските хора и тяхната автентичност. Защото хората, които са там, както българите, така и швейцарците много държаха да се докоснат до максимално далечните и автентични неща, които са се запазили във времето в България, отколкото до по-съвременните и развити форми на нашия фолклор“, каза Иван Иванов.  \r\n„Ева квартет“, част от „Мистерията на българските гласове“, са представили по-съвременното звучене на българския фолклор\", добави той. Певиците са изпълнили акапелно произведения на изтъкнати наши композитори. Българите, живеещи в Швейцария, и местните са участвали в творчески работилници, където са разучавали хора и са се докоснали до начина на звукоизвличане, пеене на два, три, четири гласа  и модернизиране на нашия фолклор. „Относно танците, те винаги са си били в хората. Много бързо, много весело приеха, разучиха нещата, които им показах. Проявиха желание да се запознаят и с хора от други етнографски области. Но наистина останаха впечатлени от уникалността, простотата, с която народът е измислил хората, за да се весели. Много, много доволни бяха. Караха ме през няколко минути отново и отново да изиграем еди-кое си хоро“, каза Иван Иванов. По думите му сред най-ревностните „ученици“ на добруджански хора е била една американка, която живее в Швейцария. Той не скри и факта, че швейцарците са се позатруднили в разучаването на стъпките на нашенските хора. Не така е било с българите, които са танцували от сърце. Миналата година в Арт-център „Палитра“ гостуваха японци, които също разучаваха български народни хора. Тяхното посещение е било по покана на главния художествен ръководител на Професионален фолклорен ансамбъл „Добруджа“ Стоян Господинов по повод неговия юбилей. Иван Иванов сподели, че при японците процесът на разучаване на български хора е специфичен: „При тях няма не мога, не искам, не знам“. Тази година предстои Иван Иванов да посети Япония, където също ще ръководи творчески работилници за разучаване на български хора. Те обаче за всеки българин, по думите на твореца, са „нещо, което минава през кръвта, през съзнанието, през дишането, не е необходимо да си го учил, просто то е вътре в ДНК-то ни, така че е нормално ние да си го изиграем най-добре“.  \r\nЖулиета НИКОЛОВА", "date": "2019.01.31", "title": "Иван Иванов, фолклорен танцьор: Всеки българин носи в себе си ритъма и стъпките на народните хора"}
{"url": "http://www.focus-news.net/news/2019/01/31/2618421/shumen-razpitvat-henrik-ammozer-chrez-video-konferentsiya-kato-svidetel-po-deloto-hitrino.html", "text": "Разпитват Хенрик Аммозер чрез видео конференция като свидетел по делото „Хитрино“, предаде репортер на  Радио „Фокус“ - Шумен . С помощта на осигурен от съда преводач немският специалист обясни, че е научил за жп катастрофата още в същия ден от новините в интернет. На 11 декември 2016 г. е бил помолен от фирма „Булмаркет“ да посети мястото в качеството си на експерт. Първия път е посетил Хитрино заедно с още един негов колега на 13 - 16 декември, но не са били допуснати до мястото на инцидента заради опасността от експлозия. Получавали са информация за ситуацията и снимки от ф. „Булмаркет“. Втори път посещава Хитрино на 21- 23 декември, като за първи път е бил на мястото на инцидента на 22 декември. Виждал е снимки от 13 декември с детайли от катастрофата и състоянието на жп инфраструктурата. Аммозер посочи, че не е виждал всички вагони, а само тези които са били на мястото на катастрофата, във времето когато е бил на ме стоп рози шествието.  \r\nИвелина ИВАНОВА", "date": "2019.01.31", "title": "Шумен: Разпитват Хенрик Аммозер чрез видео конференция като свидетел по делото „Хитрино“"}
{"url": "http://www.focus-news.net/news/2019/01/31/2618448/kiril-belyov-horeograf-festivalat-simitliya-drevnata-zemya-na-kukerite-e-primer-za-opazvane-sahranyavane-i-populyarizirane-na-survakarskata-traditsiya.html", "text": "Фестивалът „Симитлия – Древната земя на кукерите“ е пример за опазване, съхраняване и популяризиране на сурвакарската традиция. Това каза за предаването „Симитли – минало, настояще и бъдеще“ на  Радио „Фокус“ – Пирин  хореографът Кирил Бельов, който бе и жури на маскарадните игри. По думите му фестивалът има отворен характер, което го прави толкова успешен. „Тази година бяха учредени нови награди, освен това се родиха и нови идеи за следващото издание. Първата нова награда е в памет на Богдан Христов, или както всички в региона го познават – Бончо, за ревностното пазене на сурвакарската традиция. Наградата взе член на неговото семейство – Станислава Христова от село Крупник. Другата награда, която се учреди за първи път – за артистично поведение, е в памет на почетния гражданин на община Симитли – Николай Кимчев“, каза още Бельов. Той добави, че тази година са били раздадени медали за участие във фестивала на всички деца, което показва, че те заемат централно място в политиката на общината, и в лицето на кмета на Община Симитли Апостол Апостолов, под чийто патронаж се провежда фестивала, и без чиято финансова подкрепа реализацията на този грандиозен празник със значимо обществено значение, не би могла да се случи. „Симитлия – Древната земя на кукерите“, е пример за опазване, съхраняване и популяризиране на сурвакарската традиция, пример за запазване на нематериалното духовно и културно наследство, което е част от културно наследство на Европа и света“, подчерта Бельов. \r\nЛивия НИНОВА", "date": "2019.01.31", "title": "Кирил Бельов, хореограф: Фестивалът „Симитлия – Древната земя на кукерите“ е пример за опазване, съхраняване и популяризиране на сурвакарската традиция"}
{"url": "http://www.focus-news.net/news/2019/01/31/2618454/nsi-na-trifon-zarezan-v-stranata-praznuvat-6-519-imennitsi-ot-koito-4-403-mazhe-i-2-116-zheni.html", "text": "На Трифон Зарезан в страната празнуват 6 519 именници, от които 4 403 мъже и 2 116 жени. Това се посочва в справка на  Националния статистически институт . Заедно с тях празнуват лозари, винари, градинари, както и всички, които обичат виното. В страната има 398 студенти агрономи-лазаро-градинари и 304 студенти технолози-винари. На територията на България има 210 предприятия за производство на вино, а 3 398 души са заети във винопроизводството. Годишно производството на вина от грозде е 138 186 714 литра.  \r\nЗа 2017 година закупено количество вино средно на лице от домакинство е 2.2 литра, а 4.3 литра е потреблението.  \r\nТоп 3 държавите, към които изнасяме в периода от 2003 до 2017 г. са Руска федерация, Полша, Обединено кралство. През 2013 г. износът е 76 865 330 литра на стойност от 120 427 667 лв. През 2008 г. той достига 87 264 869 литра, което се равнява на 145 312 170 лв. През 2013 г. сме изнесли 50 901 388 на стойност 91 242 183 лв, а през 2018 г. 31 395 037 литра, което достига до 69 227 796 лв.  \r\nТоп 3 страни, партньори за внос на вино в периода от 2003 до 2017 г. са Италия, Франция и БЮР Македония. През 2003 г. вносът към страната ни е 1 270 595 литра, които са на стойност 2 399 024. През 2008 г. вносът на вино е 7 021 048 литра, което достига 22 161 140 лв. През 2013 г. количеството вино, което сме внесли 6 540 955 литра за 26 181 689 лева. През 2017 г. той е 8 726 774, което достига до 36 719 413 лева.", "date": "2019.01.31", "title": "НСИ: На Трифон Зарезан в страната празнуват 6 519 именници, от които 4 403 мъже и 2 116 жени"}
{"url": "http://www.focus-news.net/news/2019/01/31/2618457/sofiya-na-gkpp-kalotina-trafikat-e-intenziven-na-izhod-za-leki-avtomobili.html", "text": "На ГКПП \"Калотина\" на българо-сръбската граница трафикът е интензивен на изход за леки автомобили. Това съобщиха от пресцентъра на  Главна дирекция \"Гранична полиция\" . \r\nНа българо-македонската, българо-гръцката, българо-турската и българо-румънската граница трафикът е нормален на всички контролно-пропускателни пунктове.", "date": "2019.01.31", "title": "София: На ГКПП \"Калотина\" трафикът е интензивен на изход за леки автомобили"}
{"url": "http://www.focus-news.net/news/2019/01/31/2618453/prezidentat-rumen-radev-pokani-portugalskiya-biznes-da-uvelichi-investitsiite-si-v-balgariya.html", "text": "Увеличаването на двустранния стокообмен между България и Португалия е обща цел за институциите от двете държави, но освен търговията, устойчиви резултати могат да бъдат постигнати чрез увеличаване на взаимните инвестиции, създаване на смесени фирми и съвместно производство за трети пазари. Това заяви държавният глава Румен Радев на работна среща в Лисабон с представители на португалски компании, които планират да инвестират или да разширят присъствието си в България, съобщиха от  Прессекретариата на държавния глава . Според президента със своите традиции и опит в информационните технологии, комуникациите, енергетиката, туризма и производството на храни българските фирми могат да бъдат партньори на португалския бизнес за реализацията на нови проекти.   \r\nБългария и Португалия не са големи пазари, но имат потенциал да обединят усилията си, за да увеличат износа на своите фирми в Европа и други региони, посочиха представителите на бизнеса. Една от португалските компании е закупила заводи у нас за производство на стъклен амбалаж и планира да инвестира още 300 млн. евро за разширяване на своите мощности, както и да създаде свой регионален управленски и счетоводен офис. Като основно преимущество на България в рамките на ЕС представителите на бизнеса откроиха качествените специалисти, които обаче все по-трудно се намират в страната ни поради демографската криза и емиграцията.    \r\nДа бъде създадена електронна платформа за обмен на информация между агенциите за насърчаване на инвестициите в двете държави, както и да бъдат организирани повече общи бизнес и информационни форуми за представяне на възможностите пред бизнеса, също беше обсъдено по време на разговорите.  \r\nВ срещата участваха изпълнителният директор на Българската агенция за инвестиции Стамен Янев, изпълнителният директор на „Национална компания индустриални зони“ Антоанета Барес, управителят на Агенцията за инвестиции, износ и търговия Португал глобал Антонио Силва, президентът на Португалската търговско-промишлена палата Бруно Бобоне, началникът на португалския клон на Европейската инвестиционна банка Ким Крейлгард, ръководители на фирми в сферата на туризма, енергетиката, комуникациите, производството на храни и опаковки.", "date": "2019.01.31", "title": "Президентът Румен Радев покани португалския бизнес да увеличи инвестициите си в България"}
{"url": "http://www.focus-news.net/news/2019/01/31/2618460/kmetat-na-veliko-tarnovo-inzh-daniel-panov-byudzhet-2019-i-investitsionnata-programa-na-obshtinata-sa-optimistichni-realistichni-i-pragmatichni.html", "text": "Бюджет '2019 и Инвестиционната програма на Община Велико Търново са оптимистични, реалистични и прагматични. Това заяви кметът инж. Даниел Панов при представянето на предложението си за бюджета на Общината за 2019 година пред Общинския съвет, предаде репортер на  Радио „Фокус“ – Велико Търново . Той посочи, че бюджетът е с 20% по-голям в сравнение с предходната 2018 година. „Много малко са общините, които имат такива бюджети тази година. Това, което сме направили, смятам, че е най-доброто. Благодаря на администрацията на Община Велико Търново и на моя екип. Бюджет '2019 година потвърждава усилията ни да оптимизираме разходите, публичните ресурси да бъдат използвани ефективно, а предлаганите от Община Велико Търново услуги да бъдат в досегашните параметри“, посочи инж. Даниел Панов. Той отбеляза, че проектът на Бюджет '2019 е в размер на 91 691 331 лева. В това число са и приходите и разходите за делегираните от държавата дейности в размер на над 50,2 млн. лева. Местните приходи и разходи за местни и дофинансиращи държавни дейности са в размер на 41,4 млн. лева. Общата субсидия за финансиране за делегираните от държавата дейности са в размер на 43,2 млн. лева, което е абсолютна стойност и е с 6,5 млн. повече от тази за 2018 година. Общата изравнителна субсидия е в размер на 1 774 700 лева. Средствата за зимно поддържане и снегопочистване са 376 100 лева. Целевата субсидия за капиталови разходи е в размер на 1 720 400 лева. \r\nИнж. Даниел Панов подчерта, че основен приоритет за Община Велико Търново е остава образованието. Това е и причината в тази функция да бъдат заложени най-много средства. В делегираните от държавата дейности средствата са в размер на 29 311 903 лева. През 2019 година общата субсидия за делегираните от държавата дейности във функция „Образование“ е в размер на 27 711 100 лева, което представлява 64% от общата субсидия за делегирани от държавата дейности за община Велико Търново. Увеличението във функция „Образование“ за 2019 година спрямо 2018 година е в размер на 4 875 172 лева, което представлява 75% от увеличението на общата субсидия за делегираните от държавата дейности на Община Велико Търново. За 2019 година разчетените средства за дейности, свързани с образованието, младежките инициативи и спорта са в размер на 3 522 287 лева, което представлява ръст от 12% спрямо бюджета на 2018 година. \r\nВторият приоритет, заложен в Бюджет '2019, е инфраструктурата и благоустройството. Предвидени са разходи за водоснабдяване и канализация, улично осветление, ремонт, улична мрежа, озеленяване, чистота и други. Средствата са в размер на 19 млн. лева,в това число преходен остатък от 6 млн. лева. Капиталови разходи са в размер на 5 183 454 лева. \r\nТретият приоритет са социални дейности. Извън делегираните от държавата разходите за местни дейности във функция здравеопазване са заложени 659 100 лева. Като четвърти приоритет Панов посочи културата и туризъм. Културният календар на Общината е в размер на 637 884 лева. По програма „Изкуство и култура“ за 2019 година ще бъдат отпуснати 50 000 лева. Средствата предвидени по програмата за развитие на физическо възпитание и спорта са 485 500 лева. Той подчерта, че всяка година във Велико Търново и общината се провеждат над 500 културни събития, включително и големи международни фестивали, утвърдени в цяла Европа. \r\nИнвестиционната програма на Община Велико Търново за 2019 година е в размер на 28 206 892 лева. Целевата субсидия за капиталови разходи за 2019 година е 1,7 млн. лева. \r\n„Бюджетът и Инвестиционната програма за 2019 година за оптимистични, реалистични и прагматични. Акцентира се върху инфраструктура и образование. Отдава се нужно място на социалните дейност и културата. Ще се затвърди европейският път, по който Велико Търново и Общината е тръгнала“, допълни инж. Даниел Панов. \r\nНадежда КРЪСТЕВА", "date": "2019.01.31", "title": "Кметът на Велико Търново инж. Даниел Панов: Бюджет '2019 и Инвестиционната програма на Общината са оптимистични, реалистични и прагматични"}
{"url": "http://www.focus-news.net/news/2019/01/31/2618456/dha-turska-voenna-delegatsiya-otnovo-e-v-moskva-za-razgovori-po-siriya.html", "text": "Поредна турска военна делегация пристигна в Москва за  обсъждане на последното развитите на обстановката в Сирия, предаде информационната агенция  ДХА . В официално съобщение на турското Министерство на националната отбрана се посочва, че „изпратената в Руската федерация военна делегация вече е започнала контактите си със своите домакини в Москва по повод последните събития напоследък в Сирия”.  Георги Димов", "date": "2019.01.31", "title": "ДХА: Турска военна делегация отново е в Москва за разговори по Сирия"}
{"url": "http://www.focus-news.net/news/2019/01/31/2618443/smolyan-elektrozahranvaneto-za-observatoriyata-v-rozhen-e-vazstanoveno-sled-sedemdnevno-prekasvane-zaradi-obilnite-snegovalezhi.html", "text": "Екипите на „Електроразпределение Юг“ са възстановили електрозахранването за обсерваторията в Рожен, след като през последните дни достъпът до местата на авариите е бил невъзможен. Това съобщиха от  електроразпределителното дружество . С възстановяването захранването за село Мугла на 30 януари всички населени места, засегнати от тежкия снеговалеж в Родопите през отминалите дни, имат захранване. Екипи на дружеството продължават своята работа в района за подсигуряване на мрежата. От петък миналата седмица Националната астрономическа обсерватория „Рожен“ и село Мугла бяха без електрозахранване заради аварии. Заради затворените пътища до институцията и населеното място от множество паднали дървета и дълбоки преспи сняг досега не бе възможно авариите да бъдат отстранени.", "date": "2019.01.31", "title": "Смолян: Електрозахранването за обсерваторията в Рожен е възстановено след седемдневно прекъсване заради обилните снеговалежи"}
{"url": "http://www.focus-news.net/news/2019/01/31/2618462/sport-viktoriya-tomova-priklyuchi-uchastieto-si-v-avstraliya.html", "text": "Виктория Томова отпадна във втория кръг на турнира в Ланкестън (Австралия) с награден фонд от 60 хиляди долара. Първата ракета на България отстъпи с 2:6, 1:6 на 21-годишната Надя Подороска от Аржентина за 78 минути игра, след като допусна пет пробива в подаването си. Поставената под номер 7 Томова в първия кръг победи със 7:5, 3:6, 6:2 представителката на домакините Белинда Уулкок. \r\nБългарката заработи 8 точки за ранглистата на Асоциацията. \r\nВенцислав ДРАГОМАНОВ", "date": "2019.01.31", "title": "Спорт: Виктория Томова приключи участието си в Австралия"}
{"url": "http://www.focus-news.net/news/2019/01/31/2618459/panos-kamenos-v-intervyu-za-skai-rusnatsite-shte-blokirat-prespanskiya-dogovor-uveren-sam-i-v-pomoshtta-ot-balgariya.html", "text": "Председателят на партията „Независими гърци“ и бивш министър на отбраната на Гърция Панос Каменос е убеден, че договорът за новото име на Македония никога няма да бъде приложен. Той ще бъде „замразен\", защото Русия ще отвори въпроса пред Съвета за сигурност на ООН и защото не е взета предвид позицията на България по въпроса за „македонския език“. Съответното Каменос заяви в интервю за гръцкия телевизионен канал  SKAI , цитирано от македонския информационен портал  365 . \r\n„Ние сме тези, които ще формират следващото правителство. Трябва да има преки избори, за да се отмени тази грозна сделка”, подчерта Каменос, визирайки Преспанското споразумение.  \r\nСъгласно думите му, гръцкото правителство не е имало мандата да го подпише, но също така е убеден, че договорът никога няма да бъде приложен. Според него споразумението ще бъде „замразено\", защото Русия ще го блокира в Съвета за сигурност на ООН. \r\nКаменос също е уверен в помощта от България. „Те не взеха предвид позицията на България, която не приема македонския език\", поясни лидерът на „Независими гърци“. \r\nКаменос изрази недоволство от опитите на правителството на премиера Алексис Ципрас да разбие парламентарната група на партията му, като предлага министерски кресла на изключените депутати Елена Контура и Василил Кокалис. Двамата подкрепиха Преспанския договор.  Тереза Герова", "date": "2019.01.31", "title": "Панос Каменос в интервю за SKAI: Руснаците ще блокират Преспанския договор, уверен съм и в помощта от България"}
{"url": "http://www.focus-news.net/news/2019/01/31/2618452/kathimerini-gratskiyat-parlament-shte-ratifitsira-protokola-za-prisaedinyavane-na-makedoniya-kam-nato-prez-sledvashtite-dni.html", "text": "Парламентът  на Гърция ще ратифицира Протокола за присъединяване на Бившата югославска република Македония към НАТО под новото й име през „следващите дни\", заяви говорителят на правителството Димитрис Цанакопулос в рамките на редовен брифинг, съобщава електронното издание на атинския ежедневник  Kathimerini . \r\n„Остава ратифицирането от гръцкия парламент на Протокола за присъединяване на Северна Македония към НАТО през следващите дни, а след това външното министерство ще изпрати вербална нота до външното министерство на Северна Македония, като по този начин автоматично ще влязат в сила измененията на Конституцията и разбира се - промяната на името”, поясни Цанакопулос пред журналисти. \r\nТой описа Преспанското споразумение за прекратяване на десетилетния спор за името на Македония като „исторически крайъгълен камък за мир, сътрудничество и стабилност на Балканите\". \r\nИмето на БЮРМ ще се промени официално на Северна Македония след подписването на протокола. Тереза Герова", "date": "2019.01.31", "title": "Kathimerini: Гръцкият парламент ще ратифицира Протокола за присъединяване на Македония към НАТО през „следващите дни“"}
{"url": "http://www.focus-news.net/news/2019/01/31/2618455/ministar-temenuzhka-petkova-tretata-faza-na-pazarniya-test-po-proekta-za-turski-potok-priklyuchi-uspeshno.html", "text": "Третата фаза на пазарния тест по проекта за разширение на газопреносната мрежа приключи успешно. Това каза министърът на енергетиката Теменужка Петкова по време на заседание на Комисията по енергетика в отговор на въпрос на депутата от ГЕРБ  Валентин Николов за „Турски поток“, предаде репортер на  Агенция „Фокус“ . „31 януари беше крайният срок, в който трябваше да приключи третата фаза на пазарния тест, свързана с възможността за изпълнение на проект „Разширение на газопреносната инфраструктура на територията на България от турско-българска граница до българо-сръбска граница““, обясни тя. „Имаме добра новина. Третата фаза на пазарния тест в рамките на вчерашния ден приключи успешно. На 100% беше реализиран капацитетът, който беше обявен на вход от турско-българска граница. Съответно на 100% беше реализиран капацитетът на българо-сръбска граница. Процедурата приключи успешно“, обяви Теменужка Петкова. „В резултат на тази процедура е налице 10% от техническия капацитет, който е на вход от Турция. Ще бъде предоставен, както предвиждат европейските правила за разпределение от платформата за разпределение на капацитет“, посочи тя. „Малко над 20% от капацитета в посока Сърбия също ще бъде разпределен, така както предвиждат европейските правила, на платформата за разпределение на капацитет“, допълни министърът. По думите й процедурата е била проведена по всички изисквания на европейските правила и на българското национално законодателство. „Наличието на този свободен капацитет означава, че ще имаме възможност да реализираме допълнителни приходи извън резервирания капацитет в рамките на третата фаза на пазарния тест. Отделно от това се гарантира по безспорен начин изискването на европейското законодателство за свободен достъп на всички търговци и желаещи до тази инфраструктура“, заяви Петкова и уточни, че приходите, които ще бъдат реализирани възлизат малко над 360 млн. на година. „За целия период на експлоатацията се очаква да са малко над 7 млрд. лв.“, допълни тя. „Добрата новина е, че процедурата е успешна, на база тази успешна процедура „Булгартрансгаз“ ще вземе финалното икономическо инвестиционно решение и би трябвало да пристъпи към подписване на договорите за капацитет с компаниите, които участваха там. Участваха три компании в третата фаза на пазарния тест“, каза още Теменужка Петкова.  \r\nДеница КИТАНОВА", "date": "2019.01.31", "title": "Министър Теменужка Петкова: Третата фаза на пазарния тест по проекта за „Турски поток“ приключи успешно"}
{"url": "http://www.focus-news.net/news/2019/01/31/2618436/spetsializiraniyat-nakazatelen-sad-shte-gleda-myarkata-za-neotklonenie-na-stayko-staykov.html", "text": "Специализираният наказателен съд ще гледа мярката за неотклонение на Стайко Стайков. Това съобщиха от пресцентъра на  Апелативна специализирана прокуратура . Делото по мярката на Стайков ще започне от 16.00 часа на в Специализирания съд на ул. \"Черковна\" 90. \r\nСпециализираната прокуратура внесе в Специализирания наказателен съд искане за определяне на мярка за неотклонение „Задържане под стража“ на Стайко Стайков. Повдигнато му е и ново обвинение – за данъчни престъпления за близо половин милион лева. Първоначалното обвинение на Стайко Стайков бе за участие в организирана престъпна група (създадена с цел разпространение на акцизни стоки без бандерол, пране на пари и данъчни престъпления). \r\nПредстои съдът да насрочи час за заседанието по мярката за неотклонение.", "date": "2019.01.31", "title": "Специализираният наказателен съд ще гледа мярката за неотклонение на Стайко Стайков"}
{"url": "http://www.focus-news.net/news/2019/01/31/2618463/stara-zagora-rekordno-visok-byudzhet-prieha-obshtinskite-savetnitsi-obshto-nad-125-mln-leva.html", "text": "Рекордно висок бюджет приеха общинските съветници в Стара Загора – общо над 125 млн. лева, което е с около 11 млн. лева повече от миналата година. Това съобщиха от пресцентъра на  Общината . С 42 гласа „За“ бе подкрепено проектното предложение. Като рекорден за новата история на града го обяви, председателят на Постоянната комисия по бюджет и финанси на ОбС Диян Димитров. „Отново имаме консервативен подход - баланс  между приходна и разходна част, както и ниска кредитна задлъжнялост “, допълни Димитров.  \r\nНяма предвидено увеличение на местните данъци и такси, стана ясно още по време на януарското заседание на местния парламент. Председателят на финансовата комисия обобщи и приоритетните точки, които стоят пред Бюджет 2019 – подобряване и създаване на културна инфраструктура. „Рекордни стойности имаме и при капиталовите разходи, или иначе казано инвестиционната програма на Общината. Общо 40 млн . лева са за тази година“, каза още Димитров. Той сподели и част от обектите, за които конкретно са предвидени средства  – разширението на парк „Артилерийски“, продължението на ул. „Христо Ботев“, ремонт на залата на Синдикалния дом, ремонт и на сградата, която бе дарена от Мария Жекова, за да се създаде Център за даровити деца, оборудване на Музей Литературна Стара Загора, както и за въвеждане на електронната система за таксуване в градския транспорт. И тази година са предвидени средства за  ремонт и мерки за енергийна ефективност на детски градини, училища. Подобрения ще има и на уличната и тротоарната система, като рехабилитация е предвидена и за ВиК  мрежата. „800 хил . лева са отделени за ремонт на ул. „Св. Княз Борис I“, както и 400 хил . лева за следващия лот от пътя между селата Борово и Михайлово . Ремонти ще има още за дневния център „Теофано  Попова“ и центъра за деца с аутизъм  в кв . „Самара“, даде подробности Диян  Димитров. Предвидено е още изграждането и на две нови пътни кръстовища – временното кръгово, което бе за облекчение на трафика към индустриалната зона и по бул . „Патриарх Евтимий “ при пътя за Раднево. Средства са отделени и за подобряване на състоянието на кметства и читалища по селата.  \r\n„На фона на икономическото състояние у нас, бюджетът на една община не може да бъде напълно изчерпателен. Избягваме  разпиляването и залагаме на баланс и ефективност“, подчерта и кметът на Стара Загора Живко Тодоров. Той даде пример с оптимизацията при разходите, касаещи ВиК  мрежата в града, която не е подменяна от няколко десетилетия. Чрез дейностите там и реновирането на системата, освен че се подобрява качеството на услугата, така и се намаляват разходите. Като друг добър пример в тази посока, градоначалникът определи и включването на мерките за енергийна ефективност, които също пестят средства. По време на заседанието на местния парламент стана ясно още, че не бива да се изкривява именно балансът при общинския бюджет, защото толерирането на една функция за сметка на друга не води до подобряване на общата среда и качество на живот като цяло.   \r\nПриета с 39 гласа „За“, бе Наредба за изменение и допълнение на Наредбата за определянето и администрирането на местните данъци на територията на община Стара Загора. „Най-същественото изменение засяга данъка върху МПС. В годините назад, приходите от тази функция са в размер на 6 млн. и 800 хил. лева. С така направените разчети тази сума и след промените ще е със същите нива. Новите ставки имат за цел едно по-справедливо разпределяне на новата екологична компонента. Всички промили, които познаваме до момента – година на производство и мощност, се намалят от 0,1 до 0,4, като идеята е да се компенсира екологията, а към еко  ставката е подходено социално - при най-ниските категории „Евро 1“ и „Евро 2“, се приема най-ниската ставка. При „Евро 3“ сме на 1-ца, а при по-новите автомобили сме взели средни стойности“, уточни Диян  Димитров от ПК  по бюджет и финанси. „От първите 6 по големина общини в страната, то в Стара Загора имаме едни от най-ниските промили за екология“, каза той. Димитров посочи, че вече ще бъде затворена „вратичката“, през която бяха зачестили случаите за регистрация на скъпи и мощни автомобили като товарни такива, за да плащат по-малко.  \r\nСъветниците подкрепиха с 41 гласа „За“ годишният отчет на кмета на Стара Загора. Приети бяха още и годишният на старозагорския  обществен посредник, както и отчетът за последното шестмесечие на председателя на Общинския съвет. Съгласие бе дадено Община Стара Загора да кандидатства по Проект „Красива България“ за благоустрояване на детска ясла № 5 „Първи юни“.  \r\nЗа следващо заседание остана изборът на кмет, който да изпълнява временно длъжността, в село Памукчии.", "date": "2019.01.31", "title": "Стара Загора: Рекордно висок бюджет приеха общинските съветници – общо над 125 млн. лева"}
{"url": "http://www.focus-news.net/news/2019/01/31/2618465/stara-zagora-oborudvane-za-montesori-kuhnya-zakupi-domat-za-mediko-sotsialni-grizhi-za-detsa-mariya-luiza-v-selo-buzovgrad.html", "text": "Оборудване за Монтесори кухня закупи Домът за медико-социални грижи за деца „Мария Луиза” в село Бузовград, каза за  Радио „Фокус”  Ана Стефанова, психолог в дома. Тя поясни, че кухнята е продължение на идеята на екипа да създаде най-добрата подкрепяща и обучаваща среда, която естествено да въведе децата в усвояване на самостоятелни умения за непосредствения живот.  \r\nДо няколко седмици помещението ще бъде напълно оборудвано и децата ще имат занимания там. Ще месят хляб, ще се учат да готвят, да мият, да перат, простират и гладят. Ще правят всичко сами. \r\nМонтесори кухнята е изградена с финансова подкрепа от дарители. \r\nСлавяна ГАЙДАРОВА", "date": "2019.01.31", "title": "Стара Загора: Оборудване за Монтесори кухня закупи Домът за медико-социални грижи за деца „Мария Луиза” в село Бузовград"}
{"url": "http://www.focus-news.net/news/2019/01/31/2618464/zadarzhan-e-predsedatelyat-na-telk-lovech.html", "text": "При акция на ГДБОП и прокуратурата е задържан председателят на ТЕЛК – Ловеч д-р Донка Минкова, както и лице, изпълняващо ролята на посредник между пациенти и лекари. Това каза на пресконференция окръжният прокурор на Ловеч Валентин Вълков, във връзка с водено досъдебно производство за подкуп на длъжностни лица в ТЕЛК – Ловеч,  предаде репортер на  Агенция „Фокус“ . Прокурор Вълков поясни, че в посредника вчера са намери 13 хил. лв. Лицето не е от ромски произход. \r\nОчаквайте подробности", "date": "2019.01.31", "title": "Задържан е председателят на ТЕЛК-Ловеч"}
{"url": "http://www.focus-news.net/news/2019/01/31/2618468/viktor-boychev-direktor-na-obnoveniya-kuklen-teatar-v-plovdiv-teatarat-stava-myasto-za-elitni-postanovki.html", "text": "Напълно обновен е Държавният куклен театър в Пловдив. Това съобщи пред журналисти директорът на театъра Виктор Бойчев, предаде репортер на  Радио „Фокус” - Пловдив . Виктор Бойчев и кметът на Пловдив Иван Тотев показаха какво е направено в рамките на реновирането на театъра. Бе обяснено, че изцяло е ремонтирана сцената, сменена е акустичната и осветителна техника, подовите настилки, столовете. „По стените са монтирани плоскости с ефект на разпадане на звука – 16 броя диспенсери за разпадане на звуковата вълна в 800 херца”, поясни Бойчев. „Направен е балкон, на който реално озвучителите ще могат да чуват звука. Това в българския театър досега е ставало през колони”, уточни още Бойчев. По думите му театърът има реално всички възможности за прецизни звукови концерти и спектакли и се превръща в място за елитни спектакли. За ремонта досега са похарчени 670 000 лева. Сумата включва и основната работа по укрепване на гредоредната конструкция. Изцяло е сменена климатичната и отоплителна инсталация. \r\n„Сградата е строена през 1903 година и е надстроявана два пъти”, посочи Виктор Бойчев. Първият ремонт е през 1926 година, а през 1955 година започва капиталният ремонт на сградата. „От 1957 година досега инвестиция от такъв мащаб не е правена в този театър”, добави директорът. По думите му всяко нещо е направено с големи обществени поръчки – за осветление и озвучаване, както и за оборудване. \r\nПредстои да бъде изградена и цялата сутеренна част, работи се и в двора, където ще се изгради открита сцена с около 60-70 места за зрители. Благодарение на усилията на общината и на кмета на Пловдив теренът на двора е закупен и вече не е частна собственост, а общинска. В сутеренните помещения ще има детски атракциони и ще се покажат част от архивните кукли на театъра. Инвестицията, която е необходима за двора е също около 670000 лева. \r\nПървото представление в обновения вече театър в Пловдив е на 2 февруари – събота „Патето жълтурко” и в неделя – 3 февруари „Болен, здрав носи”. \r\nЦветана ТОНЧЕВА", "date": "2019.01.31", "title": "Виктор Бойчев, директор на обновения Куклен театър в Пловдив: Театърът става място за елитни постановки"}
{"url": "http://www.focus-news.net/news/2019/01/31/2618471/ministar-petya-avramova-vse-oshte-nyama-priklyuchili-prepiski-za-osvobozhdavane-na-patni-otsechki-ot-republikanskata-patna-mrezha-ot-vinetni-taksi.html", "text": "Все още няма приключила нито една преписка, свързана с искане за освобождаване от винетни такси на пътни отсечки от републиканската пътна мрежа. Това каза пред журналисти министърът на регионалното развитие Петя Аврамова във връзка с искането на общините определени пътни участъци да бъдат освободени от винетни такси, предаде репортер на  Агенция „Фокус“  „Има решения вече на много общински съвети, които постъпват в АПИ за освобождаване на отсечки, които са на територията на съответните общини. Това е процес, който още не е приключил“, посочи тя. „За тези отсечки, които ще бъдат освободени от винетна такса, ще се пристъпи към споразумение между АПИ и съответната община за тяхната поддръжка“, обясни Аврамова. Министърът уточни, че няма срок и че при решение на общинските съвети, тези казуси ще бъдат разгледани. „Едно такова решение води до промяна на решение в Министерски съвет, където са включени обхватът на пътищата, за които се събират винетни такси“, каза още още регионалният министър.  \r\nДеница КИТАНОВА", "date": "2019.01.31", "title": "Министър Петя Аврамова: Все още няма приключили преписки за освобождаване на пътни отсечки от републиканската пътна мрежа от винетни такси"}
{"url": "http://www.focus-news.net/news/2019/01/31/2618458/zafir-zarkov-gerb-shte-se-uvelichi-broyat-na-prevoznite-sredstva-po-17-linii-ot-gradskiya-transport-v-sofiya-prez-2019-g.html", "text": "Ще се увеличи броят на превозните средства по 17 линии от градския транспорт в София през 2019 г. Това каза за  Агенция „Фокус“  Зафир Зарков – общински съветник от ГЕРБ и зам.-председател на Транспортна комисия в Столичния общински съвет. \r\n„Днес приемаме икономическата рамка за транспорта. Важно е, че за тази година тя се увеличава с 16 млн. лв., като по този начин за осигуряването на транспорта в града са предвидени общо 240 млн. лв. За поредна година увеличаваме и километрите-пробег в икономическата рамка – с близо 2 млн. км. Иначе казано – 62 млн. км. е транспортната задача на транспортните оператори, което ще позволи по редица линии да има по-редовен градски транспорт, тъй като ще се увеличи броят на транспортните средства по тях“, заяви Зарков. Промените ще засегнат 17 линии – автобусните линии 117, 27, 100, 120, 260, 304, 107, 314, 64, 67, 76 и 82, тролейбусните линии 2,7 и 9 и трамваите по линии 11 и 7. \r\n„Другото, което е важно, е, че с този бюджет продължаваме политиката по обновяване на градския транспорт. Осигурени са средства за закупуване на 82 автобуса с цел повишаване комфорта, качеството и сигурността на транспортните средства. 32 млн. лв. са осигурени за закупуване на 13 нови трамвая, които ще сменят трамвайните мотриси по линия номер 5. Те са от модела, който е познат вече на софиянци - „Pesa“. Предстои подписване на договор за закупуване на 15 електробуса в дружеството. Така че с ресурсите, които има „Столичен електранспорт“, ще бъдат подменени всички превозни средства по линия 5“, посочи Зарков. Той обясни, че в бюджета са предвидени и 10 нови метровлака на стойност 22 млн. лв. \r\n„Като дългосрочна политика последните 10 години има сериозни промени в качеството и комфорта на превозните средства. През 2009 г. почти няма транспортни средства, които са с улеснен достъп за хора неравностойно положение или климатизирани. Към 2019 г. над 70% от превозните средства отговарят на тези критерии“, каза Зарков. \r\nТой обясни, че друга много важна приоритетна задача е изграждането на тикет системата. „В края на миналата година бе подписан договорът и през 2020 г. вече трябва да очакваме тя да влезе в експлоатация. Тази система ще позволи да може да има пътувания по време и по изминато разстояние, което представлява по-справедлив начин за ползването на транспортните услуги, когато имаме единични пътувания. По-дългосрочните документи ще бъдат запазени“, заяви Зарков и допълни, че тикет системата ще осигури по-удобен достъп до превозните документи – включително чрез възможност за закупуване от интернет. \r\n„С цел борба с гратиса в градския транспорт предвиждаме и инсталирането на видеокамери във всички превозни средства. Това представлява допълнителна възможност за осигуряване на повече сигурност за всички пътуващи. В момента фирмата обследва транспортните оператори за видовете транспортни средства и за това в кой вид транспортно средство кои системи да бъдат изградени“, заяви Зарков. Той посочи, че изграждането на тикет системата стартира през тази година, като средствата за това са осигурени. \r\nЦветилена СИМЕОНОВА", "date": "2019.01.31", "title": "Зафир Зарков, ГЕРБ: Ще се увеличи броят на превозните средства по 17 линии от градския транспорт в София през 2019 г."}
{"url": "http://www.focus-news.net/news/2019/01/31/2618469/ministar-petya-avramova-shte-tarsim-zakonovi-nachini-da-sprem-stroitelstvoto-v-chuvstvitelnite-zoni-okolo-morskite-plazhove.html", "text": "Правителството и МРРБ ще търсим всички възможни законови начини да спрем строителството в чувствителните зони около морските плажове. Това каза пред журналисти министърът на регионалното развитие Петя Аврамова във връзка със застрояването на плажовете, предаде репортер на  Агенция „Фокус“ . По думите й ще се търсят и законов начин и възможности за отчуждаване на части от имоти, които са в чувствителна зона. „Това ще важи за имотите, за които не съществува и няма никаква забрана за строителство“, обясни Аврамова.  По отношение на къмпинг „Корал“, министърът уточни, че има забрана за строителство със заповед на МОСВ. „Тази заповед е обжалвана и е влязла в законна сила през февруари 2018 г.  тоест за визирания имот, има забрана за строителство“, допълни министърът. „Ръководителят на ДНСК арх. Несторов е цяла седмица на проверка на обектите, както в Северното, така и в Южното Черноморие. Проверяват се всички обекти, за които има сигнали или информация от медиите за строителството. Това, което знам до момента е, че проверката на „Св. Константин и Елена“ е констатирала, че няма законови нарушения и строителството се изпълнява законно. Относно плажовете и  строежа по Южното Черноморие утре в 11.00 ч. арх. Несторов ще изнесе данни за всички строежи кои от тях се спират с решение на ДНСК, кои ще бъдат спрени“, каза още Аврамова.  \r\nДеница КИТАНОВА", "date": "2019.01.31", "title": "Министър Петя Аврамова: Ще търсим законови начини да спрем строителството в чувствителните зони около морските плажове"}
{"url": "http://www.focus-news.net/news/2019/01/31/2618475/haskovo-4-fevruari-shte-bade-neucheben-za-uchenitsite-v-dimitrovgrad.html", "text": "4 февруари да бъде неучебен ден за учениците реши кметът на Димитровград Иво Димов след проведена работна среща с директорите на училищата в общината. Това съобщиха от пресцентъра на  Община Димитровград . Учениците в димитровградско ще почиват четири последователни дни - събота, неделя, понеделник и вторник. Решението стана ясно, след уверението на директорите, че обявяването на 4 февруари за неучебен ден по никакъв начин няма да попречи на успешното приключване на първия учебен срок.", "date": "2019.01.31", "title": "Хасково: 4 февруари ще бъде неучебен за учениците в Димитровград"}
{"url": "http://www.focus-news.net/news/2019/01/31/2618467/makfaks-makdoniya-sasht-nyama-da-odobryavat-vizi-za-kosovski-ofitsialni-litsa-zaradi-mitata.html", "text": "САЩ няма да предоставят визи на официални лица от Косово заради отказа на Прищина да отмени 100-процентовите мита за вноса на стоки от Сърбия и Босна и Херцеговина в страната, предава македонската информационна агенция  „Макфакс“ , като се позовава на информация от портала Lajmnet.net. \r\nСпоред медийния доклад, Вашингтон започна да прилага конкретни мерки за длъжностни лица след решението на косовския премиер Рамуш Харадинай да остави в сила митата. Привежда се мнението на анализатора Артон Демхасай, според когото става въпрос за натиск с цел косовското правителство да вземе решение за отмяна на митата.  \r\n„Виждаме, че правителството на Косово остава твърдо на позициите си, ще видим колко време ще отнеме, как ще реагира на натиска на САЩ или на Европейския съюз\", подчерта Демхасай. \r\nСпоред анализатора САЩ са взели много сериозно въпроса за митата и поради тази причина са възможни други по-строги санкции от страна на Вашингтон срещу косовските институции. Тереза Герова", "date": "2019.01.31", "title": "„Макфакс“ (Макдония): САЩ няма да одобряват визи за косовски официални лица заради митата"}
{"url": "http://www.focus-news.net/news/2019/01/31/2618474/okrazhniyat-prokuror-valentin-valkov-oshte-nyakolko-litsa-shte-badat-privlecheni-kato-obvinyaemi-za-zloupotrebi-v-telk-lovech.html", "text": "Още няколко лица ще бъдат привлечени като обвиняеми за злоупотреби в ТЕЛК – Ловеч. Това каза на пресконференция окръжният прокурор на Ловеч Валентин Вълков, във връзка с водено досъдебно производство за подкуп на длъжностни лица в ТЕЛК – Ловеч,  предаде репортер на  Агенция „Фокус“ .  „След оперативна разработка на ГДБОП, касаеща длъжности лица на ТЕЛК- Ловеч, преди около година Окръжната прокуратура е образувала досъдебно производство за подкуп. В рамките на воденето досъдебно производство вчера бяха извършени престърсвания и изземвания на много документи, компютри, телефони, немалка сума пари от 17 адреса в областта. Действията касаеха дейността на ТЕЛК – Ловеч“, обясни прокурор Вълков. „Започнаха и към момента се провеждат разпити на множество свидетели, една част от тях от ромски произход, но не всички, които в последните 2 години са получавали неправомерно решения от ТЕЛК – Ловеч с определен в повечето случаи завишен процент на инвалидност“, коментира той и допълни, че в немалка част от случаите при някои от лицата няма каквито и да е заболявания. „Към настоящия момент са привлечени като обвиняеми и са задържани председателят на ТЕЛК – Ловеч д-р Донка Минкова както и лице, изпълняващо ролята на посредник между пациенти и лекари“, допълни Валентин Вълков. По думите му предстои внасяне за искане за вземане на мярка за неотклонение задържане под стража по отношение на тези две лица.  „През следващите дни след преценка и анализ на събраните доказателства ще се прецени колко още лица, поне още няколко, ще бъдат привлечени като обвиняеми, в това число един или двама лекари“, каза още той и поясни, че всичко зависи от действията, които текат и ще бъдат ориентир за лицата, които ще бъдат привлечени за обвиняеми.", "date": "2019.01.31", "title": "Окръжният прокурор Валентин Вълков: Още няколко лица ще бъдат привлечени като обвиняеми за злоупотреби в ТЕЛК - Ловеч"}
{"url": "http://www.focus-news.net/news/2019/01/31/2618472/d-r-valentin-tsankov-rzi-pleven-namalyava-broyat-na-zabolelite-ot-grip-v-oblastta.html", "text": "Намалява броят на заболелите от грип в Плевенска област, съобщи пред на  Радио \"Фокус\"  д-р Валентин Цанков, директор на дирекция \"Надзор на заразните болести\" в Регионална здравна инспекция (РЗИ) - Плевен. При обявената грипна епидемия типичните усложнения се наблюдават най-вече при децата от предучилищна възраст под формата на пневмонии. При възрастните пациенти, освен в пневмонии, усложненията се изразяват и в миокардити.  \r\nУчениците в областта са във ваканция от 26 януари до 5 февруари. Намалява и броят на заболелите в училищна възраст. \"В понеделник предстои заседание в РЗИ, за да се реши дали се налага удължаване на грипната ваканция\", посочи д-р Валнетин Цанков. \r\nВиолета Кръстева", "date": "2019.01.31", "title": "Д-р Валентин Цанков, РЗИ - Плевен: Намалява броят на заболелите от грип в областта"}
{"url": "http://www.focus-news.net/news/2019/01/31/2618470/d-r-violeta-pashova-speshna-pomosht-gorna-oryahovitsa-davaneto-na-publichnost-na-problemite-pri-nas-veche-ima-svoite-rezultati.html", "text": "Все по-малко пациенти, които не са за спешна помощ, търсят съдействието на специалистите от структурата. Това е резултат на гласността, която се даде за проблемите в тази насока, поясни за  Радио „Фокус“ – Велико Търново  д-р Виолета Пашова, началник на Спешното отделение в Горна Оряховица. Тя уточни, че е намалял броят на хората, които преди са чакали пред спешния кабинет, защото не са искали да посетят личния лекар, както и на тези, които са без здравни осигуровки и са търсили безплатна помощ.  \r\n„Има ефект от гласността, която бе дадена на проблемите. Смятам, че правилната посока е такава. Значи оставки, оставки, но при положение, че се разбие едно работещо звено, малко трудно после то ще бъде изградено. Смятам, че с помощта на медиите ако се дава гласност или има информационна кампания, която да е по-масирана, нещата могат да се случат“, категорична бе д-р Пашова. Тя уточни и, че в момента медиците настояват за законодателни промени, според които нападенията над лекари да се наказват адекватно.  Тя заяви и, че чистото съдебно минало не трябва да е оправдание за един побойник и призова за ефективни присъди за нарушителите, каквото е искането и на колегите и. \r\nЛуиза ТРАНЧЕВА", "date": "2019.01.31", "title": "Д-р Виолета Пашова, Спешна помощ – Горна Оряховица: Даването на публичност на проблемите при нас вече има своите резултати"}
{"url": "http://www.focus-news.net/news/2019/01/31/2618479/api-6-sa-otvorenite-tsenovi-oferti-za-predinvestitsionno-prouchvane-za-traseto-na-tunel-pod-petrohan.html", "text": "6 са отворените ценови оферти на кандидатите в откритата процедура за избор на изпълнител за изработване на прединвестиционно проучване за трасе по направлението Монтана – София, с тунел под Петрохан. Това съобщиха от пресцентъра на  Агенция „Пътна инфраструктура” . \r\nОтворени са ценовите предложения на следните допуснати участници: \r\n- Обединение „Петрохан 2019”, в което са: „Трансконсулт-22“ ООД и Университет по архитектура, строителство и геодезия – „Център за научни изследвания и проектиране” ЕООД – 275 000 лв. без ДДС; \r\n- „Пътпроект – 2000” ООД – 365 000 лв. без ДДС; \r\n- ДЗЗД „Петрохан Проект”, в което участват: „Рутекс“ ООД, „Метропроект Прага“ АД и „Геоконструкт“ ООД – 288 200 лв. без ДДС; \r\n- „Илия Бурда“ ЕООД – 375 000 лв. без ДДС; \r\n- „Вия План“ ЕООД – 240 000 лв. без ДДС; \r\n- „Пътпроект“ ЕООД – 443 820 лв. без ДДС. \r\nБъдещият изпълнител ще трябва да посочи минимум три варианта за развитие на ново пътно трасе с тунелно преминаване под Петрохан. Въз основа на извършеното проучване ще бъде определен пътният габарит на направлението. Ще бъдат проучени необходимите капиталовложения за реализацията на проекта, както и разходите за поддържане и годишна издръжка на пътя и пътните съоръжения след тяхното реализиране. След приключване на прединвестиционното проучване следва процедура за оценка на въздействието върху околната среда (ОВОС), въз основа на която ще бъде взето решение за одобрение на вариант за бъдещото трасе. След влизането в сила на решението по ОВОС ще се пристъпи към изработването и на идеен проект по одобреното трасе. \r\nИндикативната стойност на обществената поръчка е 500 000 лв. без ДДС, а срокът за изпълнение 180 дни.", "date": "2019.01.31", "title": "АПИ: 6 са отворените ценови оферти за прединвестиционно проучване за трасето на тунел под Петрохан"}
{"url": "http://www.focus-news.net/news/2019/01/31/2618476/kyustendil-obshtinskiyat-savet-prie-byudzheta-na-obshtinata-za-2019-godina.html", "text": "Общинският съвет в Кюстендил прие на свое заседание бюджета на Общината за 2019 година, предаде репортер на  Радио „Фокус” – Кюстендил . В подкрепа на проекта за бюджет гласуваха 23 души, петима съветници гласуваха против, а трима се въздържаха. „Приоритетите които сме заложили, едва ли изненадват. Те са подобряване на инфраструктурата и работа, която да създаде възможност за траен балансиран растеж в туризма, както и да преодоляваме негативните национални темпове на миграцията”, каза кметът на Община Кюстендил Петър Паунов. Според него, надеждите са, че до лятото на настоящата година приемателна комисия ще въведе в експлоатация изградената част от медико-балнеоложкия комплекс „Свети Иван Рилски”.  \r\nКметът заяви, че парите за това се взимат от облигационния заем. „Предстои да бъде обявен конкурс за медицински център, който да стопанисва тази сграда. Има обекти, които може да функционират и самостоятелно”, каза Петър Паунов. Според него по официални данни ръстът на туризма наближава 10 %, а по неофициални данни ръстът е доста повече. „Важното е, че всички хора които влязоха в този сектор, полагат съвместни усилия. Нови инвестиции, декларират се на най-високо ниво позитивни намерения”, каза Петър Паунов. По думите му отпуснатите от Министерски съвет 2 млн. лева ще бъдат разпределени съгласно отправеното искане. 300 000 лева са за оборудване на социалните домове. Има заделени средства за инфраструктура, отделно има и средства за асфалтиране. „Ресурсът се насочва там, където има най-голямата необходимост”, каза Петър Паунов. \r\nПри приемане на годишния отчет за състоянието на общинската собственост и резултатите от нейното управление за 2018 година стана ясно, че 200 000 лева са постъпили в бюджета на Община Кюстендил от отдаване под наем на общински терени и помещения. Приходите от наем на общински терени са в размер на 107 000 лева, а останалите са приходи от наеми на общински помещения. Малко над 81 000 лева са събрани като наем от отдаване на общински жилища, а 35 000 лева са влезли в общинската хазна от наем на терени, върху които са поставени билбордове. 103 000 лева са приходите от отдаване под наем на обработваеми земеделски площи, собственост на Община Кюстендил. През миналата година са напарвани 352 проверки в стопанисваните общински горски площи. Съставени са четири констативни протокола за извършена незаконна сеч в землището на село Дождевица, изпратен е и сигнал до Районна прокуратура – Кюстендил. Съставен е и един акт на физическо лице, което е съхранявало дървен материал без необходимите документи. Общинските съветници приеха и изцяло нова наредба за обществения ред на територията на Община Кюстендил. \r\nВенцеслав ИЛЧЕВ", "date": "2019.01.31", "title": "Кюстендил: Общинският съвет прие бюджета на Общината за 2019 година"}
{"url": "http://www.focus-news.net/news/2019/01/31/2618477/gl-komisar-ivaylo-spiridonov-gdbop-izdavaneto-na-falshivi-telk-ove-e-prevarnato-v-biznes-iztochvat-se-ogromni-sredstva-ot-darzhavni-fondove.html", "text": "Издаването на ТЕЛК-ове на здрави лица е превърнато в бизнес. Това каза на пресконференция главният комисар Ивайло Спиридонов, директор на ГДБОП, предаде репортер на  Агенция „Фокус“  във връзка с водено досъдебно производство за подкуп на длъжностни лица в ТЕЛК – Ловеч. „По-голям проблем е моралът на някои от лекарите, които дават възможност на лица, които нямат увреждания, да се възползват от финансови средства-незаконно“, посочи той. „Лекарската професия е една от най-хуманните и би трябвало моралът и етиката да са на съвсем друго ниво“, коментира Ивайло Спиридонов. „Апелирам към лекарското съсловие да не се подава на корупционни практики. Вредят на себе си, защото лицата, които ще бъде повдигнато обвинение са част от лекарската комисия“, заяви той и уточни, че те имат посредници, но основните лица, които дават възможност подобни практики да се осъществяват са самите лекари. „Не бих искал да влизам в подробности за предстоящи реализации, защото всяка една дума, която кажа ще бъде във вреда за работата на колегите. МВР и Прокуратурата са структурите, които ще предприемат необходимите действия, за да се дисциплинира съсловието“, подчерта Спиридонов. „За съжаление тази дейност е превърната в бизнес. Тук не говорим за лица, които биха искали да придобият такива пенсии. Тук говорим за посредници, които отиват и предлагат на лица да станат такива. Това е превърнато в бизнес. По този начин се източват огромни средства от фондове на държавата, които са за подпомагане на хора с увреждания“, обобщи директорът на ГДБОП.", "date": "2019.01.31", "title": "Гл. комисар Ивайло Спиридонов, ГДБОП: Издаването на фалшиви ТЕЛК-ове е превърнато в бизнес, източват се огромни средства от държавни фондове"}
{"url": "http://www.focus-news.net/news/2019/01/31/2618480/kyustendil-98-ot-teritoriyata-na-izgradeniya-nov-trauren-park-v-grada-e-zapalnena.html", "text": "98 % от територията на изградения нов траурен парк в Кюстендил е запълнена. Това стана ясно от гласуваната на сесия на Общински съвет – Кюстендил информация за дейността на общинските предприятия за 2018 година, предаде репортер на  Радио „Фокус” – Кюстендил . Данните на Общинско предприятие „Обреден дом” сочат, че са в ход процедури по изменение на подробни устройствени планове и отчуждаване на частни земеделски земи, чрез което ще се осигури възможност за разширяване границите на траурния парк. В рамките на една година са издадени 899 акта за смърт. През 2018 година предприятието е организирало 215 ритуала „Сватба”, като от тях 23 са били изнесени. Общинско предприятие „Чистота” отчита липса на достатъчно финансови средства за изпълнение на възложените задължения. На второ място сред проблемите е пълното амортизиране на техниката в предприятието, което води до чести и скъпи ремонти.  \r\nОбщинско предприятие „Управление на общински имоти” е съставило 46 акта за установяване на административни нарушения, сред които по Наредбата за обществения ред, Наредбата за организация е безопасност на движението, както и Наредбата за поставяне на преместваеми обекти. Съставени са и 240 констативни протокола. В рамките на година време са задържани четири коня в общинския приют, за които е платена глоба в размер на 360 лева. Извършени са над 1 000 проверки на каруци, на 47 от тях са свалени регистрационните номера заради нарушения. Общинско предприятие „Ученическо хранене” отчита увеличаване в броя на произведените ученически обяди – общо 394 000. 234 000 са произведените подкрепителни закуски за учениците. Общинско предприятие „Обществена пералня” отчита повишен интерес от страна на фирмите и гражданите към предоставяните услуги. \r\nВенцеслав ИЛЧЕВ", "date": "2019.01.31", "title": "Кюстендил: 98 % от територията на изградения нов траурен парк в града е запълнена"}
{"url": "http://www.focus-news.net/news/2019/01/31/2618483/ria-novosti-turtsiya-obvini-koalitsiyata-na-sasht-che-iska-da-razvali-sporazumenieto-s-rusiya-za-idlib.html", "text": "Някои членове на коалицията против „Ислямска държава“, оглавявана от САЩ, се опитват да развалят турско-руското споразумение за Идлиб, заяви турският външен министър Мевлют Чавушоглу, цитиран от  РИА Новости . \r\nПрез септември Владимир Путин и Реджеп Таийп Ердоган се договориха за създаването на демилитаризирана зона по линията на съприкосновение между въоръжената опозиция и правителствените войски в сирийската провинция Идлиб. След това министрите на отбраната на двете страни подписаха меморандум за стабилизация на обстановката в идлибската зона на деескалация. \r\nЧавушоглу упрекна коалицията, че подкрепя финансово „Хаят Тахрир аш Шам“ – обединение на групировки под предводителството на „Джебхат ан Нусра“. Организацията бе създадена през 2017 година като отговор на установяването на примирие в Сирия и контролира по-голямата част от Идлиб. \r\n„Освен това, тези страни (коалицията) влагат големи усилия, за да не допуснат създаването на конституционен комитет (в Сирия), само защото го правим ние“, добави Чавушоглу в интервю пред вестник „Хюриет“. \r\nОсвен това министърът каза, че руската страна предлага съвместна операция за разгромяването на терористите в региона, но страните, от където те са дошли, не искат да ги приемат обратно. \r\nПри това, по думите на Чавушоглу, „ХТШ“ повече не може да вербува нови бойци, тъй като турско-сирийската граница е под контрола на Анкара. \r\nПревод и редакция:", "date": "2019.01.31", "title": "РИА Новости: Турция обвини коалицията на САЩ, че иска да развали споразумението с Русия за Идлиб"}
{"url": "http://www.focus-news.net/news/2019/01/31/2618482/vidin-zabavenite-trudovi-vaznagrazhdeniya-prez-2018-g-v-oblastta-vazlizat-na-403-000-lv.html", "text": "Забавените  трудови възнаграждения през 2018 г. във Видинска област възлизат на 403 000 лв. Това каза на пресконференция Надежда Симеонова, директор на Инспекцията по труда във Видин, предаде репортер на  Радио „Фокус“ – Видин . През 2017 г. размерът на установените забавените трудови възнаграждения е бил над 670 000 лв.  „В резултат на осъществения контрол от страна на Инспекцията по труда през 2018 г. 7 предприятия са изплатили пълния размер на забавените трудови възнаградения, а общата сума на изплатените трудови възнаграждения след намесата на Инспекцията по труда възлиза на 270 000 лв.“, заяви Симеонова. \r\nЗа отстраняване на констатираните нарушения, установени по време на проверките през 2018 г., Инспекцията по труда е приложила 3172  принудителни административни мерки, като най-често е предприемана принудителна административна мярка даване на задължителни за изпълнение предписания – 2986. 7 са спрени машините и съоръжения, 7 са и отстранените  от работа работници и служители поради липса на изискващата се квалификация или незапознати с правилата за здравословни и безопасни условия на труд. Дадени са 17 предписания за въвеждане на специален режим за безопасна работа при възникване на сериозна и непосредствена опасност за живота и здравето на работещите и при невъзможност за спиране на работата на опасните съоръжения и машини. 108  са дадените задължителни за изпълнение предписания за изплащане на неизплатени трудови възнаграждения и обезщетения след прекратяване на трудовите правоотношения. \r\nЕдновременно с прилагането на принудителните административни мерки през 2018 г.  са съставени и 148 акта за установени административни нарушения. Влезлите в сила наказателни постановления през 2018 г. са 166 броя. Сумата на санкциите от влезлите в сила наказателни постановления е 236 150 лв. при 152 800 лв., за 2017 г. \r\nАнна ЛОЗАНОВА", "date": "2019.01.31", "title": "Видин: Забавените  трудови възнаграждения през 2018 г. в областта възлизат на 403 000 лв."}
{"url": "http://www.focus-news.net/news/2019/01/31/2618481/okrazhniyat-prokuror-valentin-valkov-tsyalata-telk-lovech-e-zamesena-v-shemata-s-falshivi-resheniya.html", "text": "Цялата ТЕЛК – Ловеч е замесена в схемата с фалшиви решения. Това каза на пресконференция окръжният прокурор на Ловеч Валентин Вълков, във връзка с водено досъдебно производство за подкуп на длъжностни лица в ТЕЛК – Ловеч,  предаде репортер на  Агенция „Фокус“ . Вълкова поясни, че лицата, които са ползвали фалшиви решения на ТЕЛК – Ловеч са десетки. „Затова и работата ни с ГДБОП е в тази посока – всички тези лица трябва да бъдат намерени, повечето ги знаем“, допълни той. „Предполагам, имайки предвид и предишен опит, че заболяванията са от всички сфери“, заяви още той.  Прокурор Вълков поясни, че мярката за неотклонение задържане под стража по отношение на председателят на ТЕЛК – Ловеч д-р Донка Минкова както и лицето, изпълняващо ролята на посредник между пациенти и лекари, ще се гледа събота или неделя.  \r\n„Замесени са всички лекари от ТЕЛК -Ловеч, тоест цялата комисия, плюс на този етап още един – двама лекари. В Комисията са 4 души, плюс председателя“, допълни той.  \r\nОт своя страна главен комисар Ивайло Спиридонов, директор на ГДБОП, благодари за съвместната работа с Окръжната прокуратура. „Злоупотребата с държавни пари, които се източват от НОИ или се предоставят за лица, които имат увреждания, е приоритетна  задача за МВР и прокуратурата. Реално вчерашната реализация цели да покаже, че тези две структури няма да оставят нещата така, както са се развивали до момента“, поясни гл. комисар Спиридонов.", "date": "2019.01.31", "title": "Окръжният прокурор Валентин Вълков: Цялата ТЕЛК – Ловеч е замесена в схемата с фалшиви решения"}
{"url": "http://www.focus-news.net/news/2019/01/31/2618486/kmetat-na-plovdiv-ivan-totev-za-remonta-na-kukleniya-teatar-kato-feniks-izgaryame-no-varvim-napred.html", "text": "Като Феникс изгаряме, но вървим напред. Така пловдивският кмет Иван Тотев коментира пред журналисти поредния ремонт на театър в града – този на Кукления театър, предаде репортер на  Радио „Фокус”- Пловдив . Той обясни, че след сагата с Драматичния театър, който изгоря и след това бе изцяло ремонтират, сега се извършва така необходимият ремонт и на театъра за най-малките зрители на Пловдив.  \r\n„Не дойдох по време на ремонта, за да бъде изненадата ми по-голяма накрая”, каза кметът. Той се възхити на направеното и на топлината и уюта на театъра след обновяването му.  „Това е още едно обновено културно пространство в Пловдив, като очакваме  отварянето на още такива”, каза Иван Тотев. Той посочи, че през тази година ще бъдат довършени ремонтите на някои галерии в града и на други запланувани културни обекти. \r\nЦветана ТОНЧЕВА", "date": "2019.01.31", "title": "Кметът на Пловдив Иван Тотев за ремонта на Кукления театър: Като Феникс изгаряме, но вървим напред"}
{"url": "http://www.focus-news.net/news/2019/01/31/2618484/verka-tokova-kashta-muzey-vanga-petrich-dalgi-godini-sled-smartta-na-sapruga-si-dimitar-gushterov-vanga-ne-svalya-svoya-traur-no-i-ne-spira-da-pomaga-na-horata.html", "text": "Дълги години след смъртта на съпруга си Димитър Гущеров Ванга не сваля своя траур, но и не спира да помага на хората. Това каза за  Радио „Фокус“ – Пирин  Верка Токова, уредник в къща музей „Ванга“ в Петрич и кръщелница на пророчицата. Тя обясни, че съпругът на пророчицата бил от петричко село, а запознанството с Ванга станала около нейните способности. „Чул за Ванга от Струмица и за нейната способност. Брат му бил убит от незнайни злосторници, затова той решава да отиде при нея, за да научи кои са те. Тя го кара да обещае, че няма да тръгне да отмъщава и някой ден може да му ги посочи. След това веднага обяснява, че той ще бъде свидетел на тяхната гибел. Доволен Димитър си тръгнал, а след него Ванга подвикнала: „Ти пак ке се върнеш и за мен ке се ожениш. Така казват от небето“. Той се усмихнал и не повярвал на това, но така става, че наистина често започва да гостува в Струмица“, заяви Токова. Тя добави, че в един прекрасен ден, Димитър Гущеров завел Ванга и сестра ѝ Любка в Петрич, в една малка срутена къща и в неговото много голямо семейство.  \r\n„Димитър е бил кротък, тих човек с благ характер. Те заживяват в сговор и разбирателство. Любовта им обаче е била платонична. Обичали са се, както се обичат брат и сестра. Ще си позволя да цитирам: „Двадесет години аз мъж водя, но мъж не познавам“, казва Ванга на своя приятелка от най-близкото ѝ обкръжение. От нея съм го чула ѝ аз“, допълни Токова. Тя коментира, че по-късно осиновяват Венетка. „Димитър умира през 1962 година от цироза на черния дроб. След това пророчицата си избира един от нейните кръщелници – пак Димитър. Оставайки сама, без мъжко рамо, тя си избира него, като това не е случаен избор. Вярвам, че тя е видяла всичките му качества преди това. Той живее и учи в нейната къща, утеха ѝ е в дългите дни, месеци и години. Много години Ванга не сваля своя траур и не спира да помага в същото време на хората“, отбеляза Токова. Тя допълни, че в Исторически музей – Петрич съхраняват различни материали, снимки и документи, които Ванга завещава на българската държава. „Тук има ѝ много подаръци, които пророчицата е получавала от признателни хора, успели да се докоснат приживе до нейната дарба и душевност. За нас е важно да покажем всичко, което е било ценно за нея приживе, всичко до което се е докоснала в своето ежедневие. Понеже домът на пророчицата е скромен, то не можем да покажем всичко едновременно, но всяка година организираме тематични временни изложби“, заяви Токова. \r\nЛивия НИНОВА", "date": "2019.01.31", "title": "Верка Токова, къща музей „Ванга“ - Петрич: Дълги години след смъртта на съпруга си Димитър Гущеров Ванга не сваля своя траур, но и не спира да помага на хората"}
{"url": "http://www.focus-news.net/news/2019/01/31/2618466/bulgartransgaz-ead-vzeto-e-okonchatelno-reshenie-za-realizirane-na-proekta-za-razshirenie-na-gazoprenosnata-sistema-prognoznite-razhodi-vazlizat-na-nad-27-mlrd-leva.html", "text": "След постигнатия положитeлен резултат в икономическия тест, „Булгартрансгаз“ ЕАД взе окончателно инвестиционно решение за реализиране на „Проект за развитие и разширение на газопреносната система”, в съответствие с което ще сключи ангажиращи договори за капацитет с кандидати, подали ангажиращи оферти. Това съобщиха от  „Булгартрансгаз“ ЕАД . Прогнозните инвестиционните разходи на проекта възлизат на 2 767 115 441 лева, без ДДС. От дружеството припомнят, че провеждането на ангажиращата Фаза 3 от процедурата Open Season на „Проект за развитие и разширение на газопреносната система“ е стартирана на 21 декември 2018 г. В рамките на регистрационния прозорец, до 11 януари 2019 г., са били регистрирани четирима кандидати в процедурата. Ангажиращи оферти за участие във Фаза 1 на икономическия тест, в предвидения за това срок 15 януари - 16 януари 2019 г., са били подадени от трима от кандидатите. Ангажиращи оферти за участие във  Фаза 2 на икономическия тест в предвидения за това срок 22 януари - 23 януари 2019 г. са били подадени от трима от кандидатите.  \r\nВ резултат от проведените две фази, в съответствие с одобрените от Комисията за енергийно и водно регулиране правила на процедурата, от „Булгартрансгаз“ ЕАД са променени параметрите с цел постигане на положителен резултат на икономическия тест във Фаза 3. Поради тази причина предлаганият капацитет е редуциран до нивото на заявките на кандидатите в предходната фаза, при срок за резервации от 20 г. Резервационните цени бяха актуализирани с цел запазване на одобрените от КЕВР финансови параметри на процедурата. Ангажиращи оферти за участие във Фаза 3 на икономическия тест в предвидения за това срок 29 януари - 30 януари 2019 г. са подадени от трима кандидати. От дружеството информират, че Фаза 3 на икономическия тест е с положителен резултат. С подадените ангажиращи заявки от ползвателите е резервиран 100% от обявения в рамките на Фаза 3 капацитет на българо-турската граница и 100% от обявения капацитет на българо-сръбската граница.", "date": "2019.01.31", "title": "„Булгартрансгаз“ ЕАД: Взето е окончателно решение за реализиране на проекта за разширение на газопреносната система, прогнозните разходи възлизат на над 2,7 млрд. лева"}
{"url": "http://www.focus-news.net/news/2019/01/31/2618478/alsat-m-makedoniya-nikola-gruevski-e-organiziral-nasilieto-na-27-aprili.html", "text": "Защитен свидетел по делото за събитията в македонския парламент на 27 април 2017 година е посочил бившия премиер на страната Никола Груевски като организатор на случилото се насилие, заяви в съдебната зала прокурорът Вилма Русковска, която преразказа част от показанията му, предава излъчващият на албански  скопски телевизионен канал „Алсат – М“ . \r\nСпоред думите на Русковска, Яне Ченто и Александър Василевски – Нинджа били ядосани на бившия шеф на Бюрото за обществена сигурност - Чавков, защото те непрекъснато работили по директивата на Груевски, а по-късно били изоставени. По-късно, в отговор на журналистически въпроси, прокурорът заяви, че скоро се очаква разследване на организаторите, макар че този път не спомена директно имената. \r\n„Ще видите кои са те, когато изготвим наредбата. Все пак, смятам, че трябва да получим заповед за разследване“, заяви прокурорът по делото „27 април“. \r\nПо-рано в съдебната зала прокуратурата поиска лишаване от свобода за 16 обвиняеми за застрашаване на конституционния ред и сигурност. Минималната присъда, предвидена в закона, е 10 години затвор. Рускоска отбеляза, че амнистията на някои индивиди не трябва да засяга делото, въпреки че е оказала голямо влияние върху чувството за безнаказаност. \r\n„Много неща се случиха от началото на процеса досега, когато сме на последните думи. Много неща се случиха вътре и извън съдебната зала. Вътре няма да забравя свидетелствата на Дусица Мърджа, Фросина Ременски и Павле Богоевски. Техните емоции, в мен като човек, провокираха горчивина и срам, че такава травма им се е случила в парламента. Законът за амнистията като политическо решение в мен като гражданин доведе до още една горчивина“, каза Русковска. \r\nТя обаче е убедена, че обвиняемите са виновни и че обвинението има солидни доказателства пред съда. Процесът продължава в понеделник, когато заключителните аргументи трябва да дадат обвиняемите и защитата. \r\nПревод и редакция:", "date": "2019.01.31", "title": "„Алсат – М“ (Македония): Никола Груевски е организирал насилието на 27 април?"}
{"url": "http://www.focus-news.net/news/2019/01/31/2618489/evrodeputatat-ot-gerbenp-andrey-kovachev-i-mladezhite-ot-gerb-sofiya-shte-pochetat-zhertvite-na-komunisticheskiya-rezhim-na-1-fevruari.html", "text": "Зам.-председателят на Групата на ЕНП в ЕП и евродепутат от ГЕРБ Андрей Ковачев и представители на младежката структура на ГЕРБ в София ще почетат паметта на жертвите на комунистическия режим. Това съобщиха от пресцентъра на  ГЕРБ . Те ще почетат паметта на жертвите на 1 февруари от 11.00 часа пред Мемориала на жертвите на комунистическия режим в България. Андрей Ковачев ще поднесе венец от името на всички евродепутати от ГЕРБ/ЕНП. Младежи ГЕРБ-София също ще положат цветя на паметника, намиращ до НДК. През 2011 година правителството на Бойко Борисов определи 1 февруари като Ден за признателност и почит към жертвите на комунистическия режим.", "date": "2019.01.31", "title": "Евродепутатът от ГЕРБ/ЕНП Андрей Ковачев и младежите от ГЕРБ-София ще почетат жертвите на комунистическия режим на 1 февруари"}
{"url": "http://www.focus-news.net/news/2019/01/31/2618490/rtk-kosovo-tsru-preduprezhdava-za-vazmozhen-voenen-konflikt-na-balkanite.html", "text": "В доклад, публикуван от Централното разузнавателно управление (ЦРУ) на САЩ, се казва, че възможността от въоръжен конфликт и руското влияние продължават да са основните предизвикателства за сигурността в региона на Западните Балкани, предава  държавната „Радио и телевизия Косово“ (RTK) . \r\nСпоред документа, цитиран от Радио „Свободна Европа“, Русия ще се опита да използва етническото напрежение и корупцията на Балканите, за да предотврати прогресирането на региона по неговите евроатлантически интеграционни процеси. \r\n„Почти със сигурност на Западните Балкани ще остане риска от ниско ниво на насилие и възможен открит военен конфликт и през 2019 година. Русия ще се опита да използва етническото напрежение и високото ниво на корупция, за да подкопае способността на страните от региона да се движат към ЕС и НАТО“, гласи докладът на ЦРУ, в който службата оценява световните заплахи. \r\nПревод и редакция:", "date": "2019.01.31", "title": "RTK (Косово): ЦРУ предупреждава за възможен военен конфликт на Балканите"}
{"url": "http://www.focus-news.net/news/2019/01/31/2618488/kristina-krasteva-psiholog-v-balgarskite-semeystva-sapruzheskite-otnosheniya-sa-dosta-nedorazviti-v-posoka-na-tova-partnyorite-da-badat-razlichni-lichnosti.html", "text": "В българските семейства съпружеските отношения са доста недоразвити в посока на това партньорите да бъдат различни личности. Това каза в интервю за  Радио „Фокус“  – Варна  психологът Кристина Кръстева. Според специалиста тенденцията при връзките на българите е те да търсят хора, които имат техните виждания, мнения и преференции. „Казвам, в българските семейства съпружеските отношения са доста недоразвити в посока на това бъдем личности, да се срещнем с различията на другия и още по ясно е, че стоим във фазата на това да бъдем събрани чрез еднаквостта“, обясни Кристина Кръстева. Според нея, отношенията между различните характери и сблъскващите се мнения, дават повод за съмнения в партньорите и тогава се появява ревността.  \r\n„Ако ние по някакъв начин не сме не сме сходни и не сме еднакви, то значи вече не можем да бъдем заедно и затова ставаме изключително съмняващи се, изключително бдителни. Ревността процъфтява от ужаса, за това, че различието ни, вместо да ни помага да съжителстваме заедно и да уважаваме различието на всеки от нас, започваме да се страхуваме от това, дали някъде там няма да се появи някой, който да отмъкне моето имане“, каза психологът. Психоложката допълни, че влошаването на отношенията между двама човека възниква и при липсата на усещане за оценената ни идентичност от човека до нас. „Усещането за идентичност при всички положения изисква присъствието на друг човек, който те познава. Представете си колко е болезнено за всеки от партньорите да осъзнае, че партньора до него не го познава. Не го познава напълно в онзи смисъл, който се пробужда в човека. По тази причина, пак се обръщам към ревност – страха, че някой може по-добре да те разпознае и може да те открие като човека, с който може да споделяте обща вселена, общо пространство, общи идеи, обща посока“, допълни Кристина Кръстева.  \r\nКато семеен психолог, тя посъветва партньорите да подкрепят своите половинки в развиването и промяната на техните характери, а не обратното. Може би е време, в което със сигурност трябва да развием тези способности за свързването с другия човек, с желанието да можем да му позволим да изгради своята идентичност, да му помагаме в това, защото идентичността на единия помага за изграждане на идентичността на другия“, каза още психологът. \r\nБояна АТАНАСОВА", "date": "2019.01.31", "title": "Кристина Кръстева, психолог: В българските семейства съпружеските отношения са доста недоразвити в посока на това партньорите да бъдат различни личности"}
{"url": "http://www.focus-news.net/news/2019/01/31/2618485/kyustendil-obshtinskiyat-savet-glasuva-deklaratsiya-za-opazvane-na-okolnata-sreda-i-sreshtu-prouchvaniya-za-polezni-izkopaemi.html", "text": "ООбщинският съвет в Кюстендил гласува по време на свое заседание декларация за опазване на околната среда и срещу проучвания за полезни изкопаеми, предаде репортер на  Радио „Фокус” – Кюстендил . Декларацията, която ще бъде изпратена до всички институции, е обвързана с общинския план за развитие, който е основен документ за провеждане на политиката за регионално развитие на местно ниво. В декларацията се говори за съхраненото природно и културно наследство, за съхраняването и развитието на националната система от защитени природни и културни ценности, за поддържане на биологичното равновесие. В документа се посочва, че информацията от извършени геоложки проучвания от различни терени на територията на община Кюстендил е показала наличието на токсични тежки метали – живак и арсен, които в момента са в естествен баланс и не оказват влияние върху качеството на водата. Според декларацията всяка интервенция свързана с провеждането на проучвателни сондажи и други разработки създават риск от нарушаване на този баланс, както и замърсяване на водоизточниците за питейни нужди.  \r\nЕвентуалното замърсяване от мина „Караманица” на територията на община Босилеград, Република Сърбия по течението на река Драговищица, както и проблемите с ВЕЦ „Пчелина” създават риск от нарушаване на екологичната система в голяма част от кюстендилския регион. С декларацията се настоява за подкрепа правото на всеки за живот в чиста и здравословна среда, администрацията на Община Кюстендил да положи всички усилия, в това число и при необходимост завеждане на съдебни дела, с цел опазване на чиста околна среда и съхраняване на биологичното разнообразие. Общински съвет – Кюстендил призовава всички обществени, браншови, екологични, медицински и пациентски организации, които споделят написаното в декларацията, да я подпишат и подкрепят. \r\nВенцеслав ИЛЧЕВ", "date": "2019.01.31", "title": "Кюстендил: Общинският съвет гласува декларация за опазване на околната среда и срещу проучвания за полезни изкопаеми"}
{"url": "http://www.focus-news.net/news/2019/01/31/2618492/ofertite-za-stroitelen-nadzor-pri-rehabilitatsiyata-na-126-km-patishta-shte-badat-otvoreni-v-api-na-1-fevruari.html", "text": "Утре - 1 февруари, ще бъдат отворени постъпилите оферти в обществена поръчка за избор на строителен надзор при рехабилитацията на 126 км второкласни и третокласни пътища. Това съобщиха от пресцентъра на  Агенция \"Пътна инфраструктура\"  (АПИ). Ще бъдат основно ремонтирани близо 47 км от път II-23 Русе – Кубрат, около 27 км от път II-53 Поликраище - Елена – Сливен, над 23 км от път III-559 Полски градец – Тополовград – с. Устрем, близо 10 км от път III-2077 Каблешково – Межден и около 19 км от път III-9004 Варна – Житница. \r\nОбществената поръчка за строителен надзор е в 6 обособени позиции. \r\nВ лот 31 е рехабилитацията на близо 27 км от път II-53 Поликраище - Елена - Сливен в областите Сливен и Велико Търново. Индикативната стойност за осъществяване на строителния надзор при ремонта на участъка е 500 000 лв. без ДДС. \r\nВ лот 32 и лот 33 е основният ремонт на път II-23 Русе – Кубрат. В лот 32 е отсечка от 21,52 км от второкласния път на територията на област Русе, а в лот 33 е 25,2-километров участък в областите Русе и Разград. Индикативната стойност за строителния надзор на лот 32 е 400 000 лв. без ДДС, на лот 33 - също 400 000 лв. без ДДС. \r\nВ лот 34 е рехабилитацията на 23,41 км от третокласния път III-559 Полски градец – Тополовград – Устрем в област Хасково. Индикативната стойност за надзор е 320 000 лв. без ДДС. \r\nВ лот 35 е основният ремонт на 9,565 км от път III-2077 Каблешково – Межден в област Силистра. Индикативната стойност е 100 000 лв. без ДДС. \r\nВ лот 36 е рехабилитацията на 18,838 км от път III-9004 Варна - Житница в област Варна. Индикативната стойност за осъществяване на строителния надзор е 250 000 лв. без ДДС. \r\nВ началото на ноември бе открита и обществената поръчка за избор на изпълнители на строително-монтажните работи на отделните участъци.  \r\nПроектите ще кандидатстват за финансиране от ОП „Региони в растеж“ 2014-2020 г., при спестен финансов ресурс по програмата. \r\nОфертите ще бъдат отворени утре - 1 февруари, в 14:00 ч. в АПИ.", "date": "2019.01.31", "title": "Офертите за строителен надзор при рехабилитацията на 126 км пътища ще бъдат отворени в АПИ на 1 февруари"}
{"url": "http://www.focus-news.net/news/2019/01/31/2618473/ministar-temenuzhka-petkova-amerikanskata-general-electric-e-zayavila-interes-kam-aets-belene.html", "text": "Американската General Electric е заявила интерес към АЕЦ „Белене“. Тя вижда своето евентуално участие в реализацията на проекта като инженер и доставчик на турбините. Това каза пред журналисти министърът на енергетиката Теменужка Петкова, предаде репортер на  Агенция „Фокус“ . Тя обясни, че интересът е изразен в края на миналата година с писмо до Министерство на енергетиката. На въпрос дали това писмо е обвързващо, Петкова уточни, че то е за намерение. „Оттук нататък компанията държи да бъде информирана за хода на процедурата. През февруари ще бъде публикувана поканата, свързана с избор на стратегически инвеститор“, посочи Теменужка Петкова.  \r\nВъв връзка с третата фаза на пазарния тест за „Турски поток“, министър Петкова каза: „Мисля, че наистина това, което се случи днес е една много добра новина“. „Изпълнителният директор на „Булгартраснсгаз“ информира народните представители, че на база на успешно проведената трета фаза на пазарния тест, ще бъде взето окончателно инвестиционно решение и ще се пристъпи, може би още в рамките на днешния ден, към подписване на договорите със страните, които са резервирали капацитет“, обяви енергийният министър. \r\nДеница КИТАНОВА", "date": "2019.01.31", "title": "Министър Теменужка Петкова: Американската General Electric е заявила интерес към АЕЦ „Белене“"}
{"url": "http://www.focus-news.net/news/2019/01/31/2618496/sofiya-podsadim-za-napadenie-nad-meditsinska-sestra-v-mbal-svoge-se-e-priznal-za-vinoven-i-se-e-sporazumyal-s-prokuraturata.html", "text": "Подсъдим за нападение над медицинска сестра в МБАЛ Своге се е признал за виновен и се е споразумял с прокуратурата. Това съобщиха от пресцентъра на  Апелативна прокуратура- София . Подсъдимият А.С., е бил привлечен към наказателна отговорност, след като около 16.00 ч. на 2 май 2018 г. в сградата на „МБАЛ Своге“ ЕООД, причинил на медицински специалист лека телесна повреда. Мъжът нападнал медицинската сестра в манипулационна стая на хирургичното отделение при изпълнение на службата й. От нанесените й удари с ръце и крака, жената получила кръвонасядания, съчетани с травматичен оток, на главата, в областта на лявата ушна мида, както и по двете бедра. Съдът е одобрил постигнатото между страните споразумение, с което на подсъдимия А.С. е наложено наказание от седем месеца „Лишаване от свобода“ с тригодишен изпитателен срок. Освен това му е наложена пробационна мярка „Задължителна регистрация по настоящ адрес“ за срок от две години. Определението на съда има последиците на влязла в сила присъда.", "date": "2019.01.31", "title": "София: Подсъдим за нападение над медицинска сестра в МБАЛ Своге се е признал за виновен и се е споразумял с прокуратурата"}
{"url": "http://www.focus-news.net/news/2019/01/31/2618461/ministar-petya-avramova-v-mrrb-ne-sa-postapvali-signali-za-zloupotrebi-i-shemi-s-largoto.html", "text": "В МРРБ не са постъпвали сигнали за  злоупотреби и схеми с „Ларгото“. Това каза пред журналисти министърът на регионалното развитие Петя Аврамова във връзка с „Ларгото“, предаде репортер на  Агенция „Фокус“ . „Предвид течащо съдебно дело, с което Министерство на културата иска неустойка и е предявило такава към изпълнителя на проекта, управляващият орган ще изчака окончателно решението на съда преди да предприеме действия по казуса и по визираното закъснение в срока“, заяви министърът. „Управляващият орган ще предостави всички необходими документи. Прокуратурата проверява случая. След решението на съда относно предявените искове на Министерство на културата и управляващия орган ще предприеме съответните действия“, допълни Петя Аврамова. \r\nДеница КИТАНОВА", "date": "2019.01.31", "title": "Министър Петя Аврамова: В МРРБ не са постъпвали сигнали за  злоупотреби и схеми с „Ларгото“"}
{"url": "http://www.focus-news.net/news/2019/01/31/2618497/yambol-obshtinskiyat-savet-prie-byudzhet-2019-na-obshtinata.html", "text": "Общински съвет – Ямбол прие без промени предложения от кмета Георги Славов бюджет на Общината за 2019 г. Това съобщиха от пресцентъра на  Общината . Създаване на благоприятни условия за развитие на местната икономика и повишаване стандарта на живот на гражданите, продължаване последователната политика за подобряване инфраструктурата на града – това са част от основните приоритети, залегнали в предложението за бюджет. Във финансовата рамка на бюджета на община Ямбол за настоящата година отново се акцентира на подпомагане социалните дейности, образованието и здравеопазването, запазване на културните ценности, развитие на спорта и културния туризъм. \r\nОбщият размер на бюджета на Община Ямбол за 2019 г. възлиза на 80 747 943 лева. Общинското финансиране в разходната част е планирано на над 43 млн. лв., в това число повече от 21 млн. лв. за капиталови разходи за покриване на инвестиционната програма на Общината. По-голямата част от тях се предвижда да бъдат осигурени чрез теглене на дългосрочен облигационен заем в размер на 9 млн. евро.", "date": "2019.01.31", "title": "Ямбол: Общинският съвет прие Бюджет 2019 на Общината"}
{"url": "http://www.focus-news.net/news/2019/01/31/2618491/gl-komisar-ivaylo-spiridonov-gdbop-v-sledvashtite-sedmitsi-shte-chuete-za-oshte-po-frapirashti-sluchai-za-zloupotrebi-s-telk-ove-i-v-drugi-oblasti.html", "text": "В следващите седмици ще чуете за още по-фрапиращи случаи за злоупотреби с ТЕЛК-ове и в други области.  Това каза на пресконференция главният комисар Ивайло Спиридонов, директор на ГДБОП, предаде репортер на  Агенция „Фокус“   във връзка с водено досъдебно производство за подкуп на длъжностни лица в ТЕЛК – Ловеч. Той обясни, че работата по случая в Ловеч е започнала преди повече от година.  \r\nОкръжният прокурор на Ловеч Валентин Вълков обясни, че процесът с издаването на фалшиви ТЕЛК решения е двустранен. „Лицата, които имат нужда от ТЕЛК, си подават документите, но някой ги бави във времето. Те разбират, че трябва да платят, опират до посредник, носят някаква сума и респективно процентът се завишава“, посочи той. „Другият вариант е с посредници, които набират лица, предимно от ромски произход, насочват ги, казват им за какви суми става въпрос, които съответно се дават на лекарските комисии“, допълни Вълков. „Има си реално болни хора, но на една част от случаите им се завишава процентът срещу определено заплащане. Заплащането, което получават след издадено решение е по-голямо, ако съответно процентът е по-висок“, коментира окръжният прокурор. „В нашия случай тарифите са различни, започват от 200 лв. и достигат до 1 000 лв“, изтъкна той. Валентин Вълков посочи, че няма вероятност наистина болни граждани да останат без финансовото подпомагане, което ТЕЛК предоставя. Той каза още,  че ще бъде назначена експертиза, която ще провери всички издадени решения на ТЕЛКО-ове, за да се извадят случаите със злоупотреби.", "date": "2019.01.31", "title": "Гл. комисар Ивайло Спиридонов, ГДБОП: В следващите седмици ще чуете за още по-фрапиращи случаи за злоупотреби с ТЕЛК-ове и в други области"}
{"url": "http://www.focus-news.net/news/2019/01/31/2618499/sofiya-zatvarya-se-zhelezopatniyat-prelez-kazichane-ul-serafim-stoev-ot-1-fevruari.html", "text": "Поради извършване на строителни дейности от „НКЖИ” за модернизация на железопътен участък София – Елин Пелин от 1 февруари 2019 г. се въвежда нова организация на движение като се затваря временно жп прелез „Казичене” – ул. „Серафим Стоев”. Това съобщиха от пресцентъра на  Столична община .", "date": "2019.01.31", "title": "София: Затваря се железопътният  прелез „Казичане“ - ул. „Серафим Стоев“ от 1 февруари"}
{"url": "http://www.focus-news.net/news/2019/01/31/2618493/mz-ot-1-fevruari-se-otmenya-gripnata-epidemiya-v-oblast-yambol-a-ot-2-fevruari-v-oblast-kardzhali.html", "text": "От 1 февруари РЗИ-Ямбол отменя грипната епидемия и противоепидемичните мерки на територията на област Ямбол. Това съобщиха от пресцентъра на  Министерството на здравеопазването . От 2 февруари РЗИ-Кърджали отменя грипната епидемия и противоепидемичните мерки на територията на област Кърджали. Учебните занятия във всички училища в областта се възобновяват от 4 февруари. Във връзка със задържане на епидемичното ниво и висок интензитет на заболяемостта от ОРЗ и грип, РЗИ-Варна взе решение разпоредените противоепидемични мерки да останат в сила до 4 февруари.", "date": "2019.01.31", "title": "МЗ: От 1 февруари се отменя грипната епидемия в област Ямбол, а от 2 февруари в област Кърджали"}
{"url": "http://www.focus-news.net/news/2019/01/31/2618501/smolyan-otpadat-ogranicheniyata-za-tezhkotovarni-avtomobili-nad-12-t-prez-prohod-prevala.html", "text": "Отпадат ограниченията за тежкотоварни автомобили над 12 т през проход \"Превала\". Това съобщиха от пресцентъра на  Агенция \"Пътна инфраструктура\"  (АПИ). Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.31", "title": "Смолян: Отпадат ограниченията за тежкотоварни автомобили над 12 т през проход \"Превала\""}
{"url": "http://www.focus-news.net/news/2019/01/31/2618500/mvnr-na-rusiya-reshenieto-na-spora-za-imeto-na-makedoniya-tryabva-da-ustroyva-i-dvete-strani.html", "text": "Спорът за името на Македония трябва да бъде разрешен на основа, приемлива както за Скопие, така и за Атина, заяви официалният представител на руското Министерство на външните работи Мария Захарова, цитирана от  РИА Новости . \r\n„Москва винаги е била и ще бъде за това, спорът за името на тази държава (Македония) да бъде разрешен на приемлива както за Скопие, така и за Атина основа“, заяви тя. \r\nПревод и редакция:", "date": "2019.01.31", "title": "МВнР на Русия: Решението на спора за името на Македония трябва да устройва и двете страни"}
{"url": "http://www.focus-news.net/news/2019/01/31/2618494/stara-zagora-kmetat-na-zhivko-todorov-obyavi-4-fevruari-za-neucheben-den.html", "text": "Със заповед на кмета на Община Стара Загора Живко Тодоров 4 февруари 2019 г. (понеделник) е обявен за неучебен ден за училищата на територията на Община Стара Загора. Това съобщиха от пресцентъра на  Общината . \r\nЦелта е опазване здравето на учениците и намаляване на риска от заболеваемост, както и постъпилите писма от родители на ученици, съдържащи искане за превенция на респираторните заболявания. \r\nСлед възстановяване на учебния процес и при необходимост, тематичното разпределение на учебното съдържание  да бъде преструктурирано за учебната 2018/2019 г. при условия и ред, съгласно изискванията на нормативната уредба, се казва още в заповедта. \r\nУчебните занятия ще бъдат възобновени на 6 февруари 2019 г. (5 февруари е обявен в графика на Министерство на образованието и науката като неучебен за срочна ваканция).", "date": "2019.01.31", "title": "Стара Загора: Кметът на Живко Тодоров обяви 4 февруари за неучебен ден"}
{"url": "http://www.focus-news.net/news/2019/01/31/2618487/alsat-m-makedoniya-zasedaniyata-na-makedonskiya-parlament-veche-se-vodyat-na-albanski.html", "text": "От четвъртък, 31 януари, заседанията на македонския парламент ще се водят на албански език, потвърди председателят на народното събрание Талат Джафери пред журналистите, предава излъчващият на албански  скопски телевизионен канал „Алсат – М“ . \r\nНа дневен ред на днешната сесия на парламента бяха въпроси от депутати към министрите и правителствените органи, отбелязва медията. \r\nТова се случва във връзка с влизането в сила на Закона за употреба на езиците, който прави албанският официален език във всички държавни институции в Македония. \r\nПревод и редакция:", "date": "2019.01.31", "title": "„Алсат – М“ (Македония): Заседанията на македонския парламент вече се водят на албански"}
{"url": "http://www.focus-news.net/news/2019/01/31/2618495/telma-makedoniya-parlamentarno-zasedanie-v-makedoniya-na-albanski-ezik.html", "text": "За първи път в историята, заседание на македонския парламент бе открито и водено на албански език. 17 дни след обнародването на Закона за употреба на езиците в Държавен вестник и една година след първото му гласуване в народното събрание и 10 месеца след последното, председателят на парламента Талат Джафери използва своето езиково право, предава  скопският телевизионен канал „Телма“ . \r\nВМРО-ДПМНЕ реагира, че това не е в съгласие с правилника за дейността на парламента и обвини Джафери, че това е предизборен маркетинг. Опозицията посочи, че нарушаването на парламентарните процедури продължава. \r\n„Вашите забележки са неоснователни“, отвърна председателят на народното събрание. Той припомни, че Законът е влязъл в сила, че е чакал цяла година президента Георги Иванов да го подпише и че инициативата пред Конституционния съд не спира неговото прилагане. Той получи подкрепа от управляващият Социалдемократически съюз на Македония (СДСМ), за които, Законът е част от концепцията „едно общество за всички“. \r\nВ рамките на няколко месеца табелката с името на парламента ще стане двуезична. На брифинг пред репортерите, председателят Талат Джафери посочи, че първо трябва да се очаква промяна на името на държавата, след което табелките ще бъдат променени.  \r\nПревод и редакция:", "date": "2019.01.31", "title": "„Телма“ (Македония): Парламентарно заседание в Македония на албански език"}
{"url": "http://www.focus-news.net/news/2019/01/31/2618498/ministar-petya-avramova-avtomagistrali-ima-tehnika-i-kadrovi-resurs-s-koito-da-izpalni-obem-ot-deynosti-na-am-hemus.html", "text": "„Автомагистрали“ има техника и кадрови ресурс, с които да изпълни обем от дейности. Това каза министърът на регионалното развитие Петя Аврамова в отговор на въпрос на депутата от ГЕРБ Александър Ненков във връзка с договора на „Автомагистрали“ и АПИ за изграждане на „Хемус“ и дали има подписани рамкови споразумения, предаде репортер на  Агенция „Фокус“  „С решение на правителството бяха предоставени 1,3 млрд. лв., които са целево за изграждане на 134 км от автомагистрала „Хемус“. Тези средства са целеви, намират се в специална сметка на МРРБ и ще бъдат изразходвани само и единствено при изпълнение на строителни дейности на автомагистрала „Хемус“ след предоставяне на съответните документи, които удостоверяват това“, обясни Авравома.  \r\nПо отношение на фирмата „Автомагистрали“, министър Аврамова уточни, че това е възможност, която дава Законът за обществените поръчки. \"„Автомагистрали“ е дружество, което има наличност, има техника и кадрови ресурс, с които да изпълни този обем от дейности. Трябва да имаме едно държавно дружество, което да гради капацитет и да го надгражда и да заеме място в строителния бранш на България“, допълни министърът. Според нея в пътния сектор едно държавно дружество трябва да има изграден капацитет за големи инфраструктурни проекти. „За да разсея съмненията, че „Автомагистрали\" няма ресурс ще ви дам една кратка информация, затова, че дружеството притежава квалифицирани работници - около 200, които не включват ръководния персонал и ръководните кадри като директори, ръководители отдели и звена. В същото време притежава 137 броя специализирана техника. Отделно има и друга техника, която е за текуща дейност“, каза министърът. Аврамова заяви, че няма сключени нарочни договори и рамкови споразумения с подизпълнители за изграждане на „Хемус“. „Имаше вече писмо от колеги народни представители, които задават този въпрос. То беше конкретно за пет фирми и конкретно за изграждане на автомагистрала „Хемус“. Нашият отговор беше, че няма с тези пет фирми нарочни споразумения и рамкови договори и каквито и да било договори за изграждане на автомагистрала „Хемус“. Имаме уточняващо писмо, на което подготвяме отговора, с което се искат не само нарочни споразумения за „Хемус“, а изобщо договори или споразумения, които „Автомагистрали“ е сключвала с въпросните пет дружества“, посочи Аврамова и уточни, че тази информация ще бъде предоставена на депутатите, задали този въпрос.  \r\nДеница КИТАНОВА", "date": "2019.01.31", "title": "Министър Петя Аврамова: „Автомагистрали“ има техника и кадрови ресурс, с които да изпълни обем от дейности на АМ \"Хемус\""}
{"url": "http://www.focus-news.net/news/2019/01/31/2618509/api-otvaryat-se-ofertite-za-izrabotvaneto-na-tehnicheski-proekti-za-rehabilitatsiyata-na-nad-62-km-tretoklasni-patishta.html", "text": "Утре - 1 февруари, се отварят офертите в обществена поръчка за изработването на технически проекти за рехабилитацията на над 62 км републикански пътища в областите Смолян и Благоевград. Това съобщиха от пресцентъра на  Агенция \"Пътна инфраструктура\"  (АПИ). Въз основа на проектите, които ще се изготвят след това ще бъдат предприети необходимите ремонтни дейности. \r\nБъдещите изпълнители ще трябва да извършат геодезически измервания, конструктивно обследване на прилежащите съоръжения, инженерно-геоложки проучвания и изработване на инвестиционен (технически) проект за основен ремонт на пътните участъци. \r\nПоръчката е в три обособени позиции. \r\nВ обособена позиция №1 са 11.9 км от път III-861 Лъки – Джурково - местност Здравец – Здравец – местност Момина вода – местност Рожен (от км 31+040 до км 42+971), в област Смолян. Прогнозната стойност за изработването на техническия проект е 167 000 лв. без ДДС, а срокът за изпълнение е 120 дни. \r\nВ обособена позиция №2 са 37.8 км от път ІІІ-1906 (Гоце Делчев - граница Гърция) – Копривлен – пътно кръстовище Нова Ловча – Парил – Голешево – Петрово – Катунци (от км 0+025 до км 18+147 и от км 30+800 до км 50+500) в област Благоевград. Ще се ремонтират и 3 мостови съоръжения – мост над Лялево дере с дължина 11.9 м, мост над река Мътница (10.40 м), мост над река Пиринска Бистрица (40.6 м). Прогнозната стойност за изпълнение на поръчката е 605 000 лв. без ДДС, а срокът е 150 дни. \r\nВ обособена позиция №3 е подготовката на технически проект за основния ремон на още 12.6 км от третокласния път ІІІ-1906 (Гоце Делчев - граница Гърция) – Копривлен – пътно кръстовище Нова Ловча – Парил – Голешево – Петрово – Катунци (от км 18+147 до км 30+800). Прогнозната стойност е 185 000 лв. без ДДС, а срокът е 150 дни. \r\nОфертите ще бъдат отворени утре – 1 февруари, в 15:00 ч. в АПИ.", "date": "2019.01.31", "title": "АПИ: Отварят се офертите за изработването на технически проекти за рехабилитацията на над 62 км третокласни пътища"}
{"url": "http://www.focus-news.net/news/2019/01/31/2618508/kathimerini-gartsiya-nova-demokratsiya-vodi-s-14-na-siriza-sochi-prouchvane-na-ep.html", "text": "Основната опозиционна гръцка партия „Нова Демокрация“ води с 14% на управляващата СИРИЗА според проучване на Европейския парламент преди изборите за представители в законодателното тяло на Съюза на 23-26 май, пише  електронното издание на вестник Kathimerini . \r\nВ своя „Доклад за развитието на политическата ситуация“, Службата за мониторинг на общественото мнение на ЕП открива, че консервативната опозиция, която е член на Европейската народна партия (ЕНП), е увеличила своята популярност до 39,2% през януари, докато СИРИЗА, от Обединената европейска левица, има подкрепата на 25% от избирателите. \r\nРадикално-дясната „Златна Зора“ е далеч на трето място със 7%, а лявоцентристкото „Движение за промяна“ е малко след нея с 6,8%. Пета е Гръцката Комунистическа партия (ККЕ) с 6,4%. \r\n„Народно единство“, „Съюзът на центристите“ и „Независимите гърци“ – доскорошният коалиционен партньор на СИРИЗА – няма да съберат повече от 3%, сочи проучването. \r\nДокладът също така отбелязва промени в популярността на двете основни партии от февруари 2018 г., показвайки потапяне на Нова демокрация през март и декември до 35%. \r\nМеждувременно СИРИЗА се радваше на скок до около 27% през септември, вероятно в резултат на излизането на Гърция от последния спасителен план от предходния месец. \r\nЧислата са базирани на национални проучвания на общественото мнение, проведени от фирмите Marc, Opinion и Pulse. Следващият доклад на Европейския парламент за предстоящите европейски избори се очаква в средата на февруари. \r\nПревод и редакция:", "date": "2019.01.31", "title": "Kathimerini (Гърция): „Нова Демокрация“ води с 14% на СИРИЗА, сочи проучване на ЕП"}
{"url": "http://www.focus-news.net/news/2019/01/31/2618502/inzh-doncho-atanasov-api-v-blizkite-edna-dve-godini-napravlenieto-na-hemus-do-ruse-shte-bade-v-mashtabno-stroitelstvo.html", "text": "В близките една - две години направлението на „Хемус“ до Русе ще бъде в мащабно строителство. Това каза инж. Дончо Атанасов, член на УС на Агенция „Пътна инфраструктура“ в отговор на въпрос на депутата от ГЕРБ Александър Ненков във връзка с договора на „Автомагистрали“ и АПИ за изграждане на „Хемус“ и дали има подписани рамкови споразумения, предаде репортер на  Агенция „Фокус“ . „\"Хемус\" е изключително важна за модернизацията на България и трябва да я строим по най-бързия начин\", обясни инж. Атанасов.  \r\n„В момента се подготвят за процедиране парцеларните планове. Има участъци, в които процедирането на парцеларните планове не касае отчуждителни процедури, а касае държавна и общински земи. В тези участъци много бързо може да се започне строителство“, заяви още инж. Атанасов. По думите му от Плевен – Ловеч до главния път Русе – Велико Търново в момента се приключва актуализирането на парцеларните планове. „Първият етап е да започнем реално строителство на участъка от Боаза до Плевен – Ловеч. Ако се започнат различни участъци от това направление, един с по-голяма напредналост, друг с по-малко, няма да бъде ефективно. Трябва хомогенно да гоним двата участъка“, заяви инж. Атанасов и допълни, че е уточнено трасето на „Хемус“.    \r\nДеница КИТАНОВА", "date": "2019.01.31", "title": "Инж. Дончо Атанасов, АПИ: В близките една - две години направлението на „Хемус“ до Русе ще бъде в мащабно строителство"}
{"url": "http://www.focus-news.net/news/2019/01/31/2618504/veliko-tarnovo-sled-dvuchasovi-debati-obshtinskiyat-savet-prie-byudzhet-2019.html", "text": "След двучасови дебати Общински съвет – Велико Търново прие Бюджет '2019, предаде репортер на  Радио „Фокус“ – Велико Търново . Финансовата рамка бе приета с 29 гласа „за“, пет „против“ и без въздържали се. Гласуването бе предшествано от редица изказвания от представители на почти всички групи в местния парламент. Против бюджета и Инвестиционната програма за 2019 година се обявиха общинските съветници от БСП. Те направиха две предложения. Едно бе свързано с предоставяне на безплатен общински транспорт за пенсионери, а другото с изграждането на многоетажен паркинг. И двете предложения не бяха приети. \r\n„Нито един стратегически проблем на гражданите не беше решен досега, нито пък се очертава да бъде. Нещо повече – ежедневните проблеми се превръщат в хронични и се натрупва един след друг. Населението трайно намалява през последните години, липсват инвестиции. Това поражда много въпроси защо не се предприемат адекватни мерки и създаване на атрактивни условия на животи бизнес. Днес няма да подкрепим този бюджет, който е лишен от бъдеще и перспектива, лишен от бъдеще за Велико Търново“, посочи общинският съветник от БСП Петко Тюфекчиев.  Валерия Дончева, също от групата на БСП посочи проблемите, с които се сблъскват всеки ден великотърновци, като мръсния въздух, разбитите улици, липсата на осветление и натоварения трафик в града. Тя цитира заглавия от местни медии, като посочи, че те работят в негова полза, изнасяйки факти, които заблуждават гражданите. \r\n„Всички имаме деца, уважаеми съветници от БСП. След всички нападки и обиди, които отправихте към мен и общинската администрация, се замислете как ще се почувстват вашите деца, ако вие получите подобни нападки. Аз съм дипломатичен човек и винаги съм подхождал с разбиране към градивната критика. Но не приемам да ме нападате с измислици. Лично за себе си не съм решил дали ще се кандидатирам отново за кмет, но вие определено с тези си действия няма да си увеличите нито симпатизантите, нито гласоподавателите“, посочи инж. Даниел Панов, като призова общинските съветници да не влизат в конфронтация. “ Нека не превръщаме Общинския съвет във Велико Търново в подобие на Народното събрание, където си чешат езиците както управляващите, така и опозицията и в крайна сметка надделява доброто и правилното решение. В случая нека се държим подобаващо като политици, като граждани на Велико Търново. Нека се гордеем, че сме граждани на старопрестолния град. Остават ни още 8 месеца до края на мандата. Нека се гордеем с това, което вие сте гласували и това, което сме направили в нашия любим град. Няма нищо по-хубаво да виждаш работата, която е мултиплицирана в действията на администрацията, в строителството, инфраструктурата, обновените детски градини.. Нека не се нападаме и да се обиждаме. Нека се гордеем, че имаме възможността да надграждаме това, което са съградили нашите предци“, посочи инж. Даниел Панов. \r\nБюджетът бе подкрепен и от групата на Реформаторски блок. „През 2015 година инж. Панов започна своя втори мандат. Започна го с над 60% доверие от гражданите на Велико Търново. Резултатите от изборите са един договор между гражданите на Велико Търново и кмета, както и договор между гражданите на Велико Търново и нас – общинските съветница. Ние ще подкрепим този бюджет, защото ако Общински съвет не подкрепи бюджета, Общината спира да работи. С избора на кмет гражданите на Общината дават своето доверие на инж. Панов. Ние се длъжни да уважим мнението на суверена. С инвестиционната програма и проекта за бюджет всяка година кметът и неговата администрация следват своята визия, която се е харесала на гражданите. Ние разчитаме, ч е гражданите на Велико Търново ще получат възможно най-доброто в последната година на нашия мандат. Надявам се, че градът ни ще продължава да бъде един от най-качествените градове за живеене и един от най-предпочитаните“, посочи Мирослав Трифонов от Реформаторски блок. \r\nСлед гласуването Петко Тюфекчиев от БСП подари 13 ленти на кмета инж. Даниел Панов с пожелание през следващите осем месеца да успее да ги прережи при откриването на нови обекти. \r\nНадежда КРЪСТЕВА", "date": "2019.01.31", "title": "Велико Търново: След двучасови дебати Общинският съвет прие Бюджет '2019"}
{"url": "http://www.focus-news.net/news/2019/01/31/2618510/stara-zagora-smetosabiraneto-i-transporta-po-selata-byaha-obsadeni-v-obshtinata.html", "text": "Работна среща на тема „Транспорт и чистота в населените места в Община Стара Загора - проблеми и решения“ се проведе в Община Стара Загора. Това съобщиха от  Общината . На срещата присъстваха  Йордан Николов, зам.-кмет транспорт, обществен ред, екология и чистота, Делян Иванов, секретар, Росица Копривчина,  директор на дирекция „Транспорт, чистота и екология“, Бояна Делева, началник отдел „Транспорт“ и  Пламен Йорданов, началник отдел „Екология“ и всички кметове и кметски наместници на селата в Община Стара Загора. \r\nНа срещата се поставиха въпроси, свързани с подобряване на сметосъбирането и сметоизвозването. Предложиха се мерки за подобряването на услугата, чрез подмяна на контейнери и доставка на нови съдове за смет. Основният проблем според някои кметове е създаването на нерегламентирани сметища, обикновено край населените места. \r\nПо отношение на обществения транспорт, бяха направени предложения някои населени места да бъдат обслужвани в определени часове със съчленени автобуси. предвид големия пътникопоток. \r\nКметовете споделиха, че в няколко от близките села работят частни таксита, които извършват нерегламентиран превоз на хора от спирките на автобусния транспорт. \r\n„Всички, които имат информация за нелегални таксита трябва да я подадат в полицията, за да се търсят варианти да бъдат защитени нашите граждани и интереса на общината“, призова зам.-кметът Йордан Николов. Там, където е необходимо, съдовете за смет ще бъдат подменени. „Предложенията, относно транспортното обслужване ще бъдат взети под внимание“, допълни той.  \r\nРосица Копривчина призова кметовете своевременно да информират за необходимостта от почистване на пътищата от храстова растителност, за да се осигури безопасността на движението. Кметовете да създадат организация по населените места и да заявят потребността от контейнер за едрогабаритни отпадъци. \r\nДелян Иванов благодари на участниците в срещата и потвърди всякакво съдействие на общинското ръководство за решаване проблемите по селата", "date": "2019.01.31", "title": "Стара Загора: Сметосъбирането и транспорта по селата бяха обсъдени в Общината"}
{"url": "http://www.focus-news.net/news/2019/01/31/2618503/api-tehnicheskite-zatrudneniya-s-kupuvaneto-na-e-vinetki-sa-otstraneni.html", "text": "Техническите затруднения с купуването на електронни винетки чрез Националния доставчик на услуги са отстранени. Това съобщиха от пресцентъра на  Агенция \"Пътна инфраструктура\" (АПИ). Е-винетки могат да бъдат купени: \r\n-чрез специализирания сайт www.bgtoll.bg; \r\n-чрез сайта www.vinetki.bg; \r\n-чрез мобилното приложение BGTOLL; \r\n-на касите на областните пътни управления на Агенция “Пътна инфраструктура”; \r\n-на касите в пощенските клонове, в бензиностанциите ОМВ и Лукойл, в офисите и чрез сайта на мобилния оператор А1, в офисите на Easy pay; \r\n-на терминалите за самотаксуване.", "date": "2019.01.31", "title": "АПИ: Техническите затруднения с купуването на е-винетки са отстранени"}
{"url": "http://www.focus-news.net/news/2019/01/31/2618511/ministar-petya-avramova-ima-gotovnost-v-nachaloto-na-fevruari-parvite-dve-vik-druzhestva-da-kandidatstvat-po-operativnata-programa-okolna-sreda.html", "text": "Има готовност в началото на февруари първите две ВиК дружества да кандидатстват по Оперативната програма „Околна среда“. Това каза министърът на регионалното развитие Петя Аврамова в отговор на въпрос на зам.-председателя на Комисията по регионална политика и депутат от „БСП за България“ Дора Янкова за ВиК - реформата, предаде репортер на  Агенция „Фокус“ . „Водната реформа - никой от нас не се заблуждава, че ще бъде въведена и че всичко може да бъде изпълнено гладко. Наблюдавайки процесите, които се случват, виждате, че първо има затруднения около това да се обединят всички ВиК- дружества от всички общини в една асоциация. Това е проблем, който съществува на доста места. Тези, които вече са в асоциации имат право и ще кандидатстват ВиК операторите като бенефициенти по Оперативна програма „Околна среда“. Тук стои въпросът какво правим , ако тези дружества получат средства по оперативната програма и успеят да ремонтират водопроводи, канализации, да направят пречиствателни станции, какво правим с останалите дружества, които не са влезли в такива асоциации? Как се финансират те?“, коментира министър Аврамова.  \r\nТя уточни, че относно подаването на апликакционните форми на ВиК – дружествата  срокът е април месец. „Ние имаме готовност и ще стартираме в началото на февруари с първите две дружества, които ще кандидатстват по оперативната програма“, каза още министърът.  \r\nПо думите на Аврамова е важно тези дружества да бъдат финансово стабилни. „Тази оперативна програма изисква и съфинансиране, което дружествата трябва да осигурят. Осигуряването на тези средства ще бъде чрез заеми. Тези дружества трябва да имат финансова стабилност. Относно определянето на цената на водата, с тази цена те трябва да покрият както текущата си дейност, както издръжката, така да направят инвестиции. Оперативна програма „Околна среда“ ще могат да инвестират само в определени населени места от територията, другите населени места трябва да бъдат обезпечени със средства, за да могат да ремонтират, рехабилитират ВиК – мрежата“, каза министърът. Аврамова обяви, че са много въпросите, на които се търсят решения.  \r\nДеница КИТАНОВА", "date": "2019.01.31", "title": "Министър Петя Аврамова: Има готовност в началото на февруари  първите две  ВиК дружества да кандидатстват по Оперативната програма „Околна среда“"}
{"url": "http://www.focus-news.net/news/2019/01/31/2618512/kyustendil-globa-do-400-leva-shte-bade-nalozhena-na-sobstvenitsi-na-kone-ostaveni-bez-nadzor-v-dupnitsa.html", "text": "Глоба до 400 лева ще бъде наложена на собственици на коне, оставени без надзор в Дупница. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му единият от конете е заловен на детска площадка в района на жилищен комплекс „Бистрица”. Другите две животни да установени в района на Спешен център и в жилищен комплекс „Дупница”.  \r\n„Ловецът към общинския приют ги е забелязал при обиколката си на града. Животните са настанени в обекта, където са положени необходимите грижи за тях. На собствениците кметът на Община Дупница ще издаде наказателни актове до 400 лева, а при повторно подобно нарушение до 800 лева”, каза Христо Апостолов. Отделно от глобите собствениците заплащат и таксата в размер на 20 лева на хванато животно и 25 лева на брой за престой до 24 часа.  \r\nПри всяко залавяне на животно, ветеринарен лекар прави преглед и установява собственика. Животните, които не бъдат потърсени в рамките на 14 дни, стават собственост на Община Дупница и ще се продават. \r\nВенцеслав ИЛЧЕВ", "date": "2019.01.31", "title": "Кюстендил: Глоба до 400 лева ще бъде наложена на собственици на коне, оставени без надзор в Дупница"}
{"url": "http://www.focus-news.net/news/2019/01/31/2618505/b92-sarbiya-vuchich-pisa-na-tramp-za-kosovo-otnovo-go-pokani-da-poseti-belgrad.html", "text": "Сръбският президент Александър Вучич написа писмо на американския си колега Доналд Тръмп, в което иска от него помощ за намирането на дългосрочно решение на косовския въпрос, предава  белградското радио „Б92“ . \r\nСпоред прессъобщение от канцеларията на сръбския държавен глава, цитирано от ТАНЮГ, Вучич е благодарил на Тръмп за помощта на САЩ по пътя на Белград към Европейския съюз и „специално за вашите усилия за поддържане на мира и стабилността в Западните Балкани“. \r\n„Във Вашето любезно писмо от 14 декември, вие отново подчертахте готовността на САЩ да помогнат в диалога между Белград и Прищина, за да се намери решение на този вековен проблем. Никой не се интересува повече от разрешаването му, отколкото моята страна, защото проблемът с Косово и Метохия е тежко бреме, особено за Сърбия и сръбската нация, ние сме ангажирани с диалога и подхождаме смело и реалистично, като мислим за бъдещето на всички нас в Западните Балкани. Освен това ние сме изпълнили всичките си задължения по споразумението от Брюксел“, пише сръбският държавен глава. \r\n\"Сърбия обаче не може сама да реши този сложен проблем. Въпреки нашата готовност и вяра, митата, наложени от Прищина на сръбските стоки, са тежест и непреодолима пречка за продължаване на диалога. Те не само вредят на сръбската икономика, но и са заплаха за живота на сърбите в Косово и Метохия, чиито права трябва да защитаваме и защитаваме. Белград е готов да продължи диалога веднага след като Прищина отмени неразумната и вредна мярка“, посочи Вучич. \r\n„С това писмо искам още веднъж да подчертая решимостта си да обогатя отношенията между нашите две страни със съвместни сили. Горд съм, че моята страна в двете световни войни се сражаваше на страната на закона и справедливостта и че бяхме съюзници. Миналата година отбелязахме един век, откакто сръбският флаг бе издигнат над Белия дом, в чест на смелостта на Сърбия и на жертвите, направени по време на Първата световна война. Искам още веднъж да ви поканя да посетите Сърбия като първи американски президент, който да направи това след почти 40 години“, пише още сръбският лидер. \r\nТой завърши писмото си с сърдечни поздрави, желание за по-нататъшен напредък на САЩ и неговите граждани и изразяване на неговата „дълбока благодарност“. \r\nПревод и редакция:", "date": "2019.01.31", "title": "„Б92“ (Сърбия): Вучич писа на Тръмп за Косово, отново го покани да посети Белград"}
{"url": "http://www.focus-news.net/news/2019/01/31/2618517/evropeyskiyat-parlament-odobri-poveche-prozrachnost-i-efektivnost-vav-vatreshnite-si-pravila.html", "text": "•\tПо-стриктни правила за поведение за евродепутатите  \r\n•\tПовече прозрачност при срещи с представители на интереси  \r\nПарламентът одобри промените във вътрешните си правила за по-ефективна и прозрачна дейност, съобщава  пресслужбата на Европейския парламент . \r\nКлючовите промени в Правилника за дейност на Европейския парламент, които бяха приети в четвъртък, са свързани с правилата за поведение на членовете (включващи разпоредби относно прозрачност и мерки за предотвратяване на тормоза), парламентарните въпроси към Съвета на министрите и Европейската комисия.  \r\nИзмененият правилник беше одобрен с 496 гласа „за“, срещу 114 гласа „против“ и 33 „въздържал се“.  \r\nПовишена прозрачност  \r\nКлючовите участници в законодателния процес - евродепутатите, които ръководят законодателството в Парламента, известни като докладчици, докладчиците в сянка и председателите на комисии, ще бъдат задължени да публикуват онлайн всички записани срещи с представители на интереси, които попадат в обхвата на Регистъра за прозрачност. Освен това другите евродепутати са насърчавани да публикуват онлайн всякакви срещи, в които участват с представители на интереси. Уебсайтът на Парламента ще трябва да бъде адаптиран технически, така че да позволява на членовете да публикуват информация относно това как използват надбавката за общи разходи.  \r\nПравила за поведение  \r\nНовите правила гласят, че членовете трябва да се въздържат от „неуместно поведение“ (например показването на плакати по време на пленарни заседания), от „обиден език“ (например клевета, „език на омраза“ или подклаждане на дискриминация) и от психологически и сексуален тормоз.  \r\nКодексът за поведение на Парламента ще бъде анексиран към Правилника за дейност и евродепутатите трябва да се ангажират да го спазват в писмена декларация. Отказът да се подпише такава декларация може да доведе до забрана евродепутатът да поема висша длъжност, да бъде назначен като докладчик или да представя Парламента по време на тристранни срещи или в официална делегация. Сериозно нарушение на тези правила може да доведе до санкции.  \r\nЕвропейски политически партии и фондации  \r\nСпоред договорите, „политическите партии на европейско равнище допринасят за формирането на европейско политическо съзнание и изразяването на волята на гражданите на ЕС“. Дадена организация трябва да спазва специфични условия, за да бъде квалифицирана като европейска политическа партия или европейска фондация. Според новите правила, група от минимум 50 граждани може да поиска от Европейския парламент да отправи питане към Органа за европейските политически партии и европейските политически фондации дали дадена европейска партия или фондация изпълнява тези условия.  \r\nРеформата също включва мерки относно парламентарните въпроси и по-точно запитванията към Съвета и Европейската комисия, консултациите на комисиите относно поверителна информация, правилата относно постоянните комисии, гласуването по изменения и правилата относно парламентарните интергрупи.  \r\nСледващи стъпки  \r\nОдобрените изменения ще влязат в сила в първия ден на следващата сесия след тяхното приемане, т.е. на 11 февруари 2019 г., с изключение на някои разпоредби свързани с правилата за поведение на евродепутатите, постоянните комисии и служителите на комисиите, които ще влязат в сила при откриването на следващия парламентарен мандат на 2 юли 2019 г.", "date": "2019.01.31", "title": "Европейският парламент одобри повече прозрачност и ефективност във вътрешните си правила"}
{"url": "http://www.focus-news.net/news/2019/01/31/2618506/shumen-svidetelyat-luka-paish-shte-bade-razpitan-povtorno-po-deloto-hitrino.html", "text": "Свидетелят Лука Паиш ще бъде разпитан повторно по делото „Хитрино“. Това стана ясно по време на заседанието на Окръжен съд - Шумен по делото, предаде репортер на  Радио „Фокус“ - Шумен . Искането бе от страна на защитата на  машинистите, обвиняеми за влаковата катастрофа от 10 декември 2016 година. Условието бе преводачът да бъде запознат със специфичния списък на термини от жп инфраструктура, за разлика от първия разпит на Лука Паиш в заседанието от 28 септември. Жп инжинерът е участвал в изготвянето на частната експертиза на фирма Булмаркет, според която причината за инцидента в Хитрино е незаключена стрелка на релсовия път. Съдийският състав уважи и другото искане от страна на защитата - второто вещо лице, което трябва да бъде назначено за изготвянето на допълнителна специализирана експертиза да няма търговски отношения- пряко или чрез дружества с „НКЖИ“ и фирма „Булмаркет“, с оглед безпристрастността при заключенията. Повторният разпит на Лука Паиш ще се проведе в заседанието, насрочено за 19 февруари, от 10.00 часа. Очаква се да бъдат разпитани и вещи лица.  \r\nСледващите заседания ще бъдат на 19 и 20 март, от 09.30 часа, разпределени са и две дати за месец април - 18 и 19. \r\nИвелина ИВАНОВА", "date": "2019.01.31", "title": "Шумен: Свидетелят Лука Паиш ще бъде разпитан повторно по делото „Хитрино“"}
{"url": "http://www.focus-news.net/news/2019/01/31/2618507/ria-novosti-v-karakas-se-provezhda-miting-na-petrolnite-rabotnitsi-v-podkrepa-na-maduro.html", "text": "Работниците в петролната индустрия провеждат митинг в Каракас в подкрепа на президента на Венецуела Николас Мадуро, предава  РИА Новости. \r\nКакто се вижда от видео, поместено на сайта на Sputnik, стотици хора в униформи на сътрудници на нефтената компания на страната PDVSA със знамена и портрети на Мадуро и бившия президент на страната Уго Чаве стоят на една от улиците. \r\nМинистерството на петрола и PDVSA вече не един път се обявяваха в подкрепа на действащия президент. Преди няколко дни миркоблога на нефтената компания в Twitter бе блокиран, а журналистите свързаха това с активната подкрепа за президента от страна на компанията. \r\nНа 28 януари САЩ обявиха, че въвеждат санкции срещу PDVSA и блокират активите и интересите на компанията в своя юрисдикция, които са на стойност 7 милиарда долара, а освен това забраняват сделките с нея. По данни на Белия Дом, загубите на компанията от ограничителни мерки ще бъдат на стойност още 11 милиарда долара. \r\nПревод и редакция:", "date": "2019.01.31", "title": "РИА Новости: В Каракас се провежда митинг на петролните работници в подкрепа на Мадуро"}
{"url": "http://www.focus-news.net/news/2019/01/31/2618518/petya-maneva-bsp-plovdiv-byudzhet-2019-na-plovdiv-tseli-da-garantira-resurs-na-upravlyavashtite-za-izbornata-godina.html", "text": "Бюджет 2019 година за Пловдив е тактически разчетен, за да заблуди жителите на града, но цели да гарантира ресурс на управляващите за изборната година. Това каза в предаването „Червена линия“ на  Радио „Фокус“  Петя Манева, зам.-председател на Комисията по бюджет и финанси в Общинския съвет-Пловдив. По думите й финансовата рамка на предвидените средства за тази година е в размер на 342 милиона лв., които са твърде скромни за град -  Европейска столица на културата. „Това е бюджет на статуквото и инструмент на управляващите. Бюджетът не гарантира политики, водещи до качествена промяна в живота на пловдивчани. Заявените от кмета приоритети не са финансово обезпечени, като от БСП имаме аргументи за това. Освен това планираните приходи са надценени спрямо реалните възможности, а заложените капиталови разходи приключват до етап на проведени обществени поръчки“, обясни тя.  Манева коментира още, че дейности, свързани с култура, образование, инфраструктура и опазване на околната среда не се финансират със средства от местния бюджет, а се разчита единствено на европейско финансиране. „Абсолютна заблуда е, че реализирането на проекти по европейските програми е приоритет на Община Пловдив“, каза още тя и добави, че Пловдив е на 15 място по управление на европейски средства на глава от населението.  \r\nРосица АНГЕЛОВА", "date": "2019.01.31", "title": "Петя Манева, БСП-Пловдив: Бюджет 2019 на Пловдив цели да гарантира ресурс на управляващите за изборната година"}
{"url": "http://www.focus-news.net/news/2019/01/31/2618519/plovdiv-32-godishen-narkodilar-e-zadarzhan-v-asenovgrad-prokuraturata-mu-e-povdignala-obvinenie.html", "text": "32-годишен наркодилър е бил задържан в Асеновград снощи. Това съобщи за  Радио „Фокус” - Пловдив  говорителят на ОДМВР - Пловдив. Двудневна специализирана операция за пресичане на престъпления, свързани с наркотици, е била проведена на територията на цялата Областна дирекция на МВР (ОДМВР). В хода на действията, при претърсване в жилището на наркодилъра, служителите на реда открили и иззели близо 727 грама амфетамин, около 200 грама марихуана, над 2 грама екстази, пакетче амфетамин, електронна везна и две мелнички. Случаят е докладван в Окръжна прокуратура – Пловдив. Срещу мъжа е образувано досъдебно производство по чл. 354а, ал. 1 от НК. Той е задържан за 24 часа в районното управление. С прокурорско постановление му е повдигнато обвинение, мярката му за неотклонение е удължена до 72 часа. \r\nЦветана ТОНЧЕВА", "date": "2019.01.31", "title": "Пловдив: 32-годишен наркодилър е задържан в Асеновград, прокуратурата му е повдигнала обвинение"}
{"url": "http://www.focus-news.net/news/2019/01/31/2618521/gd-granichna-politsiya-trafikat-e-normalen-na-vsichki-granichni-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2019.01.31", "title": "ГД \"Гранична полиция\": Трафикът е нормален на всички гранични контролно-пропускателни пунктове"}
{"url": "http://www.focus-news.net/news/2019/01/31/2618522/pregled-na-mezhdunarodnite-novini-do-18-chasa-agentsiya-fokus.html", "text": "Няма да има предсрочни парламентарни избори, вече изтекоха сроковете за формиране на служебно правителство 100 дни преди тях, заяви председателят на македонския парламент Талат Джафери, цитиран от излъчващия на албански  скопски телевизионен канал „Алсат – М“ . \r\nТой добави, че инициативата на ВМРО-ДПМНЕ за разпускане на парламента и насрочване на парламентарни избори ще влезе в дневния ред, когато те съберат 61 подписа на депутати, че преди това е постигнато споразумение за служебно правителство, както предвижда Законът. \r\nСпоред Джафери това означава, че няма да има парламентарни избори заедно с президентските избори, тъй като сроковете за служебното управление вече са надхвърлени. \r\nЗапитан за вота за държавен глава и за възможността да не се достигне 40% избирателна активност и подготовката за временно изпълняване на функциите на президент на държавата, както е предвидено в Конституцията, Джафери отбеляза, че е готов. \r\nСпоред него това е задължение, произтичащо от Конституцията, с което той се е съгласил, когато е поел поста председател на парламента. Президентските избори ще бъдат насрочени на 8 февруари. \r\n„Алсат – М“ отбелязва, че СДСМ все още не е събрал Изпълнителния съвет на партията, за да вземе решение за възможни парламентарни избори. От партията на премиера Зоран Заев продължават да посочват, че аргументите „за“ и „против“ в партията се анализират. \r\n***  Основната опозиционна гръцка партия „Нова Демокрация“ води с 14% на управляващата СИРИЗА според проучване на Европейския парламент преди изборите за представители в законодателното тяло на Съюза на 23-26 май, пише  електронното издание на вестник Kathimerini . \r\nВ своя „Доклад за развитието на политическата ситуация“, Службата за мониторинг на общественото мнение на ЕП открива, че консервативната опозиция, която е член на Европейската народна партия (ЕНП), е увеличила своята популярност до 39,2% през януари, докато СИРИЗА, от Обединената европейска левица, има подкрепата на 25% от избирателите. \r\nРадикално-дясната „Златна Зора“ е далеч на трето място със 7%, а лявоцентристкото „Движение за промяна“ е малко след нея с 6,8%. Пета е Гръцката Комунистическа партия (ККЕ) с 6,4%. \r\n„Народно единство“, „Съюзът на центристите“ и „Независимите гърци“ – доскорошният коалиционен партньор на СИРИЗА – няма да съберат повече от 3%, сочи проучването. \r\nДокладът също така отбелязва промени в популярността на двете основни партии от февруари 2018 г., показвайки потапяне на Нова демокрация през март и декември до 35%. \r\nМеждувременно СИРИЗА се радваше на скок до около 27% през септември, вероятно в резултат на излизането на Гърция от последния спасителен план от предходния месец. \r\nЧислата са базирани на национални проучвания на общественото мнение, проведени от фирмите Marc, Opinion и Pulse. Следващият доклад на Европейския парламент за предстоящите европейски избори се очаква в средата на февруари. \r\n***  Сръбският президент Александър Вучич написа писмо на американския си колега Доналд Тръмп, в което иска от него помощ за намирането на дългосрочно решение на косовския въпрос, предава  белградското радио „Б92“ . \r\nСпоред прессъобщение от канцеларията на сръбския държавен глава, цитирано от ТАНЮГ, Вучич е благодарил на Тръмп за помощта на САЩ по пътя на Белград към Европейския съюз и „специално за вашите усилия за поддържане на мира и стабилността в Западните Балкани“. \r\n„Във Вашето любезно писмо от 14 декември, вие отново подчертахте готовността на САЩ да помогнат в диалога между Белград и Прищина, за да се намери решение на този вековен проблем. Никой не се интересува повече от разрешаването му, отколкото моята страна, защото проблемът с Косово и Метохия е тежко бреме, особено за Сърбия и сръбската нация, ние сме ангажирани с диалога и подхождаме смело и реалистично, като мислим за бъдещето на всички нас в Западните Балкани. Освен това ние сме изпълнили всичките си задължения по споразумението от Брюксел“, пише сръбският държавен глава. \r\n\"Сърбия обаче не може сама да реши този сложен проблем. Въпреки нашата готовност и вяра, митата, наложени от Прищина на сръбските стоки, са тежест и непреодолима пречка за продължаване на диалога. Те не само вредят на сръбската икономика, но и са заплаха за живота на сърбите в Косово и Метохия, чиито права трябва да защитаваме и защитаваме. Белград е готов да продължи диалога веднага след като Прищина отмени неразумната и вредна мярка“, посочи Вучич. \r\n„С това писмо искам още веднъж да подчертая решимостта си да обогатя отношенията между нашите две страни със съвместни сили. Горд съм, че моята страна в двете световни войни се сражаваше на страната на закона и справедливостта и че бяхме съюзници. Миналата година отбелязахме един век, откакто сръбският флаг бе издигнат над Белия дом, в чест на смелостта на Сърбия и на жертвите, направени по време на Първата световна война. Искам още веднъж да ви поканя да посетите Сърбия като първи американски президент, който да направи това след почти 40 години“, пише още сръбският лидер. \r\nТой завърши писмото си с сърдечни поздрави, желание за по-нататъшен напредък на САЩ и неговите граждани и изразяване на неговата „дълбока благодарност“. \r\n***  Спорът за името на Македония трябва да бъде разрешен на основа, приемлива както за Скопие, така и за Атина, заяви официалният представител на руското Министерство на външните работи Мария Захарова, цитирана от  РИА Новости . \r\n„Москва винаги е била и ще бъде за това, спорът за името на тази държава (Македония) да бъде разрешен на приемлива както за Скопие, така и за Атина основа“, заяви тя. \r\n*** За първи път в историята, заседание на македонския парламент бе открито и водено на албански език. 17 дни след обнародването на Закона за употреба на езиците в Държавен вестник и една година след първото му гласуване в народното събрание и 10 месеца след последното, председателят на парламента Талат Джафери използва своето езиково право, предава  скопският телевизионен канал „Телма“ . \r\nВМРО-ДПМНЕ реагира, че това не е в съгласие с правилника за дейността на парламента и обвини Джафери, че това е предизборен маркетинг. Опозицията посочи, че нарушаването на парламентарните процедури продължава. \r\n„Вашите забележки са неоснователни“, отвърна председателят на народното събрание. Той припомни, че Законът е влязъл в сила, че е чакал цяла година президента Георги Иванов да го подпише и че инициативата пред Конституционния съд не спира неговото прилагане. Той получи подкрепа от управляващият Социалдемократически съюз на Македония (СДСМ), за които, Законът е част от концепцията „едно общество за всички“. \r\nВ рамките на няколко месеца табелката с името на парламента ще стане двуезична. На брифинг пред репортерите, председателят Талат Джафери посочи, че първо трябва да се очаква промяна на името на държавата, след което табелките ще бъдат променени. \r\n*** В доклад, публикуван от Централното разузнавателно управление (ЦРУ) на САЩ, се казва, че възможността от въоръжен конфликт и руското влияние продължават да са основните предизвикателства за сигурността в региона на Западните Балкани, предава  държавната „Радио и телевизия Косово“ (RTK) . \r\nСпоред документа, цитиран от Радио „Свободна Европа“, Русия ще се опита да използва етническото напрежение и корупцията на Балканите, за да предотврати прогресирането на региона по неговите евроатлантически интеграционни процеси. \r\n„Почти със сигурност на Западните Балкани ще остане риска от ниско ниво на насилие и възможен открит военен конфликт и през 2019 година. Русия ще се опита да използва етническото напрежение и високото ниво на корупция, за да подкопае способността на страните от региона да се движат към ЕС и НАТО“, гласи докладът на ЦРУ, в който службата оценява световните заплахи. \r\n***  От четвъртък, 31 януари, заседанията на македонския парламент ще се водят на албански език, потвърди председателят на народното събрание Талат Джафери пред журналистите, предава излъчващият на албански  скопски телевизионен канал „Алсат – М“ . \r\nНа дневен ред на днешната сесия на парламента бяха въпроси от депутати към министрите и правителствените органи, отбелязва медията. \r\nТова се случва във връзка с влизането в сила на Закона за употреба на езиците, който прави албанският официален език във всички държавни институции в Македония. \r\n*** Някои членове на коалицията против „Ислямска държава“, оглавявана от САЩ, се опитват да развалят турско-руското споразумение за Идлиб, заяви турският външен министър Мевлют Чавушоглу, цитиран от  РИА Новости . \r\nПрез септември Владимир Путин и Реджеп Таийп Ердоган се договориха за създаването на демилитаризирана зона по линията на съприкосновение между въоръжената опозиция и правителствените войски в сирийската провинция Идлиб. След това министрите на отбраната на двете страни подписаха меморандум за стабилизация на обстановката в идлибската зона на деескалация. \r\nЧавушоглу упрекна коалицията, че подкрепя финансово „Хаят Тахрир аш Шам“ – обединение на групировки под предводителството на „Джебхат ан Нусра“. Организацията бе създадена през 2017 година като отговор на установяването на примирие в Сирия и контролира по-голямата част от Идлиб. \r\n„Освен това, тези страни (коалицията) влагат големи усилия, за да не допуснат създаването на конституционен комитет (в Сирия), само защото го правим ние“, добави Чавушоглу в интервю пред вестник „Хюриет“. \r\nОсвен това министърът каза, че руската страна предлага съвместна операция за разгромяването на терористите в региона, но страните, от където те са дошли, не искат да ги приемат обратно. \r\nПри това, по думите на Чавушоглу, „ХТШ“ повече не може да вербува нови бойци, тъй като турско-сирийската граница е под контрола на Анкара. \r\n***  САЩ няма да предоставят визи на официални лица от Косово заради отказа на Прищина да отмени 100-процентовите мита за вноса на стоки от Сърбия и Босна и Херцеговина в страната, предава македонската информационна агенция  „Макфакс“ , като се позовава на информация от портала Lajmnet.net. \r\nСпоред медийния доклад, Вашингтон започна да прилага конкретни мерки за длъжностни лица след решението на косовския премиер Рамуш Харадинай да остави в сила митата. Привежда се мнението на анализатора Артон Демхасай, според когото става въпрос за натиск с цел косовското правителство да вземе решение за отмяна на митата.  \r\n„Виждаме, че правителството на Косово остава твърдо на позициите си, ще видим колко време ще отнеме, как ще реагира на натиска на САЩ или на Европейския съюз\", подчерта Демхасай. \r\nСпоред анализатора САЩ са взели много сериозно въпроса за митата и поради тази причина са възможни други по-строги санкции от страна на Вашингтон срещу косовските институции. \r\n***  Председателят на партията „Независими гърци“ и бивш министър на отбраната на Гърция Панос Каменос е убеден, че договорът за новото име на Македония никога няма да бъде приложен. Той ще бъде „замразен\", защото Русия ще отвори въпроса пред Съвета за сигурност на ООН и защото не е взета предвид позицията на България по въпроса за „македонския език“. Съответното Каменос заяви в интервю за гръцкия телевизионен канал  SKAI , цитирано от македонския информационен портал  365 . \r\n„Ние сме тези, които ще формират следващото правителство. Трябва да има преки избори, за да се отмени тази грозна сделка”, подчерта Каменос, визирайки Преспанското споразумение.  \r\nСъгласно думите му, гръцкото правителство не е имало мандата да го подпише, но също така е убеден, че договорът никога няма да бъде приложен. Според него споразумението ще бъде „замразено\", защото Русия ще го блокира в Съвета за сигурност на ООН. \r\nКаменос също е уверен в помощта от България. „Те не взеха предвид позицията на България, която не приема македонския език\", поясни лидерът на „Независими гърци“. \r\nКаменос изрази недоволство от опитите на правителството на премиера Алексис Ципрас да разбие парламентарната група на партията му, като предлага министерски кресла на изключените депутати Елена Контура и Василил Кокалис. Двамата подкрепиха Преспанския договор. \r\n***  Парламентът  на Гърция ще ратифицира Протокола за присъединяване на Бившата югославска република Македония към НАТО под новото й име през „следващите дни\", заяви говорителят на правителството Димитрис Цанакопулос в рамките на редовен брифинг, съобщава електронното издание на атинския ежедневник  Kathimerini . \r\n„Остава ратифицирането от гръцкия парламент на Протокола за присъединяване на Северна Македония към НАТО през следващите дни, а след това външното министерство ще изпрати вербална нота до външното министерство на Северна Македония, като по този начин автоматично ще влязат в сила измененията на Конституцията и разбира се - промяната на името”, поясни Цанакопулос пред журналисти. \r\nТой описа Преспанското споразумение за прекратяване на десетилетния спор за името на Македония като „исторически крайъгълен камък за мир, сътрудничество и стабилност на Балканите\". \r\nИмето на БЮРМ ще се промени официално на Северна Македония след подписването на протокола. \r\n***  След срещата с посланика на САЩ в Прищина Филип Космет, премиерът на Косово Рамуш Харадинай потвърди, че американският дипломат е настоял за отмяна на 100-процентните мита за внос на сръбски стоки в страната, като допълни, че тази седмица се очакват важни драматични развития, съобщава електронното издание на прищинския ежедневник  Gazeta Express . \r\n„От нас се иска да дадем шанс на диалога, посланикът на САЩ пита за това, но не разбирам защо диалогът бива обвързван с нещо, което е вътрешен въпрос за Косово”, подчерта Харадинай, визирайки решението на парламента в Прищина от ноември миналата година, с което бяха наложени митата.  \r\nСъгласно думите на Харадинай, последната фаза на диалога между Косово и Сърбия няма нищо общо с таксите за внос. „Въвеждането на мита срещу Сърбия е суверенно решение на правителството. Мисля, че те може да бъдат отменени само на масата за преговори, но този въпрос не трябва да се обвързва от диалога“, категоричен бе министър-председателят на най-младата държава на Балканите.  \r\nДържавният глава Хашим Тачи на свой ред заяви, че срещата между косовските лидери и  американския посланик е част от редовни разговори, които акредитираните в Косово посланици държат с институционалните лидери. „Това беше среща, която допринесе за изясняване на дневния ред и - разбира се, за засилване на сътрудничеството със САЩ\", коментира накратко Тачи.  \r\nСлед като в края на миналата седмица американските власти за пореден път призоваха Прищина да премахне митата, като подчертаха, че в противен случай страната ще бъде изправена пред сериозни последици, в четвъртък държавният глава на Косово Хашим Тачи, председателят на парламента Кадри Весели и премиерът Рамуш Харадинай бяха привикани в посолството на САЩ в Прищина за среща с посланик Филип Коснет. Разговорите помежду им продължиха около час. \r\nСъщата тема бе осъдена във вечерните часове на сряда между лидерите на управляващата коалиция в Прищина, но тричасовото заседание не доведе до конкретно споразумение по искането на САЩ. \r\nМестни медии съобщиха, че съветникът по националната сигурност на американския президент Доналд Тръмп - Джон Болтън, е провел телефонен разговор с лидерите на Косово. По-специално, Болтън се е обърнал към Харадинай в „много сериозния“ – според редакцията – телефонен разговор, който се е откроявал с „негативен тон“. Източници вече разкриха, че най-късно до следващата седмица 100-процентовите мита за внос на стоки от Сърбия и Босна и Херцеговина в Косово ще бъдат отменени.  \r\nРазделението в позициите по въпроса предизвика криза в управляващата в Прищина коалиция. \r\n***  Министър-председателят на Косово Рамуш Харадинай продължава да твърди, че 100-процентовите мита за внос на сръбски стоки в страната няма да бъдат премахнати, като същевременно отново не изключи възможността за разпадане на управляващата в Прищина коалиция, предава държавната информационна агенция на западната ни съседка -  Tanjug . \r\nСлед поредица от срещи с американския посланик в Прищина Филип Коснет и лидерите на партиите на управляващата коалиция, и на фона на продължаващия натиск от страна на САЩ за премахване на таксите, Харадинай подчерта, че „суверенното решение (по въпроса е) принадлежи на правителството на Косово\". \r\nСтопроцентовите мита за внос на стоки от Сърбия и Босна и Херцеговина в Косово се превръщат във все по-голям проблем за управляващите в Прищина.  \r\nСлед като в края на миналата седмица американските власти за пореден път призоваха Прищина да премахне митата, като подчертаха, че в противен случай страната ще бъде изправена пред сериозни последици, в четвъртък държавният глава на Косово Хашим Тачи, председателят на парламента Кадри Весели и премиерът Рамуш Харадинай бяха привикани в посолството на САЩ в Прищина за среща с посланик Филип Коснет. Разговорите помежду им продължиха около час. \r\nСъщата тема бе осъдена във вечерните часове на сряда между лидерите на управляващата коалиция в Прищина, но тричасовото заседание не доведе до конкретно споразумение по искането на САЩ. \r\nМестни медии съобщиха, че съветникът по националната сигурност на американския президент Доналд Тръмп - Джон Болтън, е провел телефонен разговор с лидерите на Косово. По-специално, Болтън се е обърнал към Харадинай в „много сериозния“ – според редакцията – телефонен разговор, който се е откроявал с „негативен тон“. Източници вече разкриха, че най-късно до следващата седмица 100-процентовите мита за внос на стоки от Сърбия и Босна и Херцеговина в Косово ще бъдат отменени.  \r\nРазделението в позициите по въпроса предизвика криза в управляващата в Прищина коалиция. Харадинай е категорично против искането на Вашингтон с мотива, че Сърбия не е изпълнила нито едно от условията за отмяна на митата и настоява, че те трябва да останат в сила, докато Белград не признае независимостта на Косово. \r\nПредседателят на парламента на свой ред предложи митата да бъдат отменени временно за срок от 120 дни, при определени условия, изпълнени от Белград, с цел преди всичко да не се навреди на стратегическото партньорство между Косово и САЩ. \r\nЗа премахването на митата силно се застъпва и президентът Хашим Тачи, който смята, че е необходимо да се деблокират преговорите между Прищина и Белград, прекратени през ноември заради мярката на правителството на Харадинай. \r\n***  Депутатите в Европейския парламент приеха резолюция, с която признаха обявилия се за временен президент на Венецуела Хуан Гуайдо за изпълняващ длъжността на държавен глава на латиноамериканската страна, предава  AFP . \r\nВ текста опозиционерът е признат за „легитимен действащ президент“ на Венецуела, а страните от Европейския съюз са призовани да направят същото, като приемат „твърдата и единна позиция\" на резолюцията. \r\n***   Под председателството на президента Реджеп Тайип Ердоган снощи се проведе първото за годината заседание на Съвета за национална сигурност (СНС) на Турция, продължило близо пет часа, предаде информационната агенция  ДХА.  „Още веднъж повтаряме призива си за прекратяване на външната подкрепа за тероризма и за представители на терористични организации; повторно декларираме решимостта си да продължим без никакво прекъсване нашата борба срещу всички терористични организации. Посочваме неприемливостта на поведението на някои държави, които се въздържат да ни предават избягали членове на терористични организации. Подчертаваме, че това предаване е в съответствие с международното право и договорености.”, се посочва в разпространеното официално съобщение за заседанието на турския СНС.", "date": "2019.01.31", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/31/2618523/blagoevgrad-4-fevruari-shte-bade-neucheben-den-za-uchenitsite-v-obshtina-petrich.html", "text": "Със заповед кметът на общината Димитър Бръчков обявява за неучебен ден 04.02.2019 г., понеделник. Това съобщиха от пресцентъра на  Община Петрич . Денят ще бъде допълнителен към междусрочната ваканция на учениците, определена за 5-ти февруари. Учениците от училищата в община Петрич ще се върнат в класните стаи на 6 февруари-сряда.", "date": "2019.01.31", "title": "Благоевград: 4 февруари ще бъде неучебен ден за учениците в община Петрич"}
{"url": "http://www.focus-news.net/news/2019/01/31/2618520/api-vremenno-e-ogranicheno-dvizhenieto-po-pat-ii-62-dupnitsa-samokov-v-dvete-posoki-za-vsichki-mps-poradi-obilen-snegovalezh.html", "text": "Временно е ограничено движението по път II-62 Дупница – Самоков в двете посоки за всички МПС, поради обилен снеговалеж. Това съобщиха от пресцентъра  Агенция \"Пътна инфраструктура\"  Обходният  маршрут е: Дупница – АМ „Струма“ – София и  път II-82 София – Самоков. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.31", "title": "АПИ: Временно е ограничено движението по път II-62 Дупница – Самоков в двете посоки за всички МПС, поради обилен снеговалеж"}
{"url": "http://www.focus-news.net/news/2019/01/31/2618514/talat-dzhaferi-kasno-e-da-se-nasrochvat-parlamentarni-izbori-gotov-sam-da-stana-prezident-na-makedoniya.html", "text": "Няма да има предсрочни парламентарни избори, вече изтекоха сроковете за формиране на служебно правителство 100 дни преди тях, заяви председателят на македонския парламент Талат Джафери, цитиран от излъчващия на албански  скопски телевизионен канал „Алсат – М“ . \r\nТой добави, че инициативата на ВМРО-ДПМНЕ за разпускане на парламента и насрочване на парламентарни избори ще влезе в дневния ред, когато те съберат 61 подписа на депутати, че преди това е постигнато споразумение за служебно правителство, както предвижда Законът. \r\nСпоред Джафери това означава, че няма да има парламентарни избори заедно с президентските избори, тъй като сроковете за служебното управление вече са надхвърлени. \r\nЗапитан за вота за държавен глава и за възможността да не се достигне 40% избирателна активност и подготовката за временно изпълняване на функциите на президент на държавата, както е предвидено в Конституцията, Джафери отбеляза, че е готов. \r\nСпоред него това е задължение, произтичащо от Конституцията, с което той се е съгласил, когато е поел поста председател на парламента. Президентските избори ще бъдат насрочени на 8 февруари. \r\n„Алсат – М“ отбелязва, че СДСМ все още не е събрал Изпълнителния съвет на партията, за да вземе решение за възможни парламентарни избори. От партията на премиера Зоран Заев продължават да посочват, че аргументите „за“ и „против“ в партията се анализират. \r\nПревод и редакция:", "date": "2019.01.31", "title": "Талат Джафери: Късно е да се насрочват парламентарни избори, готов съм да стана президент на Македония"}
{"url": "http://www.focus-news.net/news/2019/01/31/2618516/pazardzhik-operativniyat-shtab-za-borba-s-gripa-i-ostrite-respiratorni-zabolyavaniya-shte-provede-zasedanie-na-1-fevruari.html", "text": "Оперативният щаб за борба с грипа и острите респираторни заболявания ще проведе заседание на 1 февруари 2019 г. (петък), от 15.00 часа в Приемната зала на Областна администрация - Пазарджик, съобщиха от  Областната администрация . Щабът ще решава дали да прекрати или удължи грипната епидемия, обявена за област Пазарджик. Решенията на щаба ще бъдат оповестени пред медиите след края на заседанието.", "date": "2019.01.31", "title": "Пазарджик: Оперативният щаб за борба с грипа и острите респираторни заболявания ще проведе заседание на 1 февруари"}
{"url": "http://www.focus-news.net/news/2019/01/31/2618524/kyustendil-ot-679-do-1018-leva-shte-bade-osnovnoto-mesechno-trudovo-vaznagrazhdenie-na-kmetovete-na-kmetstva-v-obshtinata.html", "text": "От 679 до 1018 лева ще бъде основното месечно трудово възнаграждение на кметовете на кметства в община Кюстендил, предаде репортер на  Радио „Фокус” – Кюстендил . Това стана ясно, след като Общински съвет – Кюстендил подкрепи по време на сесията си докладна записка за определяне размера на трудовите възнаграждения на кметовете на кметства в рамките на действащата нормативна уредба на Община Кюстендил.  \r\nОбщо 30 са кметовете на кметства. Най-голямо е основното трудово възнаграждение за месец на кмета на село Ябълково – 1018 лева. Най-малка е заплатата на кмета на село Нови чифлик – 679 лв. При изчисляване на възнагражденията е даден ръст от 100 лева върху брутната заплата на всеки кмет. „Разликата във възнагражденията идва оттам, че първоначално увеличението беше върху основното трудово възнаграждение. Когато кметовете с по-голям трудов клас, се получаваше тази разлика. В последните две години директно начисляваме върху брутното трудово възнаграждение”, каза кметът на Община Кюстендил Петър Паунов. По думите му със същата сума ще бъдат увеличени и трудовите възнаграждения на кметските наместници на малките населени места. \r\nВенцеслав ИЛЧЕВ", "date": "2019.01.31", "title": "Кюстендил: От 679 до 1018 лева ще бъде основното месечно трудово възнаграждение на кметовете на кметства в общината"}
{"url": "http://www.focus-news.net/news/2019/01/31/2618526/kyustendil-obshtina-dupnitsa-shte-prodalzhi-da-podpomaga-planinskiyat-spasitelen-otryad-kam-strukturata-na-bchk-v-grada.html", "text": "Община Дупница ще продължи да подпомага планинският спасителен отряд към структурата на БЧК в града. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му вече се е провела среща между кмета на Община Дупница инж. Методи Чимев и ръководителят на Планински спасителен отряд – Дупница Кирил Чолаков. На срещата са присъствали и представители на ръководството на Туристическо дружество „Рилски езера“, начело с председателя Димитър Атанасов. Обсъдени са идеи за развитието на района. През последните години Община Дупница е осигурявала гориво за нуждите на отряда и ще продължи да го прави и през настоящата година. В момента се търси и помещение, което да бъде отдадено за ползване на планинския спасителен отряд, защото те нямат свое такова. „Имаме някои варианти и след като се спрем на определено, ще предложа на Общински съвет – Дупница за разглеждане”, каза Христо Апостолов. С туристическото дружество са коментирани някои общи начинания. \r\nВенцеслав ИЛЧЕВ", "date": "2019.01.31", "title": "Кюстендил: Община Дупница ще продължи да подпомага планинският спасителен отряд към структурата на БЧК в града"}
{"url": "http://www.focus-news.net/news/2019/01/31/2618527/aktsenti-v-sutreshniya-blok-dobro-utro-balgariya-po-radio-fokus-na-1-fevruari.html", "text": "В Националната художествена галерия бяха изложени платна от личната колекция на Боян Радев. Тези дни той направи дарение на Перник. Той е първият двукратен олимпийски шампион в България, заслужил майстор на спорта, получава най-високото отличие на Международната федерация по борба-„Златна огърлица“. За спорта, колекционерството, дарителството и как се съчетават те в сутрешния блок  „Добро утро, България“  на  Радио „Фокус“  ще разговаряме с един голям българин, колкото голям спортист, толкова и голям колекционер и дарител Боян Радев. След 8.00 часа ще говорим за политическия процес и общественото мнение, което е и названието на годишника на „Галъп интернешънъл“, който беше представен вчера. Ще коментираме новите моменти на обществените настройки, личните рейтинги на политиците, както и за проучването, според което в България усещането за корупция сред страните в ЕС е най-високо. Наш събеседник ще бъде социологът Първан Симеонов, директор на „Галъп интернешънъл“. Община Трън прие Бюджет 2019, какви възможности дава той, както и за предстоящите проекти, тези и още въпроси ще зададем на кмета на Община Трън Цветислава Цветкова. Над 800 книги бяха дарени на библиотеката към читалище „Развитие“ в град Пещера от именития български режисьор академик Людмил Стайков. Какви са мотивите за дарението научаваме от репортажа на Албена Жилекова от Радио „Фокус“ – Пазарджик. Вероучението не е задължителен предмет в училище, но въпреки това в много учебни заведения се изучава допълнително. По думите на отец Георги Танчев вероучението може да доведе до потискане на агресията. За ползата от часовете по християнска вяра ще научим повече от репортажа на колегата от Радио „Фокус“ – Пирин – Денис Никифоров. \r\nЗапочнете деня информирани! Тези и още теми – в  „Добро утро, България“  от 06.00 до 10.00 часа на 1 февруари, с Елеонора Чолакова.", "date": "2019.01.31", "title": "Акценти в сутрешния блок „Добро утро, България“ по Радио „Фокус“ на 1 февруари"}
{"url": "http://www.focus-news.net/news/2019/01/31/2618525/veliko-tarnovo-s-blizo-300-000-leva-poveche-shte-poluchat-malkite-naseleni-mesta-ot-obshtinata-za-2019-godina.html", "text": "С близо 300 000 лева повече ще получат малките населени места от община Велико Търново за 2019 година. Това каза пред журналисти от името на Сдружението на кметовете и кметските наместници в община Велико Търново кметът на Дебелец Снежана Първанова, предаде репортер на  Радио „Фокус“ – Велико Търново . Тя посочи, че средствата, заложени в бюджета на Общината за малките населени места тази година, са 3 559 807 лева. За периода на 2018 година те са били 3 287 223 лева. Увеличението на сумата е приблизително с 8% повече. Най-голям е ресурсът в направление „Жилищно строителство, благоустройство, комунално стопанство и опазване на околната среда“, в частност дейност  „Чистота“. Заложените средства за 2019 година са 1 188 089 лева. За благоустройство и регионално развитие на населението места са заделени 51 699 лева.  \r\n„Като местни управници приветстваме предвидената в тазгодишната бюджетна рамка допълнителна дейност за поддръжка на детски площадки, гробищни паркове и общински територии. Средствата тук са в размер на 19 599 лева, като в сумата не влизат средствата, които са за четирите населени места на самостоятелен бюджет“, допълни Снежана Първанова. Тя посочи, че за провеждането на културни мероприятия през 2019 година се отпускат 18 550 лева. Парите за поддръжка на спортните терени в Дебелец, Леденик, Килифарево, Ресен, Самоводене и Шемшево за 2019 година са 73 139 лева, при 50 300 лева за миналия период. 30 000 лева е сумата за видеонаблюдение в населените места. И тази година са заделени 70 000 лева за ремонт на сгради общинска собственост. Размерът на програма „Местни инициативи“ за тази година е 450 000 лева. Осигурени са средства и за нормалното функциониране на клубовете на пенсионера и инвалида и центровете за работа с деца и младежи. 7000 лева се отделят за спорт на децата в населените места. В Инвестиционната програма за 2019 година са включени образователни и инфраструктурни обекти по населените места. По отношение на инфраструктурата са предвидени средства за реконструкция и изграждане на пътища и възстановяване на мостове в Никюп, Габровци и Дебелец.  \r\nВ направление „Културно дело и религиозни дейности“ са осигурени средства за ремонтни работи на исторически обекти в Арбанаси, като към някой от сумите са добавени средства от приватизацията на продажбата на имоти общинска собственост. „Бюджетът на община Велико Търново бе определен като баланс между желаното, необходимото и възможното. Ние вярваме, че с предвидения ресурс ще успеем да отговорим на предизвикателствата от непрекъснато нарастващите потребности и очакванията на нашите съграждани. В същото време като местни управници обаче разбираме колко е важна събираемостта на местните данъци и такси и се стремим да увеличим приходите в общинската хазна.Като местни управници изключително ценим разбирането на кмета на Общината и общинската администрация за това, че можем да получим допълнителни средства при възникване на непредвидени ситуации по време на годината“, допълни Снежана Първанова. \r\nНадежда КРЪСТЕВА", "date": "2019.01.31", "title": "Велико Търново: С близо 300 000 лева повече ще получат малките населени места от общината за 2019 година"}
{"url": "http://www.focus-news.net/news/2019/01/31/2618530/predstoyashti-sabitiya-v-stranata-za-1-fevruari-agentsiya-fokus.html", "text": "*** \r\nОт 9.00 часа ще се проведе заседание на Народното събрание. \r\n*** \r\nОт 9.30 часа 4 състав на Специализирания наказателен съд ще гледа делото срещу Латин М., Владислав А., Николай Х. и Костадин Х. за образуване и ръководене на организирана престъпна група.  \r\n*** \r\nОт 9.30 часа 9 състав на Специализирания наказателен съд ще гледа делото срещу Атанас П., Веселин М., Николай Н. и Чавдар Н. за образуване и ръководене на организирана престъпна група.  \r\n*** \r\nОт 9.30 часа 5 състав на Специализирания наказателен съд ще гледа делото срещу Стефан Г., Георги Г., Христо А. и др. за образуване и ръководене на организирана престъпна група.  \r\n*** \r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери А. и др. за образуване и ръководене на организирана престъпна група.  \r\n*** \r\nОт 10.00 часа 3 състав на Специализирания наказателен съд ще гледа делото срещу Мирослав Ц. и Ивалин Й. за образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Христон М., Филип Ч., Мехмед М. и др. за образуване и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу Лазгин Х., Ивайло Д. и Али Х. за образуване и ръководене на организирана престъпна група.  \r\n*** \r\nОт 10.30 часа 18 състав на Специализирания наказателен съд ще гледа делото срещу Огнян А., Янко Я., Ивайло С. и др.  за образуване и ръководене на организирана престъпна група.  \r\n*** \r\nОт 11.00 часа пред Мемориала на жертвите на комунистическия режим в България зам.- председателят на Групата на ЕНП в ЕП и евродепутат от ГЕРБ Андрей Ковачев и представители на младежката структура на ГЕРБ в София ще почетат паметта на жертвите на комунистическия режим. \r\n*** \r\nОт 11.00 часа в конферентна зала „Аджибадем Сити Клиник Онкологичен център“  ще се състои дискусия, посветена на Световния ден за борба с рака.  \r\n*** \r\nВ 11.00 часа в сградата на Централното управление на „Български пощи\" ЕАД ще се състои валидиране на серия от четири пощенски марки на тема „Виа Понтика – пътят на птиците“, илюстриращи 4 от най-красивите видове водолюбиви птици по българското черноморско крайбрежие – розов пеликан, голям гмурец, малка бяла чапла и малък корморан. \r\n*** \r\nОт 12.00 часа в Зала „Музейна“ на Българския червен кръст (бул. „Джеймс Баучер“ 76) ще се проведе церемония за отбелязване на 30 години от разрушителното земетресение в Армения. Признателността на арменския народ за безценната помощ на България ще поднесе извънредният и пълномощен посланик на Република Армения у нас Н. Пр. Армен Саргсян. Акад. Христо Григоров, председател на БЧК, и планински спасители с кучета, работили 6 дни денонощно за издирване на затрупани хора под развалините, ще разкажат за преживяното и за издържания с достойнство изпит по човеколюбие и ще бъдат наградени. \r\n*** \r\nОт 13.00 часа 13 състав на Специализирания наказателен съд ще гледа делото срещу Радослав К., Генчо П., Венцислав П. и др. за образуване и ръководене на организирана престъпна група.  \r\n*** \r\nВ 14.00 часа в Агенция „Пътна инфраструктура“ ще бъдат отворени офертите в обществена поръчка за избор на строителен надзор при рехабилитацията на 126 км второкласни и третокласни пътища. \r\n*** \r\nОт 19.30 часа в зала „България“ с празничен концерт Симфоничният оркестър на БНР ще почете 80-годишнината на акад. Георги Минчев.  \r\n*** \r\nВ 10.00 часа в местността „Св. Трифон“ ще се проведат пехливански борби по повод Трифоновден. С това завършват Празниците на виното в града.  \r\n*** \r\nОт 11.00 часа в сградата на РДНСК – Югоизточен район, началникът на ДНСК арх. Иван Несторов ще обобщи резултатите от извършената проверка на издадените документи за строеж в района на къмпингите „Арапя“, „Градина“ и „Алепу“ от общините Царево и Созопол. \r\n*** \r\nОт 11.00 часа в зала „Петя Дубарова“ на КЦ „Морско казино“ ще се проведе училище за бъдещи и настоящи родители.  \r\n*** \r\nОт 12.30 в „Акад. Н. Д. Зелинский“ с ученици от IX клас ще се проведе открит урок по повод Деня на влажните зони.  \r\n*** \r\nОт 15.00 часа в плувен комплекс Парк „Арена ОЗК“ ще се проведе Държавното първенство по водна топка за юноши и девойки. \r\n*** \r\nОт 18.00 часа в Дом на писателя ще се състои възпоменателна вечер „Помним Георги Ингилизов“.  \r\n*** \r\nОт 14.00 до 16.00 часа в офиса на партия ГЕРБ на ул. „Георги Бенковски” №1 д-р Лидия Маринова, председател на Комисията по социални дейности и жилищна политика към ОбС ще приема граждани. \r\n*** \r\nОт 10.00 часа в зала 314 в Областна администрация ще се проведе тържествено отбелязване на 20-годишнината на Областна администрация - Велико Търново. \r\n*** \r\nОт 19.00 часа в Клуб „Там“ ще се проведе Кръговратът на любовта - литературно представяне.  \r\n*** \r\nОт 18.00 часа в Куклена зала на ДКТ ще се играе постановката „Приключение на горската полянка“.  \r\n*** \r\nОт 14.00 и от 14.45 часа в Регионална библиотека „Дора Габе“ ще се състои беседа по повод 141 години от освобождението на град Добрич от турско владичество.  \r\n*** \r\nОт 18.00 до 20.30 часа в Младежкия център ще се състои инициативата „Да общуваме реално, а не виртуално“ – настолни игри.  \r\n*** \r\nОт 12.00 часа в  Художествена галерия „Владимир Димитров – Майстора” на официална церемония ще бъде връчена годишната национална награда за живопис \r\n*** \r\nОт 15.00 часа в Приемна зала на Областната администрация Оперативният щаб за борба с грипа и острите респираторни заболявания ще проведе заседание \r\n*** \r\nОт 11.00 часа на крепостта „Перистера“ ще бъде коронясан новият „Цар на виното“. \r\n*** \r\nОт 10.00 часа в Регионалния пресклуб на БТА пресконференция ще даде Мартин Митев, председател на Общински съвет-Плевен.  \r\n*** \r\nОт 14.30 часа в сградата на ОДМВР-Плевен ще се проведе брифинг.  \r\n*** \r\nВ 9.30 часа в зала 10 на Окръжния съд ще се проведе заседание по делото срещу Димитър Л., обвинен в грабеж.  \r\n*** \r\nВ 9.30 часа в зала 2 на Окръжния съд ще се проведе заседание по делото срещу Йорданка Д. и Вълко З., длъжностни лица в УМБАЛ „Пловдив“, обвинени за подмяна на кръвни проби. \r\n*** \r\nОт 12.30 часа в с. Брестник, ректорът на Аграрния университет – Пловдив проф. д-р Христина Янчева и деканът доц. д-р Иван Брайков ще присъстват на празника на Факултета по лозаро-градинарство и Деня на лозаря – Трифон Зарезан. Очаква се гости на събитието да бъдат вицепремиерът Марияна Николова, министърът на образованието и науката Красимир Вълчев и др. \r\n*** \r\nВ 8.00 часа в село Черниче ще бъде отслужена празнична литургия, както и водосвет в 10.30 часа. В църковния двор символично ще бъдат зарязани лозите.   \r\n*** \r\nОт 10.00 часа в с. Малка Верея ще се състои празник на населеното място.  \r\n*** \r\nОт 11.00 часа в Областната администрация, областният управител Гергана Микова кани всички досегашни областни управители на среща. \r\n*** \r\nОт 8.00 часа пред паметната плоча на бул. „Раковски“ ще бъде отслужена заупокойна панахида в памет на жертвите на комунистическия режим.  \r\n*** \r\nОт 10.00 часа в зала 363 в сградата на Общината, кметът Любомир Христов кани шуменци и гражданите, които живеят на ул. „Петър Парчевич“, ул. „Софроний Врачански“ и ул. „Братя Миладинови“ в Шумен, да се включат в обществено обсъждане във връзка предстоящите ремонтни дейности в района. \r\n*** \r\nОт 15.00 часа в актова зала на СУ „Йоан Екзарх Български” ще се проведе дискусия на тема „Европейска интеграция – ново начало“.", "date": "2019.01.31", "title": "Предстоящи събития в страната за 1 февруари (Агенция „Фокус“)"}
{"url": "http://www.focus-news.net/news/2019/01/31/2618531/kyustendil-patnite-nastilki-v-regiona-sa-mokri-dvizhenieto-se-osashtestvyava-normalno-pri-zimni-usloviya.html", "text": "Пътните настилки в Кюстендил и региона са мокри, движението се осъществява нормално при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. На места пътните настилки са мокри. Към този час няма въведени допълнителни ограничения за движението на моторни превозни средства заради метеорологичната обстановка. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nПътят в посока ГКПП „Гюешево” е проходим при зимни условия. По информация на дежурния на българо-македонския пункт пътните настилки там са мокри. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства в района. \r\nВенцеслав ИЛЧЕВ", "date": "2019.01.31", "title": "Кюстендил: Пътните настилки в региона са мокри, движението се осъществява нормално при зимни условия"}
{"url": "http://www.focus-news.net/news/2019/01/31/2618532/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ . Температурите са в интервала от 0° до + 14°. Времето над страната е предимно облачно. Вятър духа в областите Варна, Добрич, Разград, Смолян и Хасково. Дъжд вали в област Габрово, Кюстендил, Кърджали, Перник и Хасково, както и в района на проход „Предел“, Катунци и Попови ливади /обл. Благоевград/, Паничково /обл. Пловдив/; гр. Сливен /обл. Сливен/; Баните и Златоград /обл. Смолян/; АМ „Струма“, Гинци и Скравена /обл. София/.  Сняг вали по път II-62 Самоков – Дупница. Пътните настилки са предимно мокри, заснежени, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 08.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 София – Перник от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок 01.02.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 02.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 02.02.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/. Участъкът е сигнализиран с пътни знаци. Срок до 08.02.2019 г. \r\nПът III-906: Движение в една лента и с повишено внимание по път ІІІ-906 от км 52+000 до км 54+000 в урбанизираната част на гр Каблешково поради изкопни дейности по пътното платно във връзка с аварирал ВиК водопровод. Участъкът е сигнализиран с пътни знаци. Срок до 01.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-6009: Движение в една лента и с повишено внимание по път ІІІ-6009 от км 26+500 до км 27+500 поради ремонтни дейности на асфалтовата настилка /дясно/.  Участъкът е сигнализиран с пътни знаци. Срок до 01.02.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 07.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 01.02.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 03.02.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок: 28.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 06.02.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 06.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 04.02.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 04.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета, а леките автомобили да се движат задължително с вериги. Срок до 01.02.2019 г.; \r\nПът-8631: Ограничено е движението по път III-8631 Момчиловци – Славейно при местност Момина вода от км 0+000 до км 5+993 за всички МПС, поради паднали и падащи множество дървета. Срок до 04.02.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\nСитуационен и координационен център на Агенция „Пътна инфраструктура”", "date": "2019.01.31", "title": "Актуална пътна обстановка"}
{"url": "http://www.focus-news.net/news/2019/01/31/2618529/kmetat-na-plovdiv-ivan-totev-v-kraya-na-fevruari-obshtinata-shte-organizira-golyama-konferentsiya-za-izgotvyaneto-na-kontseptsiya-za-izpolzvaneto-na-kulturnite-prostranstva.html", "text": "Община Пловдив ще организира голяма конференция за изготвянето на концепция за използването на културните пространства в града. Това съобщи пред журналисти кметът на Пловдив Иван Тотев, предаде репортер на  Радио „Фокус” - Пловдив . Очаква се форумът да бъде насрочен за 25 февруари, като ще бъдат поканени всички общественици и организации, ангажирани с развитието на  културните пространства в Пловдив.  \r\n„Целта е да се работи за максималното им използване”, заяви Иван Тотев. Той припомни, че всяко едно от тези културни пространства е много изстрадано и е много важно да се изготви стратегия за тяхното използване. Кметът даде за пример прехвърлянето на собствеността на 138 кв. м на двора на Кукления театър, който е бил частна собственост, а вече е общинска. Това е отнело близо две години. Там предстои да бъде изградена открита сцена, като финансирането ще е наполовина от Общината, наполовина от държавата. „Всичко се случва бавно и е много изстрадано”, посочи Иван Тотев. \r\nЦветана ТОНЧЕВА", "date": "2019.01.31", "title": "Кметът на Пловдив Иван Тотев: В края на февруари Общината ще организира голяма конференция за изготвянето на концепция за използването на културните пространства"}
{"url": "http://www.focus-news.net/news/2019/01/31/2618535/diyan-draganov-sayuz-na-balgarskite-avtomobilisti-varna-tryabva-da-rabotim-ne-tolkova-za-umeniyata-na-vodachite-na-avtomobili-v-balgariya-a-za-podobryavane-na-distsiplinata-im.html", "text": "Трябва да работим не толкова за уменията на водачите на автомобили в България, а за подобряване на дисциплината им. Това каза в интервю за  Радио „Фокус“ – Варна  Диян Драганов, председател на структурата на Съюза на българските автомобилисти във Варна по повод данни от ежегодния доклад на Европейската комисия за пътните инциденти на територията на Европейския съюз. Според доклада България е най-безопасната за шофиране балканска страна, членка на Европейския съюз. Според Диян Драганов, обаче, реалните числа в България не са толкова обнадеждаващи. „Не съм запознат с тази статистика, но статистика, която показва пътнотранспортните произшествия и по специално борят на загиналите  на територията на България, не е чак толкова окуражаваща. Така, че дори и да бъдем оптимисти в тази сфера, мисля, че можем да желаем още доста по безопасни пътища у нас“, обясни Диян Драганов.  \r\nТой добави, че част от основните проблеми на българските водачи на автомобили са липсата на повече големи пътни артерии и неспазването на правилата за движение, което някои шофьори си позволяват. „По скоро бих казал дисциплината на водачите, не толкова уменията им е това, за което искаме да работим повече. Аз мисля, че нашите водачи, колкото и да ги упрекваме, те все пак получават едно достатъчно добро обучение. Така, че ако сме малко по отговорни, малко по дисциплинирани, и наистина спазваме Закона за движение по пътищата, то би имало резултат“, заяви Диян Драганов. Той посъветва всички водачи на автомобили да избягват говоренето по телефона и разсейването с каквито и да било устройства по време на движение, тъй като това може значително да забави реакцията им в рискова ситуация и да доведе до неблагоприятен край. \r\nБояна АТАНАСОВА", "date": "2019.01.31", "title": "Диян Драганов, Съюз на българските автомобилисти – Варна: Трябва да работим не толкова за уменията на водачите на автомобили в България, а за подобряване на дисциплината им"}
{"url": "http://www.focus-news.net/news/2019/01/31/2618528/dimitar-nikolov-kmet-na-burgas-ot-tri-godini-se-opitvame-da-sazdadem-edna-nova-usluga-kam-nashiya-domashen-sotsialen-patronazh.html", "text": "Аз съм удовлетворен, защото от три години се опитваме да създадем една нова услуга към нашия домашен социален патронаж. Това каза кметът на Община Бургас Димитър Николов по време на Информационния ден по процедура „Патронажна грижа за възрастни хора и лица с увреждания – Компонент 2“ на Оперативна програма „Развитие на човешките ресурси“, предаде репортер на  Радио „Фокус“ – Бургас . „Стигайки ежедневно до тези наши потребители, които в момента са 800, ние осъзнахме необходимостта от една комплексна услуга, защото разбира се, ние осигуряваме храната, почистването и дребни и елементарни социални нужди“, добави Николов. Той уточни, че голяма част от тези хора са възрастни и са трудно подвижни, с обездвижване, като някои от тях използват инвалидни колички, но се притесняват, когато е необходимо да ходят до дадена институция или до лечебно заведение и поради тази причина  и поради дискомфорта, който изпитват, те пренебрегват чувството си за самосъхранение.  \r\n„Именно тук е нашата роля. Ние поискахме от социалното министерство една конкретна програма, която даде възможност на всички общини да кандидатстват справедливо, разбира се, да бъде отразен и броят на потребителите, които ние обгрижваме, допълнителна комплексна медико-социална услуга, която касае в буквалния смисъл освен нашия социален работник, всички тези възрастни хора, които ще бъдат посещавани и от медицинско лице, което ще ги обгрижва с първичен набор от оборудване“, посочи още кметът на Бургас Димитър Николов. Той допълни, че ако здравният статус на потребителя не е удовлетворителен, пациентът ще бъде транспортиран със специализиран автомобил в съответното медицинско заведение, от което той има нужда. По този начин заболяването се открива в много по-ранен стадий, намалява се стресът на възрастния човек, облекчават се болките му и му се дава шанс да бъде излекуван. \r\nМария КУРТЕВА", "date": "2019.01.31", "title": "Димитър Николов, кмет на Бургас: От три години се опитваме да създадем една нова услуга към нашия домашен социален патронаж"}
{"url": "http://www.focus-news.net/news/2019/01/31/2618534/pencho-shapkov-bsp-problemat-na-byudzhet-2019-za-obshtina-hisarya-e-che-nyama-osnovni-prioriteti.html", "text": "Проблемът на Бюджет 2019 за Община Хисаря е, че няма основни приоритети. Това каза в предаването „Червена линия“ на  Радио „Фокус“  общинският съветник от БСП Пенчо Шапков, който е и член на комисията по икономика, бюджет и финанси. „За поредна година общинският бюджет се формира на база разходи, а когато има излишни разходи, няма как да очакваш да се случи нещо хубаво. Средствата, които са предвидени за ремонтни дейности в цялата община са само 181 хиляди. Кметовете на селата няма да успеят да направят  елементарни текущи ремонти, тъй като такива средства не са заложени в бюджета на този етап“, каза Шапков и поясни, че се надява това да бъде променено преди окончателното приемане на бюджета. Групата на БСП ще настоява в разпределението на средствата да бъде предвидени и средства за ремонт на пенсионерския клуб, поясни общинският съветник от БСП „Ако нещата останат по този начин – надути приходи от една страна, от друга - разходи, които биха могли да бъдат съкратени, няма да подкрепим този бюджет“, каза Пенчо Шапков. По думите му  бюджетът на Община Хисаря е увеличен с близо 1 млн. лв. спрямо миналата година, но  това няма да реши проблемите на общината, защото средствата ще отидат предимно за покриване на увеличението на заплатите. \r\nРосица АНГЕЛОВА", "date": "2019.01.31", "title": "Пенчо Шапков, БСП: Проблемът на Бюджет 2019 за Община Хисаря е, че няма основни приоритети"}
{"url": "http://www.focus-news.net/news/2019/01/31/2618537/predstoyashti-mezhdunarodni-sabitiya-za-1-fevruari-agentsiya-fokus.html", "text": "*** Германия ще решава за бъдещето на употребата на въглища в страната \r\n*** Реч на министъра на търговията на Великобритания за търговските връзки на Лондон след Брекзит \r\n*** Навършват се 40 години от завръщането на аятолах Хомейни в Иран \r\n***", "date": "2019.01.31", "title": "Предстоящи международни събития за 1 февруари ( Агенция „Фокус“ )"}
{"url": "http://www.focus-news.net/news/2019/01/31/2618536/narodniyat-predstavitel-i-oblasten-koordinator-na-pp-gerb-za-blagoevgrad-daniela-saveklieva-posreshtna-v-narodnoto-sabranie-posetitelska-grupa-ot-pmg-akad-s-korolyov.html", "text": "Народният представител и областен координатор на ПП ГЕРБ за Благоевград Даниела Савеклиева посрещна в Народното събрание посетителска група от ПМГ „Акад. С. Корольов“. Това съобщиха от пресцентъра на  ПП ГЕРБ – Благоевград . По време на срещата с учениците присъстваха и депутатите от ПП ГЕРБ в област Благоевград Георги Динев, Александър Мацурев и д-р Емил Тончев. Посетителите имаха възможност и да разговарят с Председателя на Народното събрание г-жа Цвета Караянчева, която ги запозна с историята на институцията и начина на работа. Народните представители споделиха с учениците как минава един работен ден на депутата, с какво се занимава и в какви комисии участват. Учениците бяха много заинтригувани и зададоха много въпроси, които ясно показват, че младите хора в България са будни. Даниела Савеклиева пожела на посетителите да бъдат здрави, много успешни и да не спират да вярват в себе си.", "date": "2019.01.31", "title": "Народният представител и областен координатор на ПП ГЕРБ за Благоевград Даниела Савеклиева посрещна в Народното събрание посетителска група от ПМГ „Акад. С. Корольов“"}
{"url": "http://www.focus-news.net/news/2019/01/31/2618538/sliven-obshtinata-uchastva-v-konkurs-ot-kampaniyata-chista-i-okolna-sreda-2019.html", "text": "Община Сливен се включва в конкурс, част от националната кампания „Чиста и околна среда – 2019“. Това съобщиха от пресцентъра на  Общината . Темата е „Обичам природата – и аз участвам“. Конкурсът се организира от Министерството на околната среда и водите и Предприятието за управление на дейностите по опазване на околната среда (ПУДООС). \r\nЦелта на тазгодишната кампания е да изгради обществено отношение по въпросите, свързани с опазването на околната среда, да повиши екологичната култура и загриженост към мястото, в което живеем. „Чиста и околна среда – 2019“ се стреми към реновиране или създаване на нови паркови пространства, залесяване и засаждане на почистени площи, създаване и възстановяване на зони за отдих, ремонтиране на детски спортни съоръжения и други. \r\nЗа реализиране на всеки от класираните проекти ще бъдат предоставени средства в размер на до 10 000 лева (с ДДС).  За училищата, детските градини и Центровете за подкрепа на личностното развитие средствата са в размер на до 5 000 лева (с ДДС).", "date": "2019.01.31", "title": "Сливен: Общината участва в конкурс от кампанията „Чиста и околна среда – 2019“"}
{"url": "http://www.focus-news.net/news/2019/01/31/2618542/blagoevgrad-vremenno-dvizhenieto-po-patya-gkpp-kulata-sandanski-se-osashtestvyava-v-ednata-lenta-poradi-ptp.html", "text": "Временно движението по път I-1 ГКПП „Кулата“ – Сандански се осъществява в едната лента поради ПТП. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.31", "title": "Благоевград: Временно движението по пътя ГКПП „Кулата“ – Сандански се осъществява в едната лента поради ПТП"}
{"url": "http://www.focus-news.net/news/2019/01/31/2618541/ognyan-tsenkov-kmet-na-vidin-osnovnata-tsel-na-byudzheta-na-obshtinata-za-2019-godina-e-da-osiguri-finansirane-na-vsichki-deynosti-pri-spazvane-na-stroga-finansova-distsiplina.html", "text": "Основната цел на бюджета на Община Видин за 2019 година е да осигури финансиране на всички дейности при спазване на строга финансова дисциплина в изпълнение на Плана за финансово оздравяване на Общината. Това каза по време на заседание на Общинския съвет Огнян Ценков, кмет на Видин, предаде репортер на  Радио „Фокус“ – Видин . Той посочи, че бюджетът е разработен в съответствие с изискванията на Закона за публичните финанси, решения на Министерски съвет, тригодишната бюджетна прогноза на Общината за периода 2019-2021 година и актуализираната бюджетна прогноза на постъпленията от местни приходи и на разходите за местни дейности. „Бюджетът е съобразен с условията, при които ще се изпълнява и при неговото съставяне са спазени правилата на балансираност, реалистични приходи и разумни разходи. Основен принцип е строга финансова дисциплина с цел финализиране процеса на финасово стабилизиране на Общината. Неговата главна цел е да осигури финансиране на  всички дейности – подобряване на образователната и пътната инфраструктура, облагородяването на жизнената среда, изпълненението на значими проекти по европейски и национални програми“, заяви Огнян Ценков.   \r\nБюджетът на Община Видин бе приет на редовно заседание на Общинския съвет с 26 гласа „за“, 4 „против“ и 3  „въздържал се“. Бюджетът на Община Видин  за 2019 година възлиза на 44 203 973 лв., като приходите за делегирани от държавата дейности са в размер на 27 427 083 лв., а местните приходи – 16 776 690 лв. Сред новите инициативи, които Общината поема, са осигуряване на средства за създаване на специален фонд „Инвитро“, от който подкрепа ще получат семейства с репродуктивни проблеми,  модернизиране на улица „Цар Александър II“, изграждане на фитнес на открито в Крайдунавския парк в участъка между Речна гара и Колодрума, ремонтиране на спортни площадки в междублокови пространства и други. Според  Огнян Ценков в резултат на предприетите мерки за финансово оздравяване на Общината се гарантира добро финансово управление и през 2019 година. \r\nАнна ЛОЗАНОВА", "date": "2019.01.31", "title": "Огнян Ценков, кмет на Видин: Основната цел на бюджета на Общината за 2019 година е да осигури финансиране на всички дейности при спазване на строга финансова дисциплина"}
{"url": "http://www.focus-news.net/news/2019/01/31/2618533/darzhavniyat-departament-sasht-se-obyavyavat-za-mirno-razreshavane-na-situatsiyata-vav-venetsuela-no-dopuskat-vsyakakvi-varianti-na-deystvie-sreshtu-karakas.html", "text": "САЩ се обявяват за мирно разрешаване на ситуацията във Венецуела, но допускат всякакви варианти на действие срещу Каракас, съобщи в четвъртък пред журналистите помощник-държавния секретар за Западното полукълбо Кимбърли Брайър по време на телефонен брифинг, предава  ТАСС . \r\n„Ние подкрепяме мирното разрешаване на тази криза (във Венецуела) в значителна степен, в същото време заявихме ясно, че всички варианти са допустими, но се надяваме на мирно завръщане на демокрацията във Венецуела. Това е нашата цел, това е нашият приоритет и ние работим над него всеки ден“, отбеляза тя. \r\nПо време на разговора с журналистите Брайър нееднократно повтори, че „политиката и предпочитанията“ на САЩ „винаги са се основавали на мирен демократически преход, оглавен от венецуелския народ“. \r\nПревод и редакция:", "date": "2019.01.31", "title": "Държавният департамент: САЩ се обявяват за мирно разрешаване на ситуацията във Венецуела, но допускат всякакви варианти на действие срещу Каракас"}
{"url": "http://www.focus-news.net/news/2019/01/31/2618540/balgariya-i-portugaliya-spodelyat-obshta-pozitsiya-che-ikonomicheskoto-i-sotsialno-sblizhavane-v-es-nyama-alternativa.html", "text": "Икономическото и социално сближаване в Европейския съюз няма алтернатива и България и Португалия ще продължат да работят за съхраняване на кохезионната политика като фактор за преодоляване на различията в Европа. Това беше общата позиция на президента Румен Радев и на министър-председателя на Португалската република Антонио Коща, които проведоха среща днес в Лисабон, съобщиха от  прессекретариата на държавния глава . Двамата обсъдиха редица въпроси от дневния ред на ЕС, сред които дебата за бъдещето на Европа, европейската перспектива на Западните Балкани, както и възможностите за развитие на икономическите връзки между България и Португалия. Президентът Радев е поставил въпроса за т.нар. пакет „Мобилност 1“ по време на всички свои срещи в Лисабон, стана ясно от думите му пред журналисти, след края на разговорите с премиера Антонио Коща. „Португалската страна напълно разбира какви негативни ефекти ще има този пакет върху страни, които са отдалечени от Централна Европа по чисто географски признак. Разбира се, ще гласуват според динамиката на процеса в комисиите в Европейския парламент, но напълно оценяват негативните последствия“, посочи държавният глава. В отговор на журналистически въпрос президентът посочи, че  Португалия може да бъде пример за държава, която отстоява своите интереси в еврозоната - страната предлага да има отделен бюджет за еврозоната, който да бъде от помощ на тези държави, които са по-изостанали в своето икономическо и социално развитие, така че да запазват и развиват своята конкурентоспособност. Румен Радев коментира още, че България си е поставила за стратегическа цел пълноценна интеграция в европейските структури, което включва членство в Шенген и еврозоната. „Слепият ентусиазъм обаче невинаги е полезен“, заяви още президентът и посочи като пример споделения от министър-председателя Антонио да Коща опит на Португалия, която след приемането на еврото е имала и период на икономически трудности и призова България да се поучи и от проблемите, които са срещнали държавите, въвели еврото преди нас. „Еврозоната – да, но трябва да имаме много задълбочена и откровена оценка на риска и много ясни предварителни мерки как да минимизираме потенциалните рискове пред българската икономика и българските граждани. Ако трябва да бързаме за нещо, това е увеличаване на административния капацитет и повишаване на доходите, както препоръча еврокомисарят Валдис Домбровскис. В противен случай знаете негативите от кого ще се изнесат – от българските граждани“, категоричен беше Румен Радев. През втория ден от посещението си в Португалия държавният глава Румен Радев разговаря и с председателя на Асамблеята на Португалската република Едуардо Феро Родригеш и представители на парламентарната група за приятелство с България. В Лисабон българският държавен глава се срещна и с кмета на града Фернандо Медина, който на церемония в двореца „Пасош до Консельо де Лижбоа” връчи на Румен Радев Почетния ключ на града. По-късно президентите на България и Португалия заедно разгледаха стария град в Лисабон.", "date": "2019.01.31", "title": "България и Португалия споделят обща позиция, че икономическото и социално сближаване в ЕС няма алтернатива"}
{"url": "http://www.focus-news.net/news/2019/01/31/2618513/ministar-petya-avramova-predstoi-doizgrazhdaneto-na-tehnicheskata-infrastruktura-na-tol-sistemata-sledvashtata-sedmitsa-shte-mozhem-da-predstavim-i-tarifite.html", "text": "Предстои доизграждането на техническата инфраструктура на тол системата, а следващата седмица ще можем да представим и тарифите. Това каза министърът на регионалното развитие Петя Аврамова в отговор на въпрос на председателя на Комисията по регионална политика и депутат от „Обединени патриоти“ Искрен Веселинов във връзка с тол системата, предаде репортер на  Агенция „Фокус“ . „Предстои Световната банка да ни представи окончателния доклад, с който да ни представи тарифите за таксуване на тежкотоварния трафик, както и обхватът на мрежата, която ще бъде. Следващата седмица планираме да направим съвместно с Министерство на финансите, на транспорта, АПИ и представители на Световната банка срещи с всички браншови организации, които ще бъдат засегнати от новата система на таксуване“, обясни Аврамова.  Тя поясни, че техническата инфраструктура включва изграждане на 100 нови стационарни контролни точки и надграждане на първите 100 съществуващи контролни точки, както и на останалите 95 стационарни; конфигуриране на обхвата на елементите на пътната инфраструктура; извършване на тестове и взаимодействие с доставчиците на услуги; приемането на тол системата и въвеждането й в експлоатация. Министърът уточни, че всички тези дейности трябва да бъдат извършени до 16 август, когато е срокът за въвеждането на системата. Тя добави, че в АПИ се структурира изцяло нова дирекция. „Тази реформа в пътния сектор, свързана с промяната и начина на плащане на пътните такси и финансирането на пътния сектор е много важна за всички в България. Важна е за Агенция „Пътна инфраструктура“, която очаква повече средства, с които да може да ремонтира, рехабилитира и изгражда пътища. Искам да подчертая, че въвеждането на електронната винетка. тол таксата и електронното таксуване не е нещо, което може да бъде пуснато за един ден“, посочи Аврамова. По думите й това е цялостен процес, който ще тече през 2019 г. „На 17 декември пуснахме закупуване на електронни винетки, а на 1 януари пуснахме и електронната система, с която да може да се следят закупените винетки. Стартира първата част от цялостната система – това е електронната винетка. На 2-3 януари действително имаше проблем със системата“, отчете министърът. Тя коментира, че става въпрос за сложна система с много компоненти. „Получи се проблем, който беше отстранен своевременно от фирмата, която изгражда системата“, допълни тя. Аврамова уточни, че единият проблем е бил технически, а големият проблем се е получил от липсата на терминали на ГКПП-ата. „Имаме 500 терминала за самотаксуване, които фирмата трябва да монтира на определените места. До 31 декември беше срокът да бъдат монтирани тези терминали на граничните пунктове“, обясни Аврамова и уточни, че това е неизпълнение от фирмата. Тя допълни, че се анализира кореспонденцията между АПИ и фирмата, за да се намери истината кой трябва да понесе отговорност. „Разбира се, ние отговорност понесохме. Колеги от Агенцията и от Министерството напуснаха своите места, но за нас е по-важно да продължим работата по изграждане на тази система“, допълни още Аврамова. „Винетната система в пълния й вид с електронно прилагане може да действа от 1 януари 2020 г., тъй като все още има валидни хартиени винетки. За да може да имаме електронно правоприлагане , винетките трябва да са изцяло електронни“, добави министърът.  \r\n Деница КИТАНОВА", "date": "2019.01.31", "title": "Министър Петя Аврамова: Предстои доизграждането на техническата инфраструктура на тол системата, следващата седмица ще можем да представим и тарифите"}
{"url": "http://www.focus-news.net/news/2019/01/31/2618539/plovdiv-80-godishniyat-krastyu-delimitkov-e-pobeditel-v-27-moto-izdanie-na-konkursa-nay-dobro-domashno-vino-asenovgrad-2019.html", "text": "Победител в 27-мото издание на конкурса „Най- добро домашно вино – Асеновград ’2019” е 80-годишният Кръстю Делимитков със сорт Мавруд. Това съобщиха от  Община Асеновград . Кметът на Асеновград д-р Емил Караиванов му връчи паричната награда и 50- литровото буре. Кръстю Делимитков взе още две награди – за най- възрастен участник и награда „Никола Макдедонски” за най- добър мавруд. Празникът започна с поклонение пред паметника на най- големия винар и баща на станимашката малага Аристи Чорбаджака. От там тръгна и винарското шествие към храм „Св. Богородица Благовещение” – рибната. Чешмата до църквата и тази година благослови винарите с чудо и от нея потече не вода, а вино. След това празникът продължи на градския площад. Тази година в конкурса „Най- добро домашно вино – Асеновград’2019” се надпреварваха 56 вина, като 13 от тях намериха място в победната редица на винарите.  Интересна е класацията и в конкурса за най- вкусните станимашки сармички. Тази година мъж се оказа най- добрият майстор на лозовите сарми – Златко Кадийски. След него се нареди при лозовите Кристина Чолакова. Тя взе второто място и при зелевите, а най- добрата кулинарка и първото място отиде при Румяна Денкова. Наградите връчи заместник-кметът на Асеновград инж. Мария Вълканова.", "date": "2019.01.31", "title": "Пловдив: 80-годишният Кръстю Делимитков е победител в 27-мото издание на конкурса „Най- добро домашно вино – Асеновград ’2019”"}
{"url": "http://www.focus-news.net/news/2019/01/31/2618545/blagoevgrad-vremenno-e-ogranicheno-dvizhenieto-na-mps-nad-12-t-po-tretoklasen-pat-108-avtomagistrala-struma-selo-ribnik-poradi-remontni-deynosti.html", "text": "Временно е ограничено движението на МПС над 12 т по третокласен път 108 автомагистрала „Струма“ – село Рибник. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци за срок до 28 февруари. В региона няма въведение други забрани за преминаването на автомобили. Повишена е опасността от падащи камъни в Кресненското дефиле и в района на прохода Предел. Няма регистрирани сигнали за паднала скална маса на пътното платно. Няма новорегистрирани свлачища. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност. \r\nНатоварен е трафикът в Благоевград, на места се образуват колони от автомобили. Пътните настилки на места са мокри и хлъзгави, но проходими при зимни условия. През деня не са регистрирани пътни инциденти в града. Със забавяне се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. \r\nЛивия НИНОВА", "date": "2019.01.31", "title": "Благоевград: Временно е ограничено движението на МПС над 12 т по третокласен път 108 автомагистрала „Струма“ – село Рибник поради ремонтни дейности"}
{"url": "http://www.focus-news.net/news/2019/01/31/2618544/nachalnikat-na-otbranata-general-andrey-botsev-da-prodalzhim-da-nadgrazhdame-nivoto-na-savmestnata-balgaro-amerikanska-podgotovka.html", "text": "Да продължим да надграждаме нивото на съвместната българо-американска подготовка от сегашното взвод/рота до батальон, а за компютърно-подпомаганите учения - до батальон/бригада, с цел повишаване на оперативната съвместимост. Това заяви началникът на отбраната генерал Андрей Боцев при своята среща с командващия на Сухопътните войски на САЩ в Европа генерал-лейтенант Кристофър Каволи, съобщиха от пресцентъра на  Министерството на отбраната . В разговора бяха обсъдени въпроси, свързани с развитието на българските въоръжени сили и имащи отношение към продължаващото сътрудничество между двете държави. Началникът на отбраната се спря на усилията на политическото и военното ръководство на Министерството на отбраната за решаване на поставените задачи по гарантиране на националната и съюзна сигурност. „Стремим се към паралелно изпълнение както на плановете за повишаване на подготовката на формированията, включително и за участието им в мисии и операции, така и да подобряваме условията и материалната база с цел съхраняване и привличане на необходимите кадри“, категоричен бе генерал Боцев. Началникът на отбраната посочи, че по отношение модернизацията на българските въоръжени сили, усилията са насочени към приоритетно реализиране на основните проекти на трите вида въоръжени сили. Продължава работата и по няколко допълнителни проекта, реализирането на които ще помогне за възстановяване и за развитие на важни способности на въоръжените ни сили. Генерал Боцев запозна госта с взетото по-рано този месец решение от правителството за започване на стратегически преглед на системата за защита на националната сигурност и стратегически преглед на отбраната. Резултатите от тях ще бъдат база за разработване на програма за развитието на отбранителните способности на въоръжените сили с хоризонт 2032 г. и „План за развитие на въоръжените сили -2026“. Традиционно доброто сътрудничество между Сухопътните войски на САЩ и на Република България също бе подчертано в рамките на проведената среща. Посочена като най-очевидния успех, постигнат при взаимодействието в процеса на прилагане на Споразумението между правителствата на България и САЩ за сътрудничество в областта на отбраната, бе изградената база на учебен полигон „Ново село“, която разполага с отлични условия за настаняване на провеждащите подготовка военни формирования. По-рано генерал-лейтенант Кристофър Каволи проведе работна среща и с командира на Сухопътните войски генерал-майор Михаил Попов. На нея бяха обсъдени въпроси, свързани с модернизацията на Сухопътните войски, състоянието на силите, както и възможностите за увеличаване броя на ученията и тренировките с участието на сухопътните войски на двете страни.", "date": "2019.01.31", "title": "Началникът на отбраната генерал Андрей Боцев: Да продължим да надграждаме нивото на съвместната българо-американска подготовка"}
{"url": "http://www.focus-news.net/news/2019/01/31/2618547/ministarat-na-zdraveopazvaneto-kiril-ananiev-shte-se-sreshtne-s-protestirashtite-meditsinski-sestri-ot-obshtinskata-bolnitsata-v-kozloduy-na-4-fevruari.html", "text": "Министърът на здравеопазването Кирил Ананиев ще се срещне с протестиращите медицински сестри от общинската болницата в Козлодуй на 4 февруари. Това съобщиха от пресцентъра на  Министерството на здравеопазването . Той ще представи пред медицинските сестри параметрите на финансиране на лечебното заведение от Националната здравноосигурителна каса и от Министерството на здравеопазването за 2019 г. Министерството, което не е принципал на лечебното заведение, ще окаже съдействие, за да бъдат намерени приемливи решения за функционирането на болницата.  \r\nДнес министър Кирил Ананиев инициира предварителна среща. По негова инициатива в кметството на община Козлодуй на разговор по проблемите на болницата присъстваха представители на лечебното заведение, на Районната здравноосигурителна каса - Враца и Регионална здравна инспекция – Враца.", "date": "2019.01.31", "title": "Министърът на здравеопазването Кирил Ананиев ще се срещне с протестиращите медицински сестри от общинската болницата в Козлодуй на 4 февруари"}
{"url": "http://www.focus-news.net/news/2019/01/31/2618549/smolyan-prohodimi-pri-zimni-usloviya-sa-patishtata-v-oblastta.html", "text": "b  Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са мокри и заснежени на места, но са почистени и обработени. Отпадна ограничението за товарни автомобили над 12 тона с ремаркета и полуремаркета  през прохода „Превала“. Такова обаче все още е в сила за направленията Стойките – Пампорово и Батак – Доспат. Няма въведени ограничения през прохода „Пампорово“, освен целогодишната забрана за движение на автомобили над 3,5 тона. Няма ограничения за движение и през проходите „Рожен“ и „Печинско“. Остава затворен и пътят Лъки – Рожен, както и направлението Момчиловци – Момина вода. Разчистените са свлачищата в района на село Малка Арда, както и по пътя Широка лъка – Девин, преди разклона за Кукувица. Заради валежите от дъжд през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През деня не са получавани сигнали за инциденти по пътищата в област Смолян. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно мокри. Автомобилният трафик е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.31", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2019/01/31/2618551/burgas-patnata-obstanovka-v-oblastta-e-normalna.html", "text": "Пътната обстановка в област Бургас е нормална. Това съобщи за  Радио „Фокус“ – Бургас  дежурният в Областно пътно управление - Бургас. Пътищата навсякъде в областта са сухи, освен в Ришкия проход, където те са мокри. Движението не е натоварено. \r\nИнтензивен е трафикът по централните улици в Бургас - „Христо Ботев“, „Генерал Гурко“, „Булаир“ и „Цар Симеон“ и „Гладстон“, както и по булевардите „Тодор Александров“, „Демокрация“ и „Сан Стефано“. \r\nМария КУРТЕВА", "date": "2019.01.31", "title": "Бургас: Пътната обстановка в областта е нормална"}
{"url": "http://www.focus-news.net/news/2019/01/31/2618550/rumen-petkov-abv-iskam-si-parite-ot-choveka-s-vredni-navitsi-i-povedenie-yunker.html", "text": "Aз съм европеец и искам човекът, който превърна в посмешище управлението на Европейския съюз Жан Клод Юнкер, да върне на гражданите на Европейския съюз парите, които получава като заплатата, за да ни представлява пред света – 30 000 евро месечно. Това се посочва в позиция на лидера на АБВ Румен Петков, съобщиха от пресцентъра на  партията . „Днес ние пренаписахме изборния резултат във Венецуела. Така пренаписахме картата на Европа, като признахме Косово. Тази Европа ние от АБВ ще пренапишем в името на Европа“, посочва Румен Петков. „Искам си парите не само от човека, подвластен на вредни навици и поведение, Юнкер, но и от моите жалки евродепутати, които будят песимизъм за бъдещето на Европа и които вземат не по-малки заплати“, заявява в позицията си той.", "date": "2019.01.31", "title": "Румен Петков, АБВ: Искам си парите от човека с вредни навици и поведение Юнкер"}
{"url": "http://www.focus-news.net/news/2019/01/31/2618543/kart-volker-sasht-i-es-obmislyat-merki-sreshtu-rusiya-ako-tya-ne-osvobodi-ukrainskite-moryatsi.html", "text": "САЩ и ЕС разглеждат възможността да приемат допълнителни мерки срещу Русия, ако властите на страната не освободят задържаните в Керченския пролив украински моряци, заяви в четвъртък по време на телефонен брифинг пред журналистите специалният представител на САЩ за Украйна Кърт Волкер, предава  ТАСС . \r\n„Както САЩ, така и Европа обмислят какви допълнителни мерки трябва да предприемем, ако Русия не освободи моряците“, заяви той. \r\nПо думите на Волкер, САЩ подкрепя предложението на Берлин и Париж за изпращане на наблюдатели за мониторинг на ситуацията в Керченския пролив. „Това много важно предложение представлява много позитивен елемент“, счита той. „Това би обезпечило по-големи възможности за наблюдение на ситуацията в Керченския пролив“. \r\nВ сряда заместник-министърът на външните работи на Русия Григорий Карасин изключи възможността за отправяне в региона на каквито и да е международни мисии. Той подчерта, че позицията на Русия от самото начало е била понятна и логична. \r\n„Ние, в лицето на президента Путин, предложихме на канцлера Меркел, ако искат да изпратят еднократно някаква група, за да видят как стоят нещата на място в Керченския пролив и сме готови да организираме това. Но сме категорично против, това да се обвързва по някакъв начин с многостранни формати за мониторинг, а към тях да бъде включвана и Украйна. Това означава на практика раздуването на формата до пълномащабна, дългосрочна мисия“, заяви Карасин. \r\nПо-рано външният министър на Германия Хайко Маас излезе с инициатива за разширяване на действащия в момента мандат на Специалната мониторингова мисия на ОССЕ в Украйна до Керченския пролив и Азовско море. \r\nТова се случи, след като през ноември три кораба от ВМС на Украйна нарушиха реда за преминаване през териториалните води на Русия при преминаване от Черно в Азовско море. За принудителното им спиране в Керченския пролив, руските граничари бяха принудени да използват оръжие. Корабите бяха задържани, а всички членове на екипажите са арестувани по обвинение за незаконно преминаване на държавната граница. \r\nПревод и редакция:", "date": "2019.01.31", "title": "Кърт Волкер: САЩ и ЕС обмислят мерки срещу Русия, ако тя не освободи украинските моряци"}
{"url": "http://www.focus-news.net/news/2019/01/31/2618548/veliko-tarnovo-digitalna-izlozhba-pod-nadslov-veliko-tarnovo-chast-ot-evropa-predstavi-darzhavniyat-arhiv-v-grada.html", "text": "Дигитална изложба под надслов „Велико Търново – част от Европа“ бе представена от Държавния архив в града. Експозицията е съставена в рамките на проект Европейци и великотърновци, учили в Европа, с принос за обществено –икономическия и културен живот в Търново“, предаде репортер на  Радио „Фокус“ – Велико Търново . Боряна Маринова, ръководител на дейностите уточни, че изложбата представя чрез документи и снимки, които са съхранявани във фондовете на Великотърновския архив, приносът за развитието на обществения, политическия, икономическия я и културния живот в града. „За някои от личностите има много богата информация, защото те имат лични фондове в архива. Представени са документи за 40 личности, получили образованието в чужбина и работили в различни сфери. Показани са снимки, удостоверения, дипломи за образование, протоколи, с които са избирани на различни обществени длъжности и други“, разказа още Боряна Маринова. \r\nОсвен от архивите материали са събрани и от трима дарители. Сред тях има документи за д-р Гатьо Умников, който е основал първото отделение за кожно-венерически болести в североизточна България. „На нашия призив се отзоваха и музикантът Калоян Трифонов и неговата майка Дочка Михова – учител, музикант , хоров диригент. Те са представиха снимки и документи от житейския си и творчески път. Интересното при тях е, че се вижда прехода между поколението и продължението на традициите“, допълни Маринова. Ученици от фотографско ателие във Велико Търново пък правят съпоставка в състоянието на исторически обекти в миналото и настоящето, чрез снимки. Изложбата е достъпна на няколко интернет сайта. \r\nЛуиза ТРАНЧЕВА", "date": "2019.01.31", "title": "Велико Търново: Дигитална изложба под надслов „Велико Търново – част от Европа“ представи Държавният архив в града"}
{"url": "http://www.focus-news.net/news/2019/01/31/2618552/stara-zagora-prestizhni-nagradi-v-natsionalni-konkursi-zavoyuvaha-vazpitanitsite-na-literaturen-klub-svetlini-sred-senkite.html", "text": "Четирима от авторите на клуб „Светлини сред сенките” към Детския комплекс получиха призови награди от Националния литературен конкурс, посветен на 84-годишнината от рождението на Дамян Дамянов, каза за  Радио „Фокус”   ръководителят на клуба Валентина Димова. Тя поясни, че трима са наградените участници от Националния конкурс \"Историята помни Ястребино\", посветен на 75-годишнината от разстрела на шестте ястребинчета. Клуб \"Светлини сред сенките\" традиционно ще участва във фантастичния фестивал \"През 9 земи\", където творците ще представят най-новата си книга \"Момичето от квартала\" и последните си три клипа”, каза Димова. Децата от клуба продължават усилена работа по новите си романи, както и подготовка за участието си в множество национални и международни конкурси. \r\nСлавяна ГАЙДАРОВА", "date": "2019.01.31", "title": "Стара Загора: Престижни награди в национални конкурси завоюваха възпитаниците на литературен клуб „Светлини сред сенките”"}
{"url": "http://www.focus-news.net/news/2019/01/31/2618553/blagoevgrad-tezhkotovaren-avtomobil-e-katastrofiral-na-patya-gkpp-kulata-sandanski.html", "text": "Тежкотоварен автомобил е катастрофирал на пътя ГКПП \"Кулата\"-Сандански. Това съобщиха за  Радио \"Фокус\"-Пирин  от Областно пътно управление - Благоевград. Движението в района на инцидента се извършва в една лента, като се регулира от служители на \"Пътна полиция\". По непотвърдена информация водачът е пострадал и е транспортиран за МБАЛ - Югозападна.  \r\nЛивия НИНОВА", "date": "2019.01.31", "title": "Благоевград: Тежкотоварен автомобил е катастрофирал на пътя ГКПП \"Кулата\" - Сандански"}
{"url": "http://www.focus-news.net/news/2019/01/31/2618557/vidin-obshtinskiyat-savet-dade-saglasie-po-iskane-na-api-vav-vrazka-s-obekt-modernizatsiya-na-pat-i-1e-79-vidin-botevgrad.html", "text": "Общински съвет – Видин даде предварително съгласие по искане на АПИ във връзка с обект „Модернизация на път I-1(E-79) „Видин – Ботевград“ на редовното си заседание, предаде репортер на  Радио „Фокус“ – Видин . Предварително съгласие е за промяна на предназначението общинска земя по трасето на пътя. Трасето засяга имоти общинска собственост, с начин на трайно ползване – пасища и мери, находящи се в землищата на Община Видин. При гласуването на тази точка от дневния ред на заседанието на Общинския съвет кметът на Община Видин Огнян Ценков заяви, че този път е приоритетен и е от особена важност за всички. Той призова гражданите да не се поддават на манипулации и на езика на омразата, защото това се прави с чисто политическа цел, в лична, а не в обществена полза. „Всеки който петни името на Общината, нейните служители и мен в качеството ми на кмет, ще му бъде заведено съдебно дело, защото българският съд е институцията, която се произнася за виновност или невинност“, заяви Огнян Ценков. \r\nАнна ЛОЗАНОВА", "date": "2019.01.31", "title": "Видин: Общинският съвет даде съгласие по искане на АПИ във връзка с обект „Модернизация на път I-1(E-79) „Видин – Ботевград“"}
{"url": "http://www.focus-news.net/news/2019/01/31/2618559/sliven-mokri-i-hlazgavi-zaradi-silniya-dazhd-sa-patishtata-v-oblastta.html", "text": "Мокри и хлъзгави  заради силния дъжд са пътищата в Сливенска област. Няма въведени допълнителни ограничения, съобщиха от  Областно пътно управление-Сливен . Трафикът е интензивен. \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.01.31", "title": "Сливен: Мокри и хлъзгави  заради силния дъжд са пътищата в областта"}
{"url": "http://www.focus-news.net/news/2019/01/31/2618560/api-vazstanoveno-e-dvizhenieto-na-paten-vazel-botevgrad-pri-km-47-na-am-hemus-v-posoka-sofiya.html", "text": "Възстановено е движението на пътен възел „Ботевград“ при км 47 на АМ „Хемус“ в посока София. Това съобщиха от пресцентъра на  Агенция „Пътна инфраструктура“ . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.31", "title": "АПИ: Възстановено е движението на пътен възел „Ботевград“ при км 47 на АМ „Хемус“ в посока София"}
{"url": "http://www.focus-news.net/news/2019/01/31/2618554/valeri-simeonov-nfsb-s-vmro-sme-atakuvani-ezhednevno-ot-tretiya-partnyor-v-koalitsiyata.html", "text": "От повече от една година НФСБ и нейният лидер Валери Симеонов, партия ВМРО и нейният лидер Красимир Каракачанов са подложени на почти ежедневни атаки от третия партньор в коалицията, чрез неговите медии- вестник „Атака“ и телевизия „Алфа“. Това каза председателят на НФСБ и депутат от „Обединени патриоти“ Валери Симеонов в предаването  „Още от деня“ по  БНТ . „От сутрин до вечер се громят с болшевишки план партньорите, а не се казва нито дума срещу основния политически опонент или друга партия“, изтъкна Симеонов.  Той обясни, че изнесената от него днес в Народното събрание декларация относно разследването на депутата от ПГ на БСП Елена Йончева не е била съгласувана с останалите партньори, защото не е успял да се срещне с тях. „Нямаше нито един човек от „Атака“. Ръководството на „Атака“ съм го виждал, от както съм влязъл в Народното събрание, три пъти. Свикването на политическия съвет на коалицията е бойкотирано от ръководството на „Атака“, до сега три поредни пъти“, коментира Валери Симеонов. „От 21 ноември съм народен представител. От тогава минаха два месеца и половина, за това време съм виждал в пленарна зала три пъти Волен Сидеров. Вие вярвате ли ми или не?“, попита Симеонов. „От кого да поискам съгласие. Преди да изчета декларацията, потърсих съгласието на ръководството на групата в лицето на зам.-председателите и от НФСБ, от които получих съгласие и за това излязох и прочетох декларацията. Това колегите могат да го потвърдят“, заяви председателят на НФСБ. „Както виждате все още ние се опитваме да полагаме добронамерени усилия да запазим тази коалиция. НФСБ и колегите от ВМРО не мога да ги упрекна, че избягват контакт или не търсят запазването на коалицията,“ коментира Симеонов. Според него най-важното при една коалиция е тя да спазва своята политическа програма и споразумение.", "date": "2019.01.31", "title": "Валери Симеонов, НФСБ: С ВМРО сме атакувани ежедневно от третия партньор в коалицията"}
{"url": "http://www.focus-news.net/news/2019/01/31/2618556/sliven-4-i-5-fevruari-shte-badat-neuchebni-dni-v-obshtinata.html", "text": "4 и 5 февруари ще бъдат неучебни дни в община Сливен. Това съобщиха от пресцентъра на  Община Сливен . \r\nСъс заповед на кмета на Сливен Стефан Радев 4 февруари е обявен за неучебен ден за училищата на територията на общината. Целта е намаляване на заболеваемостта и опазване на здравето на учениците. \r\nУчебните занятия ще бъдат възстановени на 6 февруари, тъй като 5 февруари е обявен за междусрочна ваканция.", "date": "2019.01.31", "title": "Сливен: 4 и 5 февруари ще бъдат неучебни дни в общината"}
{"url": "http://www.focus-news.net/news/2019/01/31/2618562/gabrovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Габрово. Това казаха за  Радио „Фокус“-Велико Търново  от Областно пътно управление-Габрово. Времето е облачно. Температурата е 5 градус. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март.окри са пътните настилки на територията на област Габрово. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.31", "title": "Габрово: Сухи са пътните настилки на територията на областта"}
{"url": "http://www.focus-news.net/news/2019/01/31/2618546/pencho-milkov-bsp-ustanovyavaneto-na-izmamite-po-aferata-alo-banov-sam-ne-e-bilo-vazmozhno-s-dosegashnite-proverki-na-dokumentatsiyata.html", "text": "Установяването на измамите по аферата „Ало, Банов съм“ не е било възможно с досегашните проверки на документацията, но показанията на свидетелите могат да ги докажат. Това каза за предаването „Червена линия“ на  Радио „Фокус“  Пенчо Милков, народен представител от ПГ на „БСП за България“ и член на Комисията по правни въпроси във връзка с разкритията на говорителя на БСП Елена Йончева. По думите му неустойките, които строителят на „Ларгото“ дължи, са в много по-голям размер. Той обясни, че с въпросните актове образец 10 строителството по документи е спирано пет пъти, благодарение на което са наваксани 30 дни забавяне. Според него, ако въпросният запис е автентичен, действията на сегашния министър на културата Боил Банов са скандални. “Месец преди да свърши срока за строителство, Министерство на културата е изплатило и последната стотинка, която е дължало. При забавяне или некачествено изпълнение министерството не може да направи нищо друго, освен да заведе дело. Дори и то да бъде спечелено след години, няма кой да гарантира, че сумата ще бъде събрана от консорциум от няколко фирми – можем да я броим като загубена за държавата. Гаранцията за изпълнение в размер на 314 хиляди лева не е трябвало да бъде връщана на строителя при положение, че има забавяне. Въпреки това, министерството е върнало парите, което е още една предпоставка българската държава да не получи нищо от това неизрядно поведение на изпълнителя”, обясни Пенчо Милков. Той коментира и твърдението на министър Боил Банов, че от 4 години е рекетиран чрез записи от лицето Ангел Ангелов, бивш служител на Министерство на културата. „Защо е мълчал толкова време? Ако е бил изряден, е трябвало да подаде сигнал до органите незабавно. Според мен ако един министър кара служителите, строителя и независимия строителен надзор да правят такива неща, без значение дали наистина го е извършил – а то ще се докаже, че е – като мъж би трябвало да отстъпи назад и да подаде оставка“, каза още Пенчо Милков. Той опроверга твърденията, че БСП разполага със записите от дълго време. Причината едва сега да попаднат в ръцете на левицата и да излязат наяве според него е събуждането на активната гражданска позиция след поисканата проверка на пътищата след катастрофата край Своге, с която левицата е дала пример.  \r\nРосица АНГЕЛОВА", "date": "2019.01.31", "title": "Пенчо Милков, БСП: Установяването на измамите по аферата „Ало, Банов съм“ не е било възможно с досегашните проверки на документацията"}
{"url": "http://www.focus-news.net/news/2019/01/31/2618515/rumen-gechev-bsp-v-sluchaya-s-ministar-banov-ne-stava-vapros-samo-za-tezi-700-000-lv-a-za-miliardi-levove-koito-se-gubyat-v-balgariya.html", "text": "В случая с министър Банов не става въпрос само за тези 700 000 лв., а за милиарди левове, които се губят в България от еврофондовете заради злоупотреби\". Това каза народният представител от ПГ на \"БСП за България\" проф. Румен Гечев пред Нова телевизия, съобщиха от пресцентъра на  партията . Той заяви, че е шокиран от думите на министър Банов. „Той казва, че от четири години е рекетиран от лице на име Ангел Ангелов, който е бил директор на дирекция Европейски програми в Министерство на културата. Докладвал ли е г-н Банов на премиера, че е рекетиран? Уведомил ли е ГДБОП, ДАНС и другите служби. Ако не го е направил, значи се чувства виновен?\", коментира народният представител. Той попита- мисли ли някой, че държавата няма инструменти да се справи със служител, който рекетира работодателя си, ако това е неоснователно? Румен Гечев припомни, че човекът, който министър Банов назовава като Ангелов, по информация на зам.-министър Сачева, работи в МОН. \"Как така- служител, който рекетира работодателя си, ще отиде в друго министерство и то с конкурс?\", попита още Румен Гечев. Той каза, че освен това, аудиозаписът съвпада с конкретните документи и действия, които министърът предприема.  Народният представител изтъкна, че това е третият такъв скандален случай. \"Първият е \"Ало Ваньо\", вторият- в къщата на Борисов - със СРС-та и досега не е имало случай, в който записите да не са били доказано автентични\", припомни още той. Проф. Румен Гечев подчерта, че зачeстилите скандали, като този, се правят не от опозицията, а от управляващите, тъй като те всеки ден настъпват \"мини\" със своите безобразия и погазването на закона. \"Ние сме единствената партия, която излезе с визия за бъдещето на България. Получихме хиляди предложения и мнения по \"Визия за България\". Въпросът е, защо управляващите не предлагат нищо, а генерират само скандали и проблеми\", коментира още Гечев. Народният представител коментира и тезата на управляващите, че икономическата ситуация в страната се подобрява. \"Безработицата е ниска, тъй като 2 милиона българи напуснаха страната. Ако продължаваме да се топим, ще трябва да внасяме работници.  Растеж от 3,5% е по-добър от 1%, но в Румъния е по-висок и показателите й са по-добри\", добави той. Социалистът обясни, че има един показател,  при който няма политика, и това са чуждите инвестиции.  Гечев добави, че те са намалели драматично - от 9 милиарда евро през 2008 г., на 1 милиард през миналата година.", "date": "2019.01.31", "title": "Румен Гечев, БСП: В случая с министър Банов не става въпрос само за тези 700 000 лв., а за милиарди левове, които се губят в България"}
{"url": "http://www.focus-news.net/news/2019/01/31/2618563/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е предимно облачно. Температурата е 7 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пъта Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nНа пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижение в участък от пътя Полски Тръмбеш – Велико Търново е осъществява с повишено внимание поради изсичане на храсти. Дейнсотите трябва да приключат до 15 февруари. \r\nНадежда КРЪСТЕВА", "date": "2019.01.31", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/01/31/2618558/tass-huan-guaydo-ne-iska-da-uchastva-v-dialog-s-maduro.html", "text": "Лидерът на венецуелската опозиция Хуан Гуайдо заяви, че не желае да участва в преговори с правителството на Николас Мадуро. Той направи това заявление в четвъртък в рамките на изказване пред единомишленици в сградата на Централния университет в Каракас, предава  ТАСС . \r\n„Никога повече няма да се съгласим на фалшив диалог, където и да се състои той“, заяви Гуайдо. \r\nПревод и редакция:", "date": "2019.01.31", "title": "ТАСС: Хуан Гуайдо не иска да участва в диалог с Мадуро"}
{"url": "http://www.focus-news.net/news/2019/01/31/2618566/vidin-patishtata-v-oblastta-sa-prohodimi-pri-zimni-usloviya.html", "text": "Пътищата във Видинска област са проходими при зимни условия, съобщиха за  Радио „Фокус“ – Видин  от Областно пътно управление. Пътната настилка на главен път Е-79 е суха. Трафикът е натоварен в посока за ГКПП Дунав мост 2, пътуват предимно тежко товарни автомобили. Трафикът към другите два гранични пункта – Връшка чука и Брегово е с нормална интензивност. Във Видин повече автомобили се движат на входно изходните артерии на града и по булевард „Панония“. \r\nАнна ЛОЗАНОВА", "date": "2019.01.31", "title": "Видин: Пътищата в областта са проходими при зимни условия"}
{"url": "http://www.focus-news.net/news/2019/01/31/2618564/albena-georgieva-oblasten-upravitel-na-vidin-byudzhetat-za-2019-g-e-prozrachen-i-balansiran-makar-i-v-izborna-godina-toy-ne-e-predizboren.html", "text": "Бюджетът, който приеха видинските общински съветници за 2019 г. е прозрачен и балансиран, макар и в изборна година той не е предизборен. Това каза на заседанието на Общински съвет – Видин след гласуването на бюджета областният управител Албена Георгиева, предаде репортер на  Радио „Фокус“ – Видин . „Не мога да не изразя своето задоволство и от предвидените средства за ремонти в населените места от общината, където такива не са извършвани от десетки години. За мен е важно, че това е прозрачен и балансиран бюджет, макар и в изборна година той не е предизборен, защото гарантира, че и в следващия мандат на местната власт, Общината ще работи в спокойна среда“, обясни Георгиева. Областният управител посочи, че Общинският съвет е място за градене на политики, а не сцена за театрални представления. След като общинските съветници приеха  решение относно даване на предварително съгласие за промяна на предназначението, съгласно изискването на ЗСПЗЗ, по искане на АПИ, във връзка с трасето на обект: „Модернизация на път I-1(E-79) „Видин – Ботевград“, областният управител Албена Георгиева коментира, че всички институции и общини работят в синхрон за бързото изпълнение на процедурите по проекта. \r\nАнна ЛОЗАНОВА", "date": "2019.01.31", "title": "Албена Георгиева, областен управител на Видин: Бюджетът за 2019 г. е прозрачен и балансиран, макар и в изборна година той не е предизборен"}
{"url": "http://www.focus-news.net/news/2019/01/31/2618565/ria-novosti-amerikanski-general-posochi-polsha-kato-klyuch-za-sdarzhaneto-na-rusiya.html", "text": "Географското положение на Полша има решаващо значение за запазването на сигурността в Европа и „сдържането“ на Русия, заяви генерал-полковникът от американската армия Бен Ходжис на среща с представители на полските бизнес кръгове, предава  РИА Новости . \r\nТранспортните пътища, преминаващи през територията на републиката, могат да подобрят маневреността на Алианса в случай на възможен конфликт с Москва, отбеляза военачалникът. \r\n„Строителството на Централен транспортен възел между Варшава и Лодз ще обезпечи сигурността в този регион на Европа, особено ако то бъде обвързано с инвестициите в проектите в страните от Триморието (сътрудничеството между страните по бреговете на Черно, Балтийско и Адриатическо морета – бел. РИА), например, маршрута „Вия Карпатия“ и железопътната линия „Рейл балтика“, цитира думите на генерал-полковника интернет изданието Biznes Alert. \r\nПо думите на Ходжис, новият транспортен възел ще отговаря на задачите на програмата PESCO (Постоянно структорирано сътрудничество по въпросите на сигурността и отбраната). \r\nТой отбеляза, че ефективността на стратегията за сдържане зависи също от „силната и модернизирана полска армия на суша, на вода и във въздуха“, нейната интеграция под командването на НАТО и сътрудничеството с Германия и страните от Прибалтика.  \r\nПревод и редакция:", "date": "2019.01.31", "title": "РИА Новости: Американски генерал посочи Полша като „ключ“ за сдържането на Русия"}
{"url": "http://www.focus-news.net/news/2019/01/31/2618561/veliko-tarnovo-namalyava-zabolevaemostta-ot-grip-i-ostri-respiratorni-zabolyavaniya-na-teritoriyata-na-oblastta.html", "text": "Намалява заболеваемостта от грип и остри респираторни заболявания на територията на област Велико Търново. Това съобщиха за  Радио „Фокус“ – Велико Търново  от Регионалната здравна инспекция. Заболеваемостта в региона за периода от 22 до 30 януари е 167.20 на 10 000 души население при 316.01 на 10 000 за страната. Данните от вчерашния ден сочат 10.18 при 31.45 за страната, докато на 29 януари заболеваемостта е била 15.99 при 42.77 за страната. Грипната епидемия в областта бе обявена на 25 януари. Учебните занятия са прекратени за периода от 28 януари до 4 февруари включително. От здравната инспекция уточниха, че в област Велико Търново ежедневно се събират и обобщават данни, от определени практики на общопрактикуващи лекари, за заболелите лица от остри респираторни заболявания и грип, въз основа на които се извършва оценка на епидемичната обстановка.  \r\nС цел предпазване от заболяване от грип и остри вирусни инфекции от РЗИ препоръчаха спазването на няколко правила. Трябва да се ограничат контактите, посещения на масови мероприятия, пътувания в области с по-висока заболеваемост. При кашляне и кихане трябва да се закрива устата с ръка и кърпа, която след това да бъде изхвърлена в кошче за отпадъци. Трябва да се спазва лична хигиена и често миене на ръцете с вода и сапун.  Необходимо за този сезон е да се консумира храна с повишени количества на белтъци и витамини. Болният и обслужващите го лица трябва да носят маска, която след да се сменя на всеки 3-4 часа. Болният трябва да бъде изолиран, при възможност в отделна стая, да се спазва постелен режим, щадяща диета, почивка и продължителен сън. Препоръчително е редовно да се проветряват и дезинфекцират помещенията. \r\nНадежда КРЪСТЕВА", "date": "2019.01.31", "title": "Велико Търново: Намалява заболеваемостта от грип и остри респираторни заболявания на територията на областта"}
{"url": "http://www.focus-news.net/news/2019/01/31/2618567/sport-tsska-zagubi-ot-sparta-praga-s-23.html", "text": "ЦСКА загуби от Спарта Прага с 2:3 в петата си контрола от подготвителния лагер в Марбея, Испания. На червените им предстои само още една среща, срещу Динамо Киев на 2 февруари, преди завръщането им в България, където ще представят отбора за пролетния полусезон в мач срещу Етър на стадион „Българска Армия“ на 9 февруари. Най-титулуваният български отбор започва официалните си срещи с гостуване на Черно море във Варна на 16 февруари.", "date": "2019.01.31", "title": "Спорт: ЦСКА загуби от Спарта Прага с 2:3"}
{"url": "http://www.focus-news.net/news/2019/01/31/2618568/nimh-utre-shte-bade-predimno-slanchevo-maksimalnite-temperaturi-shte-sa-mezhdu-9-i-14-v-severozapadnite-rayoni-malko-po-niski.html", "text": "През нощта от запад облачността ще продължи да се разкъсва и намалява. Това съобщи за  Агенция „Фокус”  дежурният синоптик Христо Христов от Националния институт по метеорология и хидрология (НИМХ). По-значителна облачност и превалявания ще има все още над източните райони от страната, но до сутринта и там валежите ще спрат, а облачността ще намалее. Минимални температури между минус 2° и 3°, по морския бряг до 6-7°, в София около 0°. Утре ще бъде предимно слънчево, но след обяд над Западна България ще се появи разкъсана висока облачност. Ще духа слаб до умерен запад-северозападен вятър, който до вечерта почти ще стихне. Максимални температури между 9° и 14°, в северозападните райони малко по-ниски, в София около 9°. Атмосферното налягане ще бъде по-ниско от средното за януари. През деня ще се задържи почти без промяна. Над Черноморието ще бъде слънчево. В сутрешните часове по северното крайбрежие все още ще има значителна облачност, но тя бързо ще намалее. Ще духа до умерен запад-северозападен вятър, който до вечерта почти ще стихне. Максималните температури ще бъдат 10°-12°. Температурата на морската вода е 6°-7°. Вълнението на морето ще бъде 2-3 бала. \r\nНад планините ще бъде предимно слънчево. Ще духа умерен до силен западен вятър. Максимални температури на 1200 метра около 6°, на 2000 метра - около минус 1°. \r\nПрез почивните дни югозападният вятър ще се усили, особено в източната половина от страната и дневните температури ще се повишат, в отделни райони в Източна България и Предбалкана ще надхвърлят 15°, в неделя ще достигнат 20°; по-ниски ще остават в северозападните райони – до около 8°-10°. Облачността ще е разкъсана, предимно висока и средна. В понеделник ще преобладава облачно, в равнините и мъгливо време, без валежи. Вятърът ще отслабне и ще се ориентира от изток-югоизток. Ще остане топло за началото на февруари.", "date": "2019.01.31", "title": "НИМХ: Утре ще бъде предимно слънчево, максималните температури ще са между 9° и 14°, в северозападните райони малко по-ниски"}
{"url": "http://www.focus-news.net/news/2019/01/31/2618580/blagoevgrad-v-selata-cherniche-polena-i-poleto-shte-otbelezhat-praznika-trifon-zarezan-s-bogata-programa.html", "text": "В симитлийските села Черниче, Полена и Полето ще отбележат празника Трифон Зарезан с богата програма. Това съобщиха за  Радио „Фокус“ – Пирин  от Община Симитли. В село Черниче тържествата ще започнат на 1 февруари с празнична литургия в 08.00 часа и водосвет в 10.30 часа. В църковния двор символично ще бъдат зарязани лозите. По обяд на площада на селото, ученици от СУ „Св. Св. Кирил и Методий“ Симитли и ОбУ „Св. Паисий Хилендарски“ от село Долно Осеново ще сътворят празнична програма, посветена на големия ден на виното. Женска фолклорна група към читалище „Гоце Делчев“ в Черниче и мъжка фолклорна група „Веселие“ също ще участват в програмата, както ѝ оркестър „Идоли“. В село Полена също ще празнуват Трифон Зарезан в петък. Кметът на селото Веселин Топузов организира зарязването на лозята до църквата, а след това всички ще поседнат на по чаша вино и вкусно приготвени мезета. Празникът на Св. Трифон ще бъде отбелязан и в село Полето, но на 2 февруари. В 12.00 часа ще бъде отслужен водосвет в параклис „Св. Георги“, а след това ще бъдат зарязани лозите. \r\nЛивия НИНОВА", "date": "2019.01.31", "title": "Благоевград: В селата Черниче, Полена и Полето ще отбележат празника Трифон Зарезан с богата програма"}
{"url": "http://www.focus-news.net/news/2019/01/31/2618582/smolyan-ogranicheno-e-dvizhenieto-na-avtomobili-nad-12-tona-s-remarketa-i-poluremarketa-prez-prohod-prevala-i-v-obshtina-dospat-poradi-obilen-snegovalezh.html", "text": "Ограничено e движението на автомобили над 12 тона с ремаркета и полуремаркета през проход \"Превала\" и в община Доспат поради обилен снеговалеж. Това съобщиха от пресцентъра на  Агенция \"Пътна инфраструктура\" . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.31", "title": "Смолян: Ограничено e движението на автомобили над 12 тона с ремаркета и полуремаркета през проход \"Превала\" и в община Доспат поради обилен снеговалеж"}
{"url": "http://www.focus-news.net/news/2019/01/31/2618555/shumen-nemski-zhp-inzhener-svidetelstva-za-losho-sastoyanie-na-traversite-i-na-balastovata-prizma-na-zhp-garata-v-selo-hitrino-po-deloto-za-vlakovata-katastrofa.html", "text": "Немски жп инженер свидетелства за лошо състояние на траверсите и на баластовата призма на жп гарата в село Хитрино по делото за влаковата катастрофа в Окръжния съд в Шумен, предаде репортер на  Радио \"Фокус\" - Шумен . Разпитът на свидетеля Хенрик Аммозер се осъществи с помощта на видео конференция с Окръжен съд в Берлин. Бил е нает от фирма Булмаркет за участие като експерт в оглед на мястото на влаковата катастрофа в Хитрино от 10 декември 2016 година. Бил е в селото два пъти - от 13 до 16 декември и от 21 до 23 декември 2016 година. За първи път оглед на място е успял да направи на 22 декември, тъй като при първото си посещение не е бил допуснат. За професионален оглед и оценка е използвал видео и снимки от дните на взрива. В доклада си към Булмаркет отразил и видяното при посещението си на място на 22 декември. Основният акцент били вагоните и жп инфраструктурата. Свидетелят изрази учудване, че голям брой документи, касаещи поддръжката на стрелките са изгорели при взрива и нямат копия.  \r\nХенрик Аммозер твърди, че стрелка №5 не е била заключена, а в междинно положение. По думите му, ключалката „колбенданек“ не е била в необходимото вертикално положение, както и фенерът и тежеста не са били в крайни положения. Има недопустимо разстояние между двете релси. „Толкова голямо изместване на железния път не съм наблюдавал“, заяви свидетелят. Той посочи, че баластовата призма не е била в добро състояние, под траверсите има малко чакъл, който също не е с добро качество. „Чакълените камъни са твърде заоблени, което означава, че не могат да се вклинят добре един в друг и да поемат такива големи въздействия“, каза свидетелят. По думите му, дървените траверси също са били в изключително лошо състояние и прогнили. \r\nИвелина ИВАНОВА", "date": "2019.01.31", "title": "Шумен: Немски жп инженер свидетелства за лошо състояние на траверсите и на баластовата призма на жп гарата в село Хитрино по делото за влаковата катастрофа"}
{"url": "http://www.focus-news.net/news/2019/01/31/2618585/api-vazstanoveno-e-dvizhenieto-po-pat-ii-62-dupnitsa-samokov-v-dvete-posoki-za-vsichki-mps.html", "text": "Възстановено е движението по път II-62 Дупница – Самоков в двете посоки за всички МПС. Това съобщиха от пресцентъра на  Агенция \"Пътна инфраструктура\" . Всички граждани и транспортни фирми могат да получават информация за актуалната пътна обстановка от интернет страницата на АПИ – http://www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.31", "title": "АПИ: Възстановено е движението по път II-62 Дупница – Самоков в двете посоки за всички МПС"}
{"url": "http://www.focus-news.net/news/2019/01/31/2618586/smolyan-ogranicheno-e-dvizhenieto-prez-prohod-rozhen-za-mps-nad-12-t-s-remarketa-i-poluremarketa.html", "text": "Ограничено е движението през проход \"Рожен\" за МПС над 12 т с ремаркета и полуремаркета. Това съобщиха от пресцентъра на  Агенция \"Пътна инфраструктура\" . Всички леки автомобили е необходимо да са с вериги. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.01.31", "title": "Смолян: Ограничено е движението през проход \"Рожен\" за МПС над 12 т с ремаркета и полуремаркета"}
{"url": "http://www.focus-news.net/news/2019/01/31/2618581/parlamentat-otlozhi-vlizaneto-v-sila-na-zakona-za-gorivata-s-6-mesetsa-obzor.html", "text": "Парламентът окончателно отложи с 6 месеца влизането в сила на Закона за административното регулиране на икономически дейности, свързани с нефт и продукти от нефтен произход, по-известен като Закона за горивата. Така той ще влезе в сила от 1 юли, а не от 28 януари, като през това време министърът на икономиката ще трябва да изготви наредба за прилагането му.  \r\nДо това се стигна, след като в началото на годината представители на Националното сдружение на търговци и превозвачи на горива (НСТПГ) обявиха, че ще излязат на протест по примера на „жълтите жилетки“. Според тях ако бяха влезли в сила първоначалните текстове от закона, малките търговци щяха да фалират, 2000 души щяха да останат без работа, а цената на горивата щеше да стане около 3 лв. Така на 9 януари Министерски съвет предложи на Народното събрание да отложи срока за влизане в сила. На 17 януари парламентарната Комисия за наблюдение на приходните агенции и борба със сивата икономика и контрабандата прие предложението за отлагане на закона. Представители на НСТПГ проведоха редица срещи с министъра на икономиката Емил Караниколов, който призова всички заинтересовани страни да дадат своите предложения за промени в текстовете.  \r\nМежду първо и второ четене най-спорните текстове бяха редактирани. Отпадна изискването търговците на горива да имат определен капитал - не по-малък от 1 млн. лв. за големите и поне 20 хил. лв. за малките. Според финалната редакция регистрацията на търговските обекти, които продават горива, ще е напълно безплатна. Преди окончателното гласуване бяха прецизирани и текстовете, които не позволяваха зареждането на строителни и селскостопански машини на местата, където работят. За редовите шофьори остава забраната за зареждане от мобилни бензиностанции или такива без регистрация по новия закон. \r\nВносителят на закона - народният представител от ПГ на „Обединени патриоти“ Емил Димитров, коментира, че след приемане на Закона за горивата за малкия бизнес вече няма никакви ограничения за вписване. „Законът за горивата е влязъл в сила в понеделник – 28 януари. Това, което можехме да направим, е да дадем до 6 месеца срок министърът на икономиката да издаде наредба, която той каза, че е готова и е налице. За представителите на малкия бизнес вече няма никакви ограничения - било финансови, било административни, за да се впишат. Към момента ние разграничихме всички видове обекти“, каза Димитров. Той посочи, че е останало да се уредят легалните бензиностанции - тези, които са регистрирани и които работят в гражданския оборот. „Около 4000 са регистрирани, другите предстои да се регистрират“, заяви той.", "date": "2019.01.31", "title": "Парламентът отложи влизането в сила на Закона за горивата с 6 месеца (ОБЗОР)"}
{"url": "http://www.focus-news.net/news/2019/01/31/2618587/saudi-gazette-v-skandalen-protses-dvama-frenski-politsai-poluchiha-po-7-godini-za-iznasilvane-na-piyana-i-drogirana-kanadka-v-politseysko-upravlenie-kadeto-otishla-po-sobstveno-zhelanie.html", "text": "Двама френски полицаи бяха осъдени на седем години затвор в четвъртък за изнасилване на канадски турист в полицейското управление в Париж, пише  електронното издание Saudi Gazette . \r\nСъдът е бил \"убеден от твърдите показания на жертвата\" и \"с научни и технически доказателства\", заяви председателят му Стефан Дучемин. \r\nДвамата полицаи бяха обвинени в изнасилване на канадски турист в историческата бивша централа на полицията в Париж. Мъжете, които могат да бъдат идентифицирани по френския закон само като Николас Р. и Антоан В., са отрекли да са изнасили 39-годишната Емили Спантън и са заявили, че тя е правила секс с тях доброволно. \r\nСпантон се срещна с офицерите в нощта на 22 април 2014 г. в бар близо до 36 Quai des Orfevres, легендарния полицейски щаб, който се намира в детективските романи на Джордж Сименон. \r\nТя признава, че е флиртувала с офицерите в бара, на слаб френски, и се съгласява да посети техните офиси на „36“, където двамата мъже са членове на елитната бригада BRI. \r\nСпантон е сред поредица от неотдавнашни случаи, в които изпъкнаха въпроси относно естеството на съгласието за сексуален контакт, на фона на движението \"Me Too\" срещу нападението и тормоза на жените. \r\nПродължилият две седмици и половина процес, по време на който се чуха съвсем противоположни версии, трябваше да определи дали Спантън е способна да се съгласи на секс, след като е била силно в нетрезво състояние. \r\nТой се занима и с трудния въпрос, дали спомените на хората за толкова отдавнашни събития могат да са надеждни. \r\nМедицински тестове показаха, че Спантън, която е родом от Торонто, е взимала анти-депресанти, опиати и канабис. Също така тя е била видимо пияна, според източници, които са свидетелствали в съда. \r\nПолицаите, на 40 и 49 години, бяха изправени пред 20 години лишаване от свобода. \r\nПрокурорът Филип Курое поиска в сряда поиска седем години затвор за офицерите, които запазиха работата си, докато чакат процеса. Спантън е била „лесна плячка“, заяви Курое. \r\nВ онази нощ, заяви обвинителят, те „не са били полицаи, а узурпатори, недостойни за своите значки, действащи като тези, които преследват“. \r\nСпантън пък каза, че е била изнасилена от трима мъже. И действително, ДНК от трима мъже е намерено на бельото й, макар че само това на двамата осъдени е било идентифицирано. \r\nТя каза пред съда, който е в непосредствена близост до бившия полицейски щаб, че е била развълнувана да види \"36\" и си помислила, че \"ще има много светлини и хора\". \r\nНо посред нощ офисите им на петия етаж били празни. „Просто се отказах, просто исках да свърши“, каза тя. \r\nОтричайки да е имало изнасилване, единият от полицаите заяви, че той и Спантън са се целували, докато другият каза, че тя, по собствена воля, му е направила фелацио. \r\nНа излизане, Спантън се е оплакала на дежурните полицаи, че е била изнасилена, но към нея се отнесли като към пияница и й казали да „си ходи вкъщи“. Няколко часа по-късно тя подала жалба в друго полицейско управление. \r\nПроцесът е показал недостатъци в разследването непосредствено след инцидента, включително, че предполагаемото местопрестъпление не е било отцепено. \r\nПолицаите също са били допуснати да се приберат вкъщи, без да ги подложат на тест за алкохол. \r\nИ двамата обвиняеми се разплакаха, когато направиха последните си изявления по делото в четвъртък. „Разбирам, че като полицай никога не трябваше да завеждам Емили Спантън в офисите на БРИ“, каза Николас Р., застанал на няколко метра от прокурора. \r\n„През целия си живот съм имал добри отношения с жените. Аз никога, никога, никога, не съм нападал или изнасилвал Емили Спантън“. \r\nАнтоан К, заяви, че това е бил „петгодишен кошмар“ за него и неговото семейство. „Може и да съм изневерил, но не съм изнасилвал жена. Не съм изнасилвал тази жена“. \r\nАдвокатът на Антоан К. Ан-Лор Компойнт твърди, че не е възможно да се докаже без съмнение, че е налице липса на съгласие. \r\n\"36\" все още се използва като полицейски офиси, но щабът е преместен в нова сграда в северозападната част на Париж. \r\nПревод и редакция:", "date": "2019.01.31", "title": "Saudi Gazette: В скандален процес, двама френски полицаи получиха по 7 години за „изнасилване“ на пияна и дрогирана канадка в полицейско управление, където отишла по собствено желание"}
{"url": "http://www.focus-news.net/news/2019/01/31/2618589/plovdiv-sedmitsa-na-otvorenite-vrati-shte-se-provede-v-umbal-sv-georgi-po-povod-svetovniya-den-za-borba-s-raka.html", "text": "Седмица на отворените врати за безплатни прегледи и консултации от 4 до 8 февруари организират УМБАЛ „Свети Георги“ ЕАД – Пловдив и Фондация „Спри рака“. Това съобщиха от  здравното заведение . Кампанията е по повод Световния ден за борба с рака – 4 февруари, и ще се проведе в две от клиниките на болницата. Клиника по медицинска онкология с началник проф. д-р Жанет Грудева и Клиника по лъчеление с началник д-р Мария Влайкова. Клиниките се намират в База 1 на първата университетска болница в Пловдив – бул. „Васил Априлов“ №15А, и ще посрещат желаещите да се включат в Седмицата на отворените врати във времето от 12.00 до 14.00 ч. от 4 до 8 февруари без предварително записване, обясни проф. Грудева.", "date": "2019.01.31", "title": "Пловдив: Седмица на отворените врати ще се проведе в УМБАЛ „Св. Георги“ по повод Световния ден за борба с рака"}
{"url": "http://www.focus-news.net/news/2019/01/31/2618590/kyustendil-v-grada-e-uchredena-sektsiya-na-sayuza-na-matematitsite-v-balgariya.html", "text": "В Кюстендил е учредена секция на Съюза на математиците в България. Това съобщиха за  Радио „Фокус” – Кюстендил  от Природоматематическа гимназия „Проф. Емануил Иванов“ – Кюстендил. Учебното заведение е било домакин на учредителната среща. Общо двадесет математици от община Кюстендил са включени в секцията, чиито ръководители са Георги Стоилов, Маргарита Здравкова, Елица Лазарова, Галина Александрова и Биляна Йорданова. Гост на срещата е бил изтъкнатият български математик проф. Петър Бойваленков, който е поздравил кюстендилската колегия и е отправил пожелание за ползотворна бъдеща работа. \r\nВенцеслав ИЛЧЕВ", "date": "2019.01.31", "title": "Кюстендил: В града е учредена секция на Съюза на математиците в България"}
{"url": "http://www.focus-news.net/news/2019/01/31/2618595/sport-arsenal-privleche-denis-suares-ot-barselona.html", "text": "Арсенал обяви официално привличането на халфа на Барселона Денис Суарес. Испанецът ще играе под наем в Лондон до края на сезона. Медиите в Англия твърдят, че в договора има опция за откупуване срещу 20 милиона паунда. Суарес е първото ново попълнение на Арсенал през тази зима.", "date": "2019.01.31", "title": "Спорт: Арсенал привлече Денис Суарес от Барселона"}
{"url": "http://www.focus-news.net/news/2019/01/31/2618594/lyudmil-rabotov-sayuz-na-zarnoproizvoditelite-plovdiv-zelenchukoproizvodstvoto-v-oblastta-vse-po-malko-se-razviva.html", "text": "Зеленчукопроизводството в Пловдивска област все по-малко се развива. Това каза за  Радио \"Фокус“-Пловдив  Людмил Работов, председател на Регионалния съюз на зърнопроизводителите-Пловдив. Според него няколко са причините. На първо място това е пазарът, който не е сигурен поради внос на зеленчуци от чужбина. Друга причина е работната ръка. „Други условия са това, че зеленчукопроизводството е трудоемко. Парите, които се влагат са много повече, и най-вече сигурността на пазарите. То е свързано с поливки. На базата на това, което имаме в момента като структура на развитие на хидромелиоративна система, е под всякаква критика. Трябва да се инвестира в поливни системи, но това е свързано с големи разходи“, каза още Работов. \r\nМария РУСЕВА", "date": "2019.01.31", "title": "Людмил Работов, Съюз на зърнопроизводителите-Пловдив: Зеленчукопроизводството в областта все по-малко се развива"}
{"url": "http://www.focus-news.net/news/2019/01/31/2618592/rositsa-yaneva-obshtina-burgas-prez-fevruari-startirame-kampaniya-za-bezopasen-internet.html", "text": "През февруари стартираме кампания за безопасен интернет. Това каза за  Радио „Фокус“ – Бургас  Росица Янева, секретар на Комисията за борба с трафика на хора към Община Бургас. По думите ѝ кампанията предвижда обучение на педагогически специалисти. „Планираме обучението да бъде проведено основно пред психолози и учители по информатика, за да знаят как да улавят сигналите, когато едно дете е уязвимо от попадане в ситуация на трафик“, обясни Янева. По думите ѝ това би могло да си проличи по поведението на ученика или увеличаване броя на отсъствията му, например. „По време на кампанията ще им бъде обяснено как се случва в интернет въвличането на деца и младежи в ситуация на трафик“, посочи още Янева. Според нея интернет е пространството, където най-лесно хората могат да станат жертва на трафика на хора или на други видове престъпления. \r\nМария ПОПЧЕВА", "date": "2019.01.31", "title": "Росица Янева, община Бургас: През февруари стартираме кампания за безопасен интернет"}
{"url": "http://www.focus-news.net/news/2019/01/31/2618588/stolichniyat-obshtinski-savet-prie-rekordno-golyam-byudzhet-za-2019-g-obzor.html", "text": "След близо 4-часови дебати Столичният общински съвет прие рекордно голям бюджет за 2019 г. Той е в размер на над 1,7 млрд. лева. Кметът на София Йорданка Фандъкова коментира, че това показва мащаба на промяната, която общината постига през последните години. „За сравнение - преди 10 години бюджетът на София е 1 млрд. лв., а през 2005 г. беше 467 млн. лв.“, припомни Фандъкова. Тя обясни, че основните приоритети и през тази година са модернизацията на градския транспорт и на транспортната инфраструктура, екологията и образованието. \r\nВ структурата на бюджета са заложени 725 млн. лв. собствени приходи, а капиталовата програма е планирана в размер на 633 млн. лв., включително 305 млн. от Европейския съюз. И през 2019 г. в София увеличение на местните данъци и такси няма да има, извън приетите от парламента.  \r\nПо традиция бюджетът скара общинските съветници от ГЕРБ и БСП. Лидерът на БСП – София Калоян Паргов коментира, че бюджетът е насочен към предстоящите местни избори. „Независимо от приоритетите образование, инфраструктура и екология, считам, че тези цели не са достатъчно защитени. Защото в Бюджет 2019 г. липсва цялостна и последователна стратегия, придружена със съответните политики“, заяви Паргов. По думите му основната грешка на ГЕРБ е, че продължават модела на бюджетиране „Софиянски“, а като по-добър той посочи програмния начин на бюджетиране. „Ние ще предложим алтернативен бюджет след изборите в края на годината“, коментира той. От своя страна, Фандъкова заяви, че опозицията се затруднява с конкретни критики към бюджета и не предлага алтернативен вариант. „Бюджетът за 2019 г., който можем да си позволим, е благодарение на много сериозната работа по приходната част, която сме доказали с години, че извършваме. Приоритетите ни са последователни и помагат за развитието на София по отношение всички важни цели“, заяви Фандъкова.  Транспорт \r\nТранспортът е най-голямото перо в бюджета - 447, 9 млн. лева. 320 млн. от тях са отделени за строителството на първия и втория участък от третата метролиния, като до края на годината ще има 48 км. метро. Над 133 млн. лева ще бъдат инвестирани в доставка на нови автобуси и трамваи за градския транспорт. Над 60 ще бъдат новите автобусите с двигатели на природен газ. 90% от автобусите през 2019 г. ще бъдат нови и с най-високия екологичен стандарт. Преди 10 години средната възраст на автобусите е била 20 години, през 2019 година ще бъде 6 години. Ще се ремонтират бул. „Президент Линкълн“, ул. „Николай Коперник“, бул. „Генерал Скобелев“ и бул. „Първа българска армия“. За настоящата година е заложено разширение на Централните софийски гробища - ще се подобрят и охраната и видеонаблюдението. Близо 20,6 млн. лева ще бъдат отделени за ремонт на вътрешноквартални улици. Планирани са ремонти на 5 мостови съоръжения. През 2019 и 2020 година по план трябва да бъдат изградени 18 нови велоалеи. 4,5 млн. лева са средствата за изграждане на ново осветление. Образование \r\nЗа образование през 2019 г. Столична община отделя рекордна сума – над 75 млн. лева. 15 нови детски градини ще бъдат изградени. за 19 млн. лв. Ще завърши реконструкцията на 13 училища и 13 детски градини. 27 училища и детски градини ще бъдат модернизирани по ОП „Региони в растеж“. 9,5 млн. лева са средствата за разширения на 11 училища в Столична община.  Екология \r\nПрез 2019 г. са предвидени над 37 млн. лв. директни инвестиции в екология - озеленяване, рекултивация на стари депа, управление на отпадъците.  Изготвен е проект на програма за подобряване на качеството на атмосферния въздух в Столична община за периода 2021 - 2026 година. За 800 хил. лева ще бъде закупена мобилна автоматична станция за качеството на въздуха. През 2019 г. се планира почистване на речни корита и поддържане на откосите на язовирните стени. Размерът на такса „смет“ ще се запази. Миенето на улиците ще се увеличи двойно, а машинното метене - с 24%, в сравнение с ръчното. Предвидено е да се изгради Център за биомаса, в който да се произвеждат дървесни пелети. През 2019 г. предстои проект за реконструкция на парка „Владимир Заимов“, като 1,8 млн. лева е стойността на първия етап. Очаква да завърши и първият етап от реконструкцията на „Западен парк“. Ще бъде изграден и първият публичен аквапарк и ще се завърши разширението на парк „Възраждане“. Предстои да се сключат нови договори за 5 години за разделно събиране на отпадъци. Култура \r\nЗа култура са предвидени над 6,6 млн. лв. – в това число влизат ремонтите на Кукления театър, Столичната библиотека, читалища в „Подуяне“ и с. Лозен, началото на строителството на центъра за съвременно изкуство „Топлоцентралата“, както и ремонта на минералната баня в кв. „Банкя“ и обследване на сградите на двете бани в кварталите „Овча купел“ и „Горна баня“.  Около 2 млн. лева са средствата за Календара на културните събития, а 1,5 млн. лева за Програма „Култура“. През 2019 г. приоритет ще бъде изграждането на „културни мостове“ към успелите български творци в чужбина. Програма „Култура“ ще бъде ориентирана в подкрепа на проекти, които насърчават контактите с европейски културни оператори. Столична община ще и реализира нова програма „Навън“, която ще подкрепя представянето на временни произведения на съвременните визуални изкуства на площадката на бившия Мавзолей. Бюджетът на ОП „Туризъм“ е ориентиран към различни рекламни кампании и дейности, продукти и инициативи, филми и участия на борси. И през 2019 г. ще продължат участията в знакови европейски туристически форуми, фестивали и изложения. \r\nЦветилена СИМЕОНОВА", "date": "2019.01.31", "title": "Столичният общински съвет прие рекордно голям бюджет за 2019 г. (ОБЗОР)"}
{"url": "http://www.focus-news.net/news/2019/01/31/2618596/plovdiv-ekip-na-kompleksen-onkologichen-tsentar-e-otstranil-10-kilogramovo-obrazuvanie-ot-gardata-na-38-godishna-zhena.html", "text": "Екип на Комплексен онкологичен център – Пловдив отстрани 10-килограмово образувание от гърдата на 38-годишна жена. Това съобщиха от  Центъра . Пациентката не е ходила на профилактични изследвания от 10 години. В момента състоянието на жената е добро. Екипът на КОЦ-Пловдив напомня, че всички дами трябва да посещават редовно личния си лекар и специалист и да не пропускат задължителния годишен преглед на гърдите. Необходимо е и да се самоизследват един път в месеца и ако забележат нещо смущаващо, да потърсят хирург-онколог веднага.", "date": "2019.01.31", "title": "Пловдив: Екип на Комплексен онкологичен център е отстранил 10-килограмово образувание от гърдата на 38-годишна жена"}
{"url": "http://www.focus-news.net/news/2019/01/31/2618591/sabah-sasht-zaplashi-turtsiya-sas-sanktsii-ako-narushi-sanktsiite-sreshtu-venetsuela.html", "text": "Съединените щати наблюдават търговията между съюзника си в НАТО Турция и Венецуела и ще предприемат действия, ако преценят, че санкции са били нарушени, заяви високопоставен американски служител в четвъртък, пише  електронното издание на турския вестник Sabah . \r\nПреди три месеца Вашингтон въведе нови санкции, целящи да прекъснат продажбите на злато от Венецуела, която изнесе над 20 тона благородни метали в Турция през 2018 година. \r\nВ петък Маршал Билингсли, помощник-секретар на САЩ за финансиране на тероризма в Министерството на финансите на страната, ще проведе преговори в Анкара с турското правителство. \r\nПървоначално бе планирано по време на пътуването той да обсъди американските санкции срещу Иран, който изнася газ за съседна Турция, но вероятно сега ще бъдат включени и венецуелски въпроси, заяви въпросното американско официално лице. \r\n„Разглеждаме естеството на турско-венецуелската търговска дейност и ако преценим, че има нарушение на нашите санкции, очевидно ще предприемем действия“, каза той \r\nМиналата година Венецуела е изнесла 23,63 тона злато на стойност 900 милиона долара в Турция, в сравнение с нула за предходната година, показват официални турски данни. Почти цялото това количество е през първите девет месеца на годината, преди Вашингтон да наложи нови санкции през ноември. \r\nПрезидентът Тайип Ердоган подкрепи своя венецуелски колега Николас Мадуро, като миналата седмица му се обади по телефона, за да изрази подкрепата си, след като подкрепяният от Вашингтон лидер на опозицията Хуан Гуайдо се обяви за временен президент на страната. \r\nДържавният глава и други турски представители повториха подкрепата си за демократично избраното правителство на Венецуела и за президента Мадуро, като осъдиха недемократичните намеси, пише вестникът. \r\nСлед като САЩ бързо обявиха подкрепата си за Гуайдо, Ердоган изрази своята изненада и разочарование, че неговият колега Доналд Тръмп е избрал да подкрепи явен опит за преврат, посочва още  изданието. \r\nТурският президент каза на Мадуро да „държи главата горе“ по време на телефонен разговор миналата седмица. \r\nПревод и редакция:", "date": "2019.01.31", "title": "Sabah: САЩ заплаши Турция със санкции, ако наруши санкциите срещу Венецуела"}
{"url": "http://www.focus-news.net/news/2019/01/31/2618593/uspeshno-priklyuchi-tretata-faza-ot-testa-za-turski-potok-obzor.html", "text": "Третият етап на икономическия тест за резервиране на капацитета по „Турски поток” приключи успешно. Това съобщи министърът на енергетиката Теменужка Петкова по време на заседание на парламентарната комисия по енергетика. Петкова припомни, че крайният срок за третия етап беше 31 януари. „На 100% беше реализиран капацитетът, който беше обявен на вход от турско-българска граница. Съответно, на 100% беше реализиран капацитетът и на българо-сръбска граница”, заяви министърът. По думите й процедурата е била проведена по всички изисквания на европейските правила и на българското национално законодателство. Енергийният министър съобщи още, че след пускането на тръбата ще могат и други кандидати да я резервират. „Така по безспорен начин се гарантира и изискването на европейското законодателство за свободен достъп на всички търговци до тази инфраструктура“, заяви Петкова. Tя уточни, че приходите, които ще бъдат реализирани, възлизат малко над 360 млн. на година. „За целия период на експлоатацията се очаква да са малко над 7 млрд. лв.“, допълни Петкова. \r\nВ свое съобщение \"Булгартрансгаз\" уточни, че кандидатите в третата фаза са били трима. След постигнатия положителeн резултат в икономическия тест държавната компания е взела окончателно инвестиционно решение за осъществяване на проекта за разширение на газопреносната система и ще сключи ангажиращи договори за капацитет с кандидати, подали ангажиращи оферти. Прогнозните инвестиционните разходи възлизат на 2.767 млрд. лв. „Фокус“ припомня: Окончателното решение, че „Турски поток“ ще преминава през България беше съобщено от енергийния министър Теменужка Петкова на 20 ноември 2018 г. За реализацията на проекта трябва да бъдат изградени още 11 км. газопровод от турска страна, както и да бъде създадена газоизмервателна станция. Те ще бъдат свързани със съществуващите 151 км от тръбата, които вече се използват. Остава да бъдат построени 484 км и две компресорни станции, като финансирането ще е за сметка на \"Булгартрансгаз\". По първоначални анализи в проекта от българска страна ще трябва да се вложат 2.6 млрд. лв., като за период от 20 години \"Булгартрансгаз\" би реализирала печалба от 4.35 млрд. лв. \r\nВ първата фаза бяха предлагани договори за 15 години, но заявените количества не бяха достатъчни, заради което \"Булгартрансгаз\" премина към втората фаза с по-ниски транзитни такси, но за 20 години. След като и този етап се провали - заради изискване обемите да са заявени последователно през годините, се премина към третия етап. В него транзитните такси бяха вдигнати, но бе намален предлаганият капацитет и се допусна възможността да се правят за отделни години.", "date": "2019.01.31", "title": "Успешно приключи третата фаза от теста за „Турски поток“ (ОБЗОР)"}
{"url": "http://www.focus-news.net/news/2019/01/31/2618584/alo-banov-sam-komentari-v-parlamenta-obzor.html", "text": "В парламента се развихри скандал, породен от декларация на БСП по повод записа, разпространен в сряда от депутата Елена Йончева. Чрез него левицата обвини министъра на културата Боил Банов в корупция. Според БСП Банов е ощетил държавата с около 700 000 лв., спестявайки неустойката, която фирмата изпълнител на проекта за „Ларгото“ е трябвало да плати на държавата за забавяне. \r\nВ декларацията лидерът на БСП  Корнелия Нинова  определи мълчанието на премиера за „Ало, Банов съм“ като оглушително - \"няма сини и червени лампи, изведнъж светлините в Министерски съвет угаснаха\". По думите й за пореден път държавата е разтресена от скандал за корупция при управляващите. Според Нинова общото за трите кабинета на Борисов е „Ало, Корупция“. „Имахме „Ало, Ваньо“, „Ало, Кокинов“, сега имаме „Ало, Банов съм“. Общото за трите кабинета на Борисов е „Ало, Корупция“, „Ало, Кражби“, коментира тя. Корнелия Нинова уточни, че всеки, който критикува властта и изнася данни за кражби, без значение дали е разследващ журналист, опозиционна партия или президент, е наричан от управляващите „клеветник\" и „лъжец \". Последваха декларации от ГЕРБ и „Обединени патриоти“. \r\nОт своя страна народният представител от ПГ на ГЕРБ  Тома Биков  коментира, че БСП работи с компромати, но не знаят как, което говори за тежка некадърност, освен за всичко останало. По думите му през последните няколко дни върви компроматната атака и черната кампания, която БСП води, е придобила изцяло публичен размер. „. Вчера под формата на „журналистическо разследване“ беше представен компромат, подаден на БСП от хора, които са на границата на криминалния контингент. Организирана престъпна група за изнудване на хора в различни държавни институции. Това ще стане ясно. Тогава ще ви питаме какви ги вършите вие“, заяви Биков. Според него БСП са готови да докарат до разпад държавата, само и само Корнелия Нинова да си сбъдне детската мечта и да стане премиер - има цели, които са по-високи от средствата.  \r\nЛидерът на НФСБ и народен представител от „Обединени патриоти“  Валери Симеонов  призова БСП да не злоупотребяват с Елена Йончева, защото накрая ще я пратят в затвора. „Какъв е скандалът, изваден е един запис, абсолютно тенденциозно? Като човек, който се занимава с журналистика от 1992 г. не видях началото на записа. Не коментирам дали той е автентичен, или не. Това ще го установят съответните служби“, обясни Симеонов. „Извинявайте, на мен ми се вижда прекалено прибързано и оперетно това втурване на прокуратурата още същия ден в Министерството на културата. Кой знае какво ще намери в Министерството на културата прокуратурата. Естествено, че и тя се грижи за своя собствен имидж. За съжаление, вчера пресоли манджата прокуратурата. Това мога да ви кажа\", допълни Симеонов и посочи, че не е въпросът да се броят втурванията на прокуратурата в едно или друго учреждения, а ефективни присъди и резултатите от работата й.  \r\nСлед изказването на Симеонов,  Павел Шопов  от „Обединени патриоти“, коментира пред журналисти, че \"Атака\" се разграничат от декларацията на Валери Симеонов, тъй като тя не е била съгласувана с парламентарната група. \"Считам, че водещият на заседанието г-н Емил Христов неправомерно и в нарушение в правилника му даде думата. Чл. 54 от Правилника, ал. 6 изрично говори за това, че когато изявлението не се прави от името на председател или заместник-председател, депутатът, който прави изявлението следва да бъде упълномощен. Такова нещо не видяхме“, каза Шопов. Той посочи, че никой от \"Атака\" не е бил попитан.  \r\nВ кулоарите на парламента  Елена Йончева  съобщи, че чака прокуратурата да се свърже с нея и ще предостави цялата информация по „Ало, Банов съм“. \r\nНародният представител от ПГ на ГЕРБ и председател на Комисията по културата и медиите  Вежди Рашидов  заяви, че за забавянето на „Ларгото“ е виновно правителството на Орешарски. Рашидов посочи, че му е било съобщено, че срокът се забавя и има опасност да се загубят за последния етап към 3 млн. лв. европейски пари. \"Вие давате ли си сметка, че това е да бръкна в касата на Министерството от бюджета, и без това малкия бюджет, и да покрия загубата на европейски пари. Търсихме всички възможности. Дори болен, спрях лечението си. Пристигнах в София, това пусто „Ларго“. Пусто казвам, защото и то ми помогна малко да се разболея. Когато видях, че се забавят, разговаряхме с хората дали може тихо и спокойно да изпълним срока, за да не загубим пари. Целият проблем е в тези 30 дни, за което е виновно правителството на Орешарски. Една година в найлони стоя обектът“, каза още Вежди Рашидов. Той пожела на Елена Йончева добър път, но не по този начин към голямата политика, защото там има някаква хигиена. Попитан дали Боил Банов е казвал, че е бил рекетиран, Рашидов заяви: „Боил Банов не е споменал, защото е горд човек. Защо трябва като ученичка всичко да ми докладва. Не говоря, че заставам зад някого. Заставам винаги зад закона. Това ме кара днес да бъда спокоен“, допълни Рашидов.", "date": "2019.01.31", "title": "„Ало, Банов съм“: коментари в парламента (ОБЗОР)"}
{"url": "http://www.focus-news.net/news/2019/01/31/2618583/spetsializiraniyat-nakazatelen-sad-pusna-pod-domashen-arest-stayko-staykov-sin-na-biznesmena-minyu-staykov.html", "text": "Специализираният наказателен съд пусна под домашен арест Стайко Стайков - син на бизнесмена Миню Стайков, предаде  Нова телевизия . Наследникът на бизнесмена се появи изненадващо, след като беше обявен за издирване преди 5 месеца и заяви, че е бил отвлечен и не знаел, че го търсят. Стайков е в МВР болницата и беше закаран с линейка и полицейски конвой в Специализирания съд. Делото му беше гледано при закрити врата, защото съдържа лични данни за влошеното му здравословно състояние.", "date": "2019.01.31", "title": "Специализираният наказателен съд пусна под домашен арест Стайко Стайков - син на бизнесмена Миню Стайков"}
