{"url": "http://www.focus-news.net/news/2018/03/26/2504355/varna-traditsionnite-velikdenski-cheteniya-v-grada-zapochvat-na-29-mart.html", "text": "Традиционните „Великденски четения” ще се състоят във Варна. Това съобщиха от Варненска и Великопреславска света митрополия. Четенията се провеждат с благословението на Негово Високопреосвещенство Варненския и Великопреславски митрополит Йоан и се организират от църковното настоятелство при храм „Св.Атанасий”. На 29 март от 18.00 часа е предвидена лекция на тема: „Христовото спасително дело” с лектор доц. Костадин Нушев от Богословски факултет при СУ „Св. Климент Охридски”. На 13 април от 18.00 часа ще се състои лекция на тема: „Победената смърт”, а лектор ще бъде ставрофорен иконом Дончо Александров. На 20 април лекцията ще бъде на тема: „Христос – Нова Пасха”. Лектор е гл.ас. д-р свещеник Сава Кокудев от Богословски факултет при СУ „Св. Климент Охридски”. На 27 април предстои лекция на тема: „От Пасха до Петдесетница – Осмия ден в годината“ с лектор доц. д-р Мариян Стоядинов от Богословски факултет при ВТУ „Св. св. Кирил и Методий”.\r\nВсички лекции ще се проведат в храм „Св. Атанасий” във Варна.", "date": "2018.03.26", "title": "Варна: Традиционните „Великденски четения” в града започват на 29 март"}
{"url": "http://www.focus-news.net/news/2018/03/26/2504357/turskiyat-prezident-redzhep-erdogan-es-tryabva-da-napravi-chas-po-skoro-stapka-kam-liberaliziraneto-na-vizoviya-rezhim-za-turskite-grazhdani.html", "text": "ЕС трябва да направи час по-скоро стъпка към либерализирането на визовия режим за турските граждани. Това каза на пресконференция в резиденция „Евксиноград“ във Варна президентът на Турция Реджеп Ердоган след лидерската среща Европейски съюз – Турция, предаде репортер на Агенция „Фокус“. „Нашата кандидатура за ЕС започна през 1963 г., вече сме 2018 г. и все още не сме нищо повече от кандидат за ЕС, въпреки изминалото време. Искаме час по-скоро да направим тази положителна стъпка“, заяви Ердоган. \r\n„Имаме един друг въпрос, от който очакваме обратна връзка от европейските институции и това е либерализирането на визовия режим за нашите граждани. В началото на февруари представихме нашето писмо на ЕС и призовахме за това час по-скоро да бъде финализирана работата по този въпрос. ЕС трябва да направи час по-скоро своята стъпка“, посочи той. Според него това не трябва да се превръща в политически въпрос и турските граждани не трябва да губят своето доверие в ЕС. \r\n„Друг важен въпрос е борбата с тероризма. Към настоящия момент Турция е цел за редица терористични организации, с които страната ни се бори в и извън своите граници. Миналата година унищожихме около 3000 терористи на ДАЕШ. Затова по отношение на такива чувствителни теми като борбата с тероризма не трябва да получаваме неоснователни критики, а очакваме силна подкрепа. Турция уважава основните човешки права и е правова държава, която ги уважава“, допълни Ердоган. Според него това се показва от народа му, който се стече по улиците на 15 юли 2016 г., когато се случи опитът за преврат. „Страните от ЕС са стратегически партньори от Турция и ще бъде грешка да се изолира Турция от този процес на партньорство. Турция е важен партньор от геостратегическо значение. С Европа има трайни културни, икономически и човешки отношения. Има общи критични точки, за които има общи интереси. Докато ЕС продължава подхожда по несправедлив начин, няма да се намери решение по Кипърския въпрос, защото ЕС подкрепя някои неправомерни действия на някои свои членове“, подчерта той. \r\n„Предадохме на ЕС в писмен вид информация за това, което правим и очакваме ЕС да го проучи. Подкрепяме каналите на диалога да бъдат отворени за осигуряването. Направихме първата стъпка за подобряването на диалога, но не е достатъчно, защото трябва да предприемем конкретни мерки. От Варна се обръщам към страните-членки – елате заедно да работим за осигуряването на сигурността, заедно да работим в Сирия, Ирак, Йемен, Палестина, Йерусалим, Афганистан да подсилим нашето сътрудничество, елате заедно да създадем стабилна и благоденстваща Европа“, призова още Ердоган.", "date": "2018.03.26", "title": "Турският президент Реджеп Ердоган: ЕС трябва да направи час по-скоро стъпка към либерализирането на визовия режим за турските граждани"}
{"url": "http://www.focus-news.net/news/2018/03/26/2504356/sport-urugvay-pobedi-uels-s-10-i-specheli-china-cup.html", "text": "Уругвай спечели с 1:0 срещу Уелс във финала за China Cup. Единственото попадение в мача отбеляза нападателят на Пари Сен Жермен Единсон Кавани в 49-ата минута, а Луис Суарес уцели гредата на два пъти. В малкия финал Чешката република победи домакините от Китай с 4:1.", "date": "2018.03.26", "title": "Спорт: Уругвай победи Уелс с 1:0 и спечели China Cup"}
{"url": "http://www.focus-news.net/news/2018/03/26/2504352/blagoevgrad-studenti-ot-yuzu-neofit-rilski-shte-otbelezhat-mezhdunarodniya-den-na-teatara.html", "text": "На 27 март (вторник) Факултетът по изкуствата към Югозападния университет „Неофит Рилски“ и Драматичният театър „Никола Вапцаров“ ще отбележат Международния ден на театъра. Това съобщиха от пресцентъра на висшето учебно заведение. В 17:30 часа в Учебния театър „УСЕТ“ (III корпус на ЮЗУ „Неофит Рилски“), студенти от трети и четвърти курс в специалност „Актьорско майсторство“, с художествени ръководители доц. Огнян Спиров и ас. Биляна Дилкова, ще представят спектакъла „Всичко започва с театъра“. В 19:00 часа в Драматичния театър „Никола Вапцаров“ преподаватели и студенти от различните специалности на Факултета ще поздравят колегите си, занимаващи се с театрално изкуство, като същевременно ще презентират специалността си.", "date": "2018.03.26", "title": "Благоевград: Студенти от ЮЗУ „Неофит Рилски“ ще отбележат Международния ден на театъра"}
{"url": "http://www.focus-news.net/news/2018/03/26/2504383/sled-sreshtata-vav-varna-es-i-turtsiya-prodalzhavat-dialoga-obzor.html", "text": "С общото ръкостискане на Бойко Борисов, Доналд Туск, Реджеп Ердоган и Жан-Клод Юнкер приключи пресконференцията след срещата на върха между ЕС и Турция, която се проведе при изключително сериозни мерки за сигурност в резиденция „Евксиноград“ във Варна. Основна задача на срещата във Варна бе възстановяването на диалога и доверието между лидерите на ЕС и Турция, като основен фокус бе поставен върху споразумението с Турция за бежанците. Срещата, която  продължи повече от два часа, предизвика силен медиен интерес не само у нас и в Европа, но и в цял свят – повече от 120 медии от различни държави отразиха срещата, а както премиерът Бойко Борисов заяви -  „Името на Варна го научи цял свят с днешната среща“. По думите му най-големият успех на срещата е, че споразумението за бежанците ще продължи. Той подчерта, че благодарение на взаимоотношенията с Турция към днешна дата имаме нулев мигрантски натиск, а това помага и на Европа. Председателят на Европейската комисия Жан-Клод Юнкер заяви, че ангажиментът на ЕС по отношение на бежанците в Турция ще бъде спазен и не трябва да има съмнение, че на югоизточната ни съседка ще бъдат изплатени договорените допълнително 3 млрд. евро. Юнкер също отбеляза ефикасността на споразумението с Турция и посочи, че броят на бежанците, идващи от Турция към Европейския континент са намалели с 87 %. Юнкер заяви, че Европа иска Турция да бъде истински стратегически партньор, затова трябва да задълбочим това, което ни сближава и да намерим разрешение за това, което ни разделя.\r\nПредседателят на Европейския съвет Доналд Туск заяви, че по време на срещата във Варна не са постигнати решения или компромиси. По думите му в някои области има трудности в отношенията с Турция, но ЕС е готов да продължи диалога и сътрудничеството. По думите му пътят към присъединяването на Турция към е именно чрез диалог. Българският премиер Бойко Борисов също заяви, че диалогът между Турция и ЕС трябва да продължи и изрази надежда до края на българското председателство на ЕС да се състои още една среща на върха ЕС-Турция. Председателят на ЕК Жан-Клод Юнкер каза, че той самият е гарант , че преговорите за присъединяване на Турция към ЕС ще продължат.\r\nДоналд Туск повтори загрижеността на Евросъюза от състоянието на човешките права в Турция и задържането на европейски граждани в страната, както и от действията на турската армия в северната сирийска област Африн. Той бе категоричен, че Евросъюзът стои зад правото на Кипър да изследва териториалните си води за природен газ. Председателят на ЕК Жан-Клод Юнкер призова Анкара да преосмисли масовите арести в условията на извънредно положение.\r\nОт своя страна турският президент Реджеп Ердоган зави, че се надява периодът на лоши взаимоотношения между Турция и ЕС да е останал в миналото. Той също застана зад идеята диалогът с ЕС да продължи, но отбеляза, че въпреки, че е направена първата стъпка за подобряването на диалога,  това не е достатъчно и са необходими конкретни мерки. От Варна той призова заедно със страните ЕС да работят заедно за осигуряването на сигурността не само на Стария континент, но и в Сирия, Ирак, Йемен, Палестина, Йерусалим, Афганистан и заедно да създадем стабилна и благоденстваща Европа. Ердоган каза още, че  ЕС трябва да направи час по-скоро стъпка към либерализирането на визовия режим за турските граждани, за да не губят  турските граждани своето доверие в Съюза.\r\nТурският президент каза още, че борбата му с терористичните организации ще продължава както в страната ни, така и извън нея. В отговор председателят на ЕК Жан-Клод Юнкер заяви, че   борбата с тероризма е съвместно задължение, което засяга както Турция, така и ЕС и единствено обединени ще успеем да се справим с това ужасно бедствие. Той отбеляза обаче, че борбата трябва да се извършва според международното право.\r\nПремиерът Борисов заяви, че е поставил всички въпроси пред президента Ердоган, включително за намесата в изборите и имотите на тракийските българи. „Техните (на Турция) претенции не са по-малко… За да не бъркаме тази лидерска среща с двустранните отношения, външните министри със съответните комисии биха могли да решат тези въпроси“, добави премиерът.Борисов заяви, че в областта на енергетиката има голям напредък, като изрази увереност, че „още през юли месец интерконекторът с Турция ще бъде готов“. Мисля, че постигнахме целите, каза още премиерът.", "date": "2018.03.26", "title": "След срещата във Варна - ЕС и Турция продължават диалога (ОБЗОР)"}
{"url": "http://www.focus-news.net/news/2018/03/26/2504360/shumen-predstoi-publichno-obsazhdane-na-izpalnenieto-na-byudzheta-na-obshtinata-za-2017-godina.html", "text": "Обществено обсъждане на касовото изпълнение на бюджета на Община Шумен за 2017-та година ще се състои на 4 април. Това съобщиха от пресцентъра на Общината. Общественото обсъждане ще се проведе в сградата на Общината, зала 363 от 14.00 часа. Покана е отправена към всички граждани и заинтересовани лица.", "date": "2018.03.26", "title": "Шумен: Предстои публично обсъждане на изпълнението на бюджета на Общината за 2017 година"}
{"url": "http://www.focus-news.net/news/2018/03/26/2504363/ahram-egipetskiyat-ministar-predsedatel-othvarli-obvineniyata-che-darzhavniyat-aparat-se-namesva-na-prezidentskite-izbori-v-stranata.html", "text": "Египетският министър-председател Шериф Исмаил заяви, че „държавният апарат“ не се меси в президентските избори. Той допълни, че единствено ЦИК на страната е отговорен за вота, пише  Ahram.\r\nПо-време на пресконференция Исмяил заяви, че процесът минава „систематично“ и че се очаква висока избирателна активност. Той допълни, че участието на изборите е право на всеки гражданин и днешната активност е доказателство, че Египет е развита страна, в която гражданите знаят своите задължения и права. \r\nОтделно министър-председателят заяви, че изборният процес „върви добре“ в провинцията Северен Синай, където армията на Египет провежда антитерористична операция. \r\nИзборите в Египет се провеждат между 26 и 28 март. Право на глас имат около 59 милиона граждани на страната.  Виктор Турмаков", "date": "2018.03.26", "title": "Ahram: Египетският министър-председател отхвърли обвиненията, че „държавният апарат се намесва на президентските избори“ в страната"}
{"url": "http://www.focus-news.net/news/2018/03/26/2504358/reuters-es-zayavi-na-redzhep-tayip-erdogan-che-imat-obshti-interesi-no-i-predizvikatelstva.html", "text": "Европейският съюз изрази притеснения заради действията на турския президент Реджеп Тайип Ердоган спрямо върховенството на закона в страната му и неговите действия в Сирия и източната част на Средиземно море, но предлага подкрепата си за сирийските бежанци, предава  Reuters.\r\n„Срещата ни днес демонстрира, че нашите отношения минават през трудни времена, но в сферите, в които си сътрудничим, сътрудничеството върви добре“, заяви председателят на Европейския съвет Доналд Труск пред репортери след срещата на високо равнище във Варна. \r\n„Потвърждаваме готовността си да запазим диалога и да работим заедно да превъзмогнем настоящите затруднения с намерението да освободим потенциала на нашето партньорство“, допълни той. Виктор Турмаков", "date": "2018.03.26", "title": "Reuters: ЕС заяви на Реджеп Тайип Ердоган, че имат общи интереси, но и предизвикателства"}
{"url": "http://www.focus-news.net/news/2018/03/26/2504365/pazardzhik-mladezhkiyat-dom-v-grada-nominira-prestizhni-obshtestveni-lichnosti-za-zlaten-znak.html", "text": "Младежкият дом в Пазарджик стартира гласуването за връчването на Златен знак на Младежки дом, съобщи за Радио „Фокус“ – Пазарджик Инна Целовска, директор на младежката организация. Номинираните личности са обявени след процедура по набиране на Номинации за носител на Златния знак на Младежки дом - Пазарджик за 2017 година. Знакът се присъжда на личност, допринесла за развитието, утвърждаването и популяризирането на Младежкия дом. Тази година са номинирани следните личности: \r\n-\tАлександра Кисовска – художник, дългогодишен ръководител на Школата по изобразително изкуство към Младежки дом Пазарджик. Под нейно ръководство младите художници печелят отличия в областни, национални и международни конкурси; участват в изложби и издигат авторитета на институцията, която представляват. Всяка година голяма част от възпитаниците ú продължават образованието си в специализирани средни и висши учебни заведения. \r\n-\tЕлена Тоткова – преподавател в ОУ „Св. Климент Охридски“, дългогодишен сътрудник на Младежки дом - Пазарджик за приобщаването и включването на ученици от ОУ „Св. Климент Охридски“ в инициативи и културни и иновативни форми на образование на Дома. \r\n-\tМария Дъбова – журналист, в. „Знаме“. Отразява събитията и инициативите на Младежки дом от много години. Популяризира дейностите на Дома с коректно отношение и внимание към фактите. \r\n-\tНиколета Манджукова – дългогодишен журналист, мениджър на Национален пресклуб БТА – Пазарджик. Помага за организирането и излъчването на пресконференции за събитията на Младежки дом - Пазарджик. \r\nГласуването ще се извърши онлайн в периода от 26 март до 10.00 часа на 4 април на сайта на Младежки дом Пазарджик www.mdompazardjik.com. Връчването на знака ще стане на церемония по време на Годишния концерт на ПТС „Чудесия“ на 5 април от 19.00 часа на Площад „К.Величков“. Знакът се връчва всяка година през месец април за рождения ден на Младежкия дом. Присъжда се на личност, допринесла за развитието, утвърждаването и популяризирането на Младежкия дом; за финансовото подпомагане на дейността на Дома; за подобряване условията на работа в Дома и подобряване на материалната база през изминалия едногодишен период. Номинирани личности, спечелили веднъж Златния знак, не участват в следващо гласуване. Носители на знака в предходните години са Таня Димитрова, Стоян Караджов, Спас Крайнин и Нишан Бъздигян, Станимир Стоилов.\r\nАлбена ЖИЛЕКОВА", "date": "2018.03.26", "title": "Пазарджик: Младежкият дом в града номинира престижни обществени личности за Златен знак"}
{"url": "http://www.focus-news.net/news/2018/03/26/2504353/donald-tusk-evropeyskiya-savet-v-nyakoi-oblasti-ima-trudnosti-v-otnosheniyata-ni-s-turtsiya-no-sme-gotovi-da-prodalzhim-dialoga-i-satrudnichestvoto.html", "text": "В някои области има трудности в нашите отношения, но в други области нашето сътрудничество е добро и искаме да изразим нашата готовност да продължим този диалог и да продължим сътрудничеството и нашето партньорство. Аз оставам твърдо ангажиран за подпомагане на този процес. Това каза на пресконференция в резиденция „Евксиноград“ във Варна председателят на Европейския съвет Доналд Туск след лидерската среща Европейски съюз – Турция, предаде репортер на Агенция „Фокус“.\r\n„Днес говорихме по темата за чуждестранните бойци и други теми от общ интерес. Изразихме някои опасения по отношение на действията на Турция в Сирия и по-конкретно в Африн. Насилието и разселването в една вече трудна обстановка смятаме, че трябва да бъде спряно и затова разчитаме на Турция да управлява добре своите действия и да се предостави необходимата хуманитарна подкрепа за засегнатите там“, коментира още Туск.", "date": "2018.03.26", "title": "Доналд Туск, Европейския съвет: В някои области има трудности в отношенията ни с Турция, но сме готови да продължим диалога и сътрудничеството"}
{"url": "http://www.focus-news.net/news/2018/03/26/2503944/pregled-na-osnovnite-temi-v-ruskiya-pechat-agentsiya-fokus.html", "text": "Съседите на Русия се отказват от руския език, даже не искат да го чуват, пише руското електронно издание “Газета.ru“.\r\nВ Латвия е приет закон за постепенно преминаване на всички училища на латвийски език. Съгласно новите правила в началните училища не по-малко от половината предмети ще се преподават на латвийски език, а от седми до девети клас 80 процента от предметите трябва да се изучават на местния език. След 10 клас може да се преподава само на латвийски език. Рускоезичното малцинство съставлява 34 процента от населението на Латвия. В Естония и Литва не е такъв строг режима на отхвърляне на руския език, но в Естония на няколко гимназии им е забранено да преподават на руски език. \r\nВ Казахстан е приет закон за преминаване към латинската азбука до 2025 година, а в Туркменистан, Узбекистан и Азербайджан отдавна пишат на латиница. В Украйна  е забранено преподаването на руски език.  \r\n***В търговски център „Зимна Вишна“ в гард Кемерово около 17 часа местно време възниква пожар на четвъртия етаж, като огънят заема площ от около 1 500 квадратни метра, което предизвиква срутване на покривна конструкция на площ от 600 квадратни метра. Пожарът е бил видим от други райони на града, пише руският вестник “Известия“ .\r\nЗагиналите са 40 човека, като 11 от тях са деца, 43 са пострадали, а съдбата на 69 човека е неизвестна, между тях 40 са деца.\r\nВ гасенето на пожара участват 230 спасители и 50 единици противопожарна техника, като в Кемерово  е кацнал самолет със спасители. Според първоначалните данни причината за пожара може да е детска игра.\r\n***Като страничен ефект на намерението за взаимодействие на молдовската и румънската армия и решението за постоянно присъствие на румънски военни на територията на  Молдова , то страната „неочаквано влиза“ в НАТО, пише руският ежедневник “Правда.ру“.\r\nСпоред вестника правителството на Молдова разглежда обединението на въоръжените сили на двете страни като първа крачка към политическото „поглъщане“ на Молдова от Румъния.\r\nОще през 2012 година молдовското правителство подписва военен договор с Румъния според който молдовските въоръжени сили се подчиняват на румънския генерален щаб, а чрез него на командването на НАТО и тук възниква противоречие с конституцията на Молдова, според която страната е неутрална. Това обаче не прави впечатление на привържениците на обединението с Румъния, които контролират правителството и парламента в Кишинеу.\r\nПоявата на румънската армия в Молдова безпокои Приднестровието. Според властите там румънската армия може да бъде използвана за нападение срещу непризнатата Приднестровска република, което да доведе до възобновяване на военния конфликт в района.\r\nСпоред подписаните договорености при възникване на масови безредици на територията на Молдова може да бъде използвана румънската жандармерия. Тъй като Молдова счита Приднерстровието за своя територия, то лесно може да бъде намерен повод за прилагане на това споразумение  и да влезнат в конфликт с руските миротворци, намиращи се там от 1992 година.", "date": "2018.03.26", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/03/26/2504366/aleksandar-vuchich-vsichki-uchastvali-v-zadarzhaneto-na-marko-dzhurich-v-kosovo-shte-otgovaryat-pred-sada.html", "text": "Президентът на Сърбия Александър Вучич завяви, че всички участници в задържането в град Косовска Митровица на ръководителя на Канцеларията по Косово и Метохия при министерския съвет на Сърбия Марко Джурич ще отговарят пред съда, предава ТАСС.\r\n„Всички участници в задържането на Марко Джурич ще отговарят пред съда. Ще бъдат повдигнати редица наказателни дела, всички ще отговарят“, заяви сръбският президент по време на заседание на Съвета по национална сигурност.  Виктор Турмаков", "date": "2018.03.26", "title": "Александър Вучич: Всички участвали в задържането на Марко Джурич в Косово ще отговарят пред съда"}
{"url": "http://www.focus-news.net/news/2018/03/26/2504362/donald-tusk-nyama-tvardi-resheniya-ili-kompromisi-v-pregovorite-mezhdu-es-i-turtsiya.html", "text": "Председателят на Европейския съвет Доналд Туск заяви, че ЕС  и Турция не са постигнали „твърди решения или компромиси“ в преговорите във Варна, целящи подобряването на отношенията между тях, предава  AFP.\r\n„Ако питате дали сме постигнали твърди решения или компромиси, отговорът е не“, заяви Туск във Варна, след преговорите с турския президент Реджеп Тайип Ердоган и председателя на ЕК Жан-Клод Юнкер.  Виктор Турмаков", "date": "2018.03.26", "title": "Доналд Туск: Няма твърди решения или компромиси в преговорите между ЕС и Турция"}
{"url": "http://www.focus-news.net/news/2018/03/26/2503945/api-vazstanoveno-e-dvizhenieto-na-tezhkotovarni-avtomobili-nad-12-tona-s-remarketa-i-poluremarketa-prez-prohod-rozhen.html", "text": "Възстановено е движението на тежкотоварни автомобили над 12 тона с ремаркета и полуремаркета през проход \"Рожен\", предава АПИ.", "date": "2018.03.26", "title": "АПИ: Възстановено е движението на тежкотоварни автомобили над 12 тона с ремаркета и полуремаркета през проход \"Рожен\""}
{"url": "http://www.focus-news.net/news/2018/03/26/2504359/zhan-klod-yunker-ek-iskame-turtsiya-da-bade-istinski-strategicheski-partnyor-na-es.html", "text": "Искаме Турция да бъде истински стратегически партньор на ЕС, затова трябва да задълбочим това, което ни сближава и да намерим разрешение за това, което ни разделя. Това каза на пресконференция в резиденция „Евксиноград“ във Варна председателят на Европейската комисия (ЕК) Жан-Клод Юнкер след лидерската среща Европейски съюз – Турция, предаде репортер на Агенция „Фокус“.\r\n„Бих искал да благодаря на моя приятел Бойко Борисов, затова, че ни посрещна тук във Варна за тази среща на върха“, заяви Юнкер. Той добави, че е много щастлив, че успява да допринесе за климата на доверие между ЕС и Турция. Споделяме икономически и стратегически общи неща, а турският народ е един велик народ, често много смел, към който изпитвам голямо уважение и възхищение. Ние искаме Турция да бъде истински стратегически партньор на ЕС и трябва да поддържаме един искрен и честен диалог, за да задълбочим това, което ни сближава и да намерим разрешение за това, което ни разделя“, заяви Юнкер.\r\nПо думите му Турция и ЕС правят голяма грешка като описват различията, които ни разделят, а никога не говорят за общите неща, които могат да ни обединят и ни правят партньори. \r\n„С нашите турски приятели имаме много общи интереси и много предизвикателства, на които трябва да отговорим заедно. Ние споделяме геостратегически интереси, свързани със сигурността и енергийните интереси. Никога не говорим за това, че сме работили заедно и Европа дава своя финансов принос за своя проект, даден от Европейската банка за инвестиции. Вярвам, че първото осигуряване на газ ще дойде от Турция през 2018 г. и в Европа от 2020 г.“, заяви председателят на ЕК.\r\n„Ние също така се срещнахме с общи предизвикателства в борбата с тероризма. Това е съвместно задължение, което засяга както Турция, така и ЕС. Единствено обединени ще успеем да се справим с това ужасно бедствие тероризма“, добави той. \r\nЮнкер каза още, че би искал намесата в Сирия да става винаги съобразно международното право. „Това е изискване, което налагаме ние и което трябва да наложим на нашите приятели“, заяви председателят на ЕК.", "date": "2018.03.26", "title": "Жан-Клод Юнкер, ЕК: Искаме Турция да бъде истински стратегически партньор на ЕС"}
{"url": "http://www.focus-news.net/news/2018/03/26/2503946/api-vazstanoveno-e-dvizhenieto-na-tovarni-avtomobili-nad-12-tona-po-pat-ii-19-simitli-razlog-prez-prohod-predel.html", "text": "Възстановено е движението на товарни автомобили над 12 тона по път II-19 Симитли - Разлог през проход \"Предел\", предават от АПИ.", "date": "2018.03.26", "title": "АПИ: Възстановено е движението на товарни автомобили над 12 тона по път II-19 Симитли - Разлог през проход \"Предел\""}
{"url": "http://www.focus-news.net/news/2018/03/26/2504354/turskiyat-prezident-redzhep-erdogan-nadyavame-se-periodat-na-loshi-vzaimootnosheniya-mezhdu-turtsiya-i-es-da-e-ostanal-v-minaloto.html", "text": "Надяваме се периодът на лоши взаимоотношения между Турция и ЕС да е останал в миналото. Това каза на пресконференция в резиденция „Евксиноград“ във Варна президентът на Турция Реджеп Ердоган след лидерската среща Европейски съюз – Турция, предаде репортер на Агенция „Фокус“. „Искам да ви поздравя с най-сърдечни чувства. За мен е изключително удоволствие да бъда във Варна по повод на срещата Турция-ЕС. Моят уважаван приятел г-н Борисов ме покани, за което му благодаря. Преди срещата осъществихме ползотворна среща на четири очи. Надяваме се периодът на лоши взаимоотношения между Турция и ЕС да е останал в миналото“, заяви Ердоган. По думите му Туск и Юнкер са споменали, че трябва да работят повече в сравнение с миналото. „Все още не сме нищо повече освен кандидат за член на ЕС. В последните срещи с ЕС обсъдихме стъпките, които трябва да се предприемат, за да се подобрят отношенията между Турция и ЕС. Турция изпълнява своите ангажименти по отношение на борбата с тероризма и бежанците. В момента само от Сирия има 3 млн. бежанци, като добавим и Ирак броят достига до 4 млн. Ангажиментът на ЕС е за 3 млрд. евро. 1,8 млрд. евро получихме към настоящия момент. За сирийците в нашата страна ще бъдем много улеснени, ако получим тази помощ“, каза още Ердоган.", "date": "2018.03.26", "title": "Турският президент Реджеп Ердоган: Надяваме се периодът на лоши взаимоотношения между Турция и ЕС да е останал в миналото"}
{"url": "http://www.focus-news.net/news/2018/03/26/2503928/pregled-na-osnovnite-temi-v-svetovniya-pechat-agentsiya-fokus.html", "text": "Нещо беше сбъркано с „Пингвините“, постъпващите 1 и 2-годишни дечица в детската градина в гористо предградие на Стокхолм, пише американското издание The New York Times. Момченцата викаха и се удряха, а момиченцата повдигаха рамене и плачеха, за да бъдат вдигнати от родителите си. С други думи, дечицата се бяха разделили според традиционните полови линии. А тук това не е добре прието.\r\nПреподавателите веднага изхвърлиха от стаята всички детски колички и куклички. Те веднага сложиха момчетата да отговарят за детската кухня за игра и накараха момичетата да се упражняват да крещят „Не!“ След това решиха да започнат истинско разследване, поставяйки видео камери из цялата класна стая.\r\nНауката може и все още да е разделена за това дали половите разлики се коренят в биологията или културата, но държавно финансираните детски градини в Швеция правят, каквото могат, за да ги деконструират. В националната стратегия за предучилищно образование се нарежда учителите да поемат ролята на социални инженери и се изисква от тях да „противодействат на традиционните полови роли и полови поведения“.\r\nВ Швеция има инструкции за преподавателите да не се отзовават за своите подопечни дечица по полов признак – вместо „момчета и момичета“, те казват „приятели“ или викат децата по име. Игрите са организирани така, че да предотвратят разделянето на децата по полове. През 2012 година шведското правителство дори въвежда „джендър-неутралното“ местоимение „hen”, което бързо е абсорбирано от шведската „мейнстрийм“ култура и в момента се радва на широка употреба. Според лингвистите, това не се е случвало никога в никоя друга страна.\r\n*** Папа Франциск призова младежите да не позволяват гласовете им да бъдат заглушени от по-старите поколения, един ден след демонстрациите в САЩ за засилване на контрола над оръжията, пише американското издание Washington Examiner.\r\nФранциск не спомена протестите в САЩ по време на неделната си проповед във Ватикана, но подчерта, че младите хора не трябва да позволяват да бъдат заглушени.\r\n„Има много начини да бъдат заглушени младите хора и да бъдат направени невидими“, заяви Папата, според цитата на „Ройтерс“. „Има много начини те да бъдат упоени, да бъдат накарани да замълчат, да не задават въпроси, да не критикуват нищо. Има много начини да бъдат разделени, за да бъдат държани настрана... Мили млади хора, вие трябва да продължите да крещите“.\r\nТой добави, че зависи от младежите дали ще замълчат. „Дори и другите да мълчат, ако ние, по-възрастните хора и лидерите, някои от които корумпирани, мълчим, ако целият свят мълчи и загуби своята радост, аз ви питам: Ще изкрещите ли?“\r\nИзданието коментира, че Франциск не е споменал световните демонстрации под наслова „Маршът на нашия живот“, които бяха оглавени от учениците от училище Marjory Stoneman Douglas, където нападател уби 17 души на 14 февруари. Демонстрациите призовават за засилване на контрола над разпространението на огнестрелно оръжие и привлякоха хиляди във Вашингтон.\r\n*** Президентът на Турция Реджеп Таийп Ердоган призова в неделя САЩ да предадат сирийския град Манбидж на сирийския народ и увери, че ако американците не го направят, турската армия ще влезе в района, за да ликвидира терористите от сирийските кюрдски „Отряди за народна самоотбрана“, предава турското издание Daily Sabah.\r\n„САЩ трябва да предадат Манбидж от терористите от ОНС/ПКК на истинския му собственик – сирийския народ“, заяви Ердоган по време на митинг на управляващата в Турция „Партия на справедливостта и развитието“.\r\n„Ако терористичната групировка ОНС не бъде изведена от Манбидж, ние ще сме принудени да ги ликвидираме, подкрепени от сирийския народ“, добави той.\r\n„Ще изчистим Тал Рифат от терорисите от ОНС/ПКК, за да завършим операция „Маслинова клонка“, посочи турския президент, визирайки военната операция на турската армия срещу кюрдските формирования в северозападния сирийски район Африн, започнала на 20 януари. На 18 март турските ВС и техните съюзници от „Свободната сирийска армия“ (ССА) превзеха административния център на областта – град Африн.\r\nТурското издание припомня, че сирийският град Манбидж е център на споровете между съюзниците в рамките на НАТО – Турция и САЩ. Анкара иска от Вашингтон да обезоръжи ОНС и да осигури изтеглянето им на изток от река Ефрат, като усилията в тази насока датират още от времената на бившия американски президент Барак Обама. САЩ обещаха да изпълнят исканията, но засега не са го направили, което, според Daily Sabah, е довело до силното обтягане на отношенията между двете страни.\r\nКато част от усилията за помирение между съюзниците в НАТО, Анкара се опитва да постигне споразумение, което да доведе до изтегляне на ОНС от Манбидж и бъдещата администрация на града. По-рано този месец външният министър на Турция Мевлют Чавушоглу заяви, че страните са постигнали разбирателство по въпроса, но засега няма официално споразумение между Анкара и Вашингтон.\r\nСпоред свидетелства на източници, запознати с въпроса, турската и американската армия трябва да обезпечат сигурността в Манбидж, след като той бъде напуснат от частите на ОНС и двете страни трябва да контролират процеса на изтегляне.\r\n*** След изявлението на държавния глава на Руската федерация Владимир Путин за разработването на нови оръжейни системи НАТО трябва да се стреми към увеличаване на военния си потенциал. Това заяви в интервю за неделното издание на германския национален ежедневник Die Welt am Sonntag председателят на Свободната демократическа партия (СвДП) Кристиан Линднер.\r\n„За мен е ясно: въпросите за сигурността, международното право и човешките права са над икономическите интереси\", категоричен бе Линднер. След това той поясни: никой не иска нова надпревара във въоръжението, но „готовността към подобно неминуемо последствие трябва да бъде убедителна, за да преосмисли Русия позициите си“.\r\nКоментирайки американския ядрен арсенал, разположен в района на Айфел в Рейнските шистови планини, Линднер заяви: „Във всеки случай, към настощия момент вече не трябва да говорим за изтеглянето (на ядреното въоръжение – бел.р.), което през 2009 г. СвДП считаше за възможно“. Решението за модернизация на тези оръжия обаче трябва да бъде взето от САЩ, подчерта Линднер.\r\n***", "date": "2018.03.26", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/26/2504361/redzhep-tayip-erdogan-razshiryavaneto-na-es-bez-turtsiya-e-smartna-greshka.html", "text": "Турският президент Реджеп Тайип Ердоган заяви, че би било „смъртна грешка“ за Европа да изключи страна му от политиката си на разширение, предава Anadolu Agency.\r\n„Би било смъртна грешка за Европа, която твърди, че е глобална сила, да изключи Турция от политиката си на разширяване“, заяви Ердоган по време на обща пресконференция след срещата на високо равнище Турция-ЕС във Варна. „Нашите операции срещу тероризма не само, че допринасят за сигурността ни и тази на сирийците, но и за сигурността на Европа“, допълни той.\r\n„Сега очакваме силна подкрепа от Европа върху чувствителните сфери като борбата срещу тероризма вместо да отправя неоправдана критика“, допълни турският президент.  Той заяви, че Анкара се надява процесът по подновяването на митническия съюз с ЕС ще започне.  Виктор Турмаков", "date": "2018.03.26", "title": "Реджеп Тайип Ердоган: Разширяването на ЕС без Турция е смъртна грешка"}
{"url": "http://www.focus-news.net/news/2018/03/26/2503927/predstoyashti-sabitiya-v-stranata-za-26-mart-agentsiya-fokus.html", "text": "***\r\nВ резиденция „Евксиноград“ ще се проведе лидерската среща между ЕС и Турция.\r\n***\r\nПрезидентът на Република Словения Борут Пахор е на официално посещение в България по покана на държавния глава Румен Радев. От 09.30 часа на площад „Св. Александър Невски“ ще се състои церемонията по официалното посрещане на държавния глава на Словения. Двамата ще проведат среща „на четири очи“ на „Дондуков“ 2 от 10.00 часа, след което ще се проведат пленарните разговори на официалните делегации на България и Словения. В 11.00 часа двамата президенти ще дадат съвместна пресконференция. \r\n***\r\nОт 11.30 часа пред столичния паметник „Одринска епопея“ в градинката до църквата „Св. Николай Софийски“ държавният глава Румен Радев ще участва в тържественото поклонение по повод Деня на Тракия и отбелязването на 105 години от Одринската епопея. \r\n***\r\nОт 9.00 часа в Националния дворец на културата ще се проведе международната конференция „Предизвикателства пред киберсигурността“ Гости на официалното откриване на конференцията са комисарят по цифрова икономика и общество Мария Гарбиел и вицепремиерът Томислав Дончев.\r\n***\r\nОт 10.00 часа в резиденция „Бояна“ ще започне Конференция за създаване на Службата на европейския прокурор (EPPO). От 11.30 часа е предвидена пресконференция с участието на министър Цецка Цачева и министъра на правосъдието на Люксембург г-н Филип Браз.\r\n***\r\nОт 11.00 часа в Регионален исторически музей – София Министерство на околната среда и водите ще награди победителите във фотоконкурса „Изворите в България“. Награда от името на институцията ще връчи зам.-министърът на околната среда и водите Атанаска Николова.\r\n***\r\nОт 9.30 часа 9 състав на Специализирания наказателен съд ще гледа делото срещу Йосиф Й., Ивайло С., Вергил С. и др. , обвинени в организиране и ръководене на организирана престъпна група. \r\n***\r\nОт 9.45 часа 2 състав на Специализирания наказателен съд ще гледа делото срещу Найден Д., Атанас Д. и др., обвинени в организиране и ръководене на организирана престъпна група. \r\n***\r\nОт 10.00 часа 14 състав на Специализирания наказателен съд ще гледа делото срещу Валентин К. и Красимир Й., обвинени в организиране и ръководене на организирана престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Владимир Т., Тодор С., Пламен Н. и др., обвинени в организиране и ръководене на организирана престъпна група. \r\n***\r\nОт 10.00 часа 18 състав на Специализирания наказателен съд ще гледа делото срещу Борислав Б., Васил И., Браиан С. и др., обвинени в организиране и ръководене на организирана престъпна група. \r\n***\r\nОт 10.00 часа в София Тех Парк, сграда \"Джон Атанасов\", ще се състои официалното откриване на международната конференция IT Hub Connect. Очаква се събитието да бъде открито от Емил Караниколов, министър на икономиката на Република България. Участие ще имат еврокомисар Мария Габриел и Росен Плевнелиев, президент на Република България (2012 - 2017).\r\n***\r\nОт 10.00 часа в храм „Свети Николай Софийски-Нови” ще започне Заупокойна служба по повод Деня на Тракия. В 10.40 часа ще бъдат поднесени цветя пред Паметника на Екзарх Антим І. В 11.00 часа ще започе честване-поклонение при Мемориала на Одринци (парково пространство между ул. „Пиротска” и ул. „Опълченска”).\r\n***\r\nОт 10.30 часа лидерът на БСП – София Калоян Паргов и заместник-председателят на столичната организация Христо Проданов ще поднесат венец пред паметника на екзарх Антим I (в парк \"Св. Николай Софийски\" на ъгъла на ул. \"Опълченска\" и ул. \"Пиротска\"). В 11.00 часа те ще участват във възпоменателна церемония пред мемориала на Одринци. \r\n***\r\nОт 11.00 часа в Информационния център на София – Европейска столица на спорта ще се проведе пресконференция по повод организираните на 31 март Велошествие и Велокарнавал. \r\n***\r\nОт 11.30 часа в зала „Родопи“ на Интер Експо Център – София (ИЕЦ) ще се състоят Годишните награди на ИКЕМ „Кубратов меч“ - за принос в  сферата на електрическата мобилност в България за 2017 г.\r\n***\r\nОт 12.00 часа 19 състав на Специализирания наказателен съд ще гледа делото срещу Васил Г. и Кристиян М., молба за изменение на мярка за неотклонение. \r\n***\r\nОт 13.00 часа 5 състав на Специализирания наказателен съд ще гледа делото срещу Христо Г., обвинен в изнудване. \r\n***\r\nОт 13.00 часа в Регионален исторически музей София, сградата на Централни минерални бани, ще се проведе кръгла маса на тема: „Находищата на минерална вода – управление, използване и потенциал“.\r\n***\r\nОт 13.30 часа 11 състав на Специализирания наказателен съд ще гледа делото срещу Станислав С., Станислав Т., Калин С. и др., обвинени в организиране и ръководене на организирана престъпна група. \r\n***\r\nОт 13.30 часа 10 състав на Специализирания наказателен съд ще гледа делото срещу Иво Д., Алиман Б., Иван Ц. и др., обвинени в организиране и ръководене на организирана престъпна група. \r\n***\r\nОт 13.30 часа 1 състав на Специализирания наказателен съд ще гледа делото срещу Георги К., обвинен в организиране и ръководене на организирана престъпна група. \r\n***\r\nОт 14.00 часа 16 състав на Специализирания наказателен съд ще гледа делото срещу Георги Х., Иван И., Александър К. и др., обвинени в организиране и ръководене на организирана престъпна група.\r\n***\r\nОт 14.00 часа 14 състав на Специализирания наказателен съд ще гледа делото срещу Бисер Г., Владимир В. и др., обвинени в организиране и ръководене на организирана престъпна група. \r\n***\r\nОт 14.00 часа 1 състав на Специализирания наказателен съд ще гледа делото срещу Димитър К.., обвинен в организиране и ръководене на организирана престъпна група. \r\n***\r\nОт 14.30 часа 18 състав на Специализирания наказателен съд ще гледа делото срещу Руслан Л., Йордан К., Светослав Б. и др., обвинени в организиране и ръководене на организирана престъпна група. \r\n***\r\nОт 14.30 часа 1 състав на Специализирания наказателен съд ще гледа делото срещу Георги И., обвинен в организиране и ръководене на организирана престъпна група. \r\n***\r\nОт 15.00 часа 1 състав на Специализирания наказателен съд ще гледа делото срещу Радослав П., обвинен в организиране и ръководене на организирана престъпна група. \r\n***\r\nОт 15.30 часа 1 състав на Специализирания наказателен съд ще гледа делото срещу Филип Ч., обвинен в организиране и ръководене на организирана престъпна група. \r\n***\r\nОт 16.00 часа 1 състав на Специализирания наказателен съд ще гледа делото срещу Теодор Б., обвинен в организиране и ръководене на организирана престъпна група.\r\n***\r\nОт 16.15 часа 1 състав на Специализирания наказателен съд ще гледа делото срещу Николай Ж., обвинен в организиране и ръководене на организирана престъпна група. \r\n***\r\nОт 19.00 часа в зала 1 на НДК Национален фолклорен ансамбъл „Българе“ ще представи пред столичани и гостите на града своя мащабен спектакъл „Осмото чудо“ с участието на холивудската знаменитост Бен Крос.\r\n***\r\nОт 18.00 часа в Градската библиотека „Паисий Хилендарски“ с празничен концерт ще бъде отбелязан Деня на Тракия. \r\n***\r\nОт 11.30 часа във Военен клуб - Бургас на ул. \"Христо Ботев\" 48 ще започне музикално-поетична програма с участието на  ФГ \"Тракийска памет\" и ФГ \"Тракийче\" по повод Денят на Тракия. От 12.00 часа ще започне тържественото шествие през площад \"Тройката\". В 12.30 часа в параклис \"Св. Георги Победоносец\" в Приморски парк ще бъде отслужена Панихида за загиналите български войни и тракийци. В 13.00 часа ще започнат словата и поднасяне на цветя пред паметниците на тракийските герои капитан Петко Войвода, Михаил Герджиков и Георги Кондолов в Приморски парк – Бургас. От 17.30 часа ще започне официален ритуал по полагане на венци и цветя пред Паметник на 24-ти Черноморски пехотен полк. От 18.00 часа ще се проведе Тържественият концерт \"26 март - Ден на Тракия\" в зрителната зала на \"Военен клуб\" - Бургас.\r\n***\r\nОт 12.00 часа в областната централа на ГЕРБ, намираща се на ул. \"Конт Андрованти\" 5 народният представител от ГЕРБ-Бургас Ася Пеева ще има приемен ден.\r\n***\r\nОт 18.00 часа на сцената на  Държавен куклен театър Бургас ще се проведе Шестото издание на Националния конкурс за поезия „Христо Фотев“.\r\n*** \r\nОт 12.00 часа на площад „Независимост“ във Варна политическа партия „Възраждане“ организира протест срещу посещението турския президент.\r\n*** \r\nОт 13.30 часа в централата на БСП на ул. „Македония” 33 проф. Анелия Клисарова, народен представител от ПГ „БСП за България“, ще приема граждани.\r\n*** \r\nОт  14.30 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Руслан Тошев ще има приемен ден за граждани.\r\n***\r\nОт 13.30 часа в централата на БСП на ул. „Македония” 33 проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n***\r\nВ с. Арбанаси ще се проведе ежегодната Академия за доброволци, организирана от Националната комисия за борба с трафика на хора (НКБТХ), фондация „Ханс Зайдел“ и Местната комисия за борба с трафика на хора (МКБТХ), гр. Велико Търново.\r\n*** \r\nОт 10.00 часа във Великотърновски университет „Св. Св. Кирил и Методий” ще бъде даден стартът на великотърновското издание на „Национални дни на кариерата – Добра Кариера, Добър Живот“ – най-голямото кариерно изложение в България.\r\n***\r\nОт 11.30 часа в Народно читалище „Йордан Йовков – 1870 г.“, Детски отдел на библиотеката, ще се състои „В света на писателя  Георги Райчев“ – Презентация и беседа за творчеството на писателя.\r\n***\r\nОт 19.00 часа в Концертна зала „Добрич“ ще бъде представен моноспектакълът „Чамкория“ на Захари Бахаров по романа на Милен Русков.\r\n***\r\nОт 14.30 часа в Районен съд – Кюстендил ще се проведе съвместна инициатива на прокуратурата и съда – „Ден на отворените врати”.\r\n***\r\nВ 09.30 часа в зала 5 на Окръжния съд ще се проведе заседание по делото за тютюневия склад  на ул. „Одрин“ и незаконната дейност на строителната фирма „Одрин 8“. \r\n***\r\nВ 09.30 часа в зала 10 на Окръжния съд ще се проведе заседание по делото срещу Цветан А., обвинен в убийството на своя баща. \r\n***\r\nВ 09.30 часа в зала 1 на Районния съд ще се проведе заседание по делото срещу Борис Р., обвинен в противозаконно повреждане на чужда недвижима вещ. \r\n***\r\nВ 10.00 часа в зала 1 на Апелативния съд ще се проведе заседание по делото, образувано по жалба на подсъдимия Петър Р. срещу присъда на Окръжен съд – Смолян. Той е обвинен в убийство на жена, извършено по особено мъчителен начин.\r\n***\r\nВ  13.30 часа в Регионалния археологически музей ще се състои откриване на изложбата „Седем разказа за вярата“.\r\n***\r\nВ 14.30 часа от зала „Чайка“ до стадион „Пловдив“ ще потегли протестно шествие на таксиметровите водачи из града с искане за повече сигурност на работното им място. Час по-рано, в 13.30 часа, водачите ще се съберат пред залата и ще изложат исканията си.\r\n***\r\nВ 16.00 часа в „Империал Пловдив хотел и СПА“ министърът на културата Боил Банов ще участва в конференция на тема „Културното наследство: За една устойчива Европа”. В 19.00 часа в кино „Лъки“ Пловдив ще се състои церемонията по връчването на „Знака на европейското наследство“. Конференцията ще продължи и на 27 март.\r\n***\r\nОт 11.00 часа ще се проведе церемония по първа копка на кръстовище „Розова градина“. \r\n***\r\nОт 10.00 часа в залата на НЧ „Св. Климент Охридски 1858“ ще се проведе концерт на лауреатите от Националния детски фолклорен конкурс „Орфеево изворче 2018“, който ще даде началото на общоградските тържества за 105-годишнината от Одринската епопея. От 17.00 часа в парк „Тракия“ ще се състои тържествен военен ритуал с полагане на венци и цветя пред паметник „Одринска епопея“. От 19,00 часа в залата на Драматичния театър започва концерт. \r\n***\r\nОт 10.00 часа в НЧ „Тодор Петков“ ще се проведат Пролетни празници с пчели и мед.\r\n***\r\nОт 14.00 часа в зала 304 в сградата на общината ще се състои заседание на ПК „Правна и опазване на обществения ред”.", "date": "2018.03.26", "title": "Предстоящи събития в страната за 26 март (Агенция „Фокус“)"}
{"url": "http://www.focus-news.net/news/2018/03/26/2503930/emsc-zemetresenie-s-magnitud-66-e-stanalo-v-indoneziya.html", "text": "Земетресение с магнитуд  6.6 по скалата на Рихтер е станало в Индонезия, в морето Банда, предават от Европейския средиземноморски сеизмологичен център .\r\nЗеметресението е станало на дълбочина от 176 километра под морското дъно, на 375 километра югоизточно от град Амбон и на 503 километра североизточно от град Дили, столицата на Източен Тимор. Няма данни за жертви и разрушения, защото най-близките населени острови са Танимбаровите острови на 222 километра северозападно от епицентъра.Предупреждение за цунами е издадено, но после е отменено. Юлиян Марков", "date": "2018.03.26", "title": "EMSC: Земетресение с магнитуд  6.6 е станало в Индонезия"}
{"url": "http://www.focus-news.net/news/2018/03/26/2504364/zhan-klod-yunker-ek-angazhimentat-na-es-po-otnoshenie-na-bezhantsite-v-turtsiya-shte-bade-spazen.html", "text": "Ангажиментът на ЕС по отношение на бежанците в Турция ще бъде спазен. Това каза на пресконференция в резиденция „Евксиноград“ във Варна председателят на Европейската комисия (ЕК) Жан-Клод Юнкер след лидерската среща Европейски съюз – Турция, предаде репортер на Агенция „Фокус“.\r\n„По отношение на миграцията не всичко е идеално, но споразумението, което успяхме да сключим между турското правителство и ЕС се оказва много ефикасно, що се отнася до резултатите“, заяви Юнкер. По думите му броят на бежанците, идващи от Турция към Европейския континент са намалели с 87 % и това е заслуга на Турция, която е подслонила на своя територия милиони хора, идващи от Сирия. \r\n„Това доказва, че Турция, когато трябва да даде пример по отношение на международната солидарност наистина го прави. Тя доказа своята солидарност с ЕС и положи невероятни усилия – нещо, за което можем да ѝ благодарим много“.\r\n„Що се отнася до солидарността между Турция и ЕС трябва да кажа, че резултатите са наистина видими. ЕС даде своя ангажимент да даде 3 млрд. евро между 2016 и 2017 г. и през март миналата година процесът на мобилизация на допълнителен втори транш от 3 млрд. евро започна и нашите държави членки са съгласни с това“, отбеляза Юнкер.\r\n„Не трябва да има съмнение по отношение на ангажимента на ЕС за тези 3 млрд. евро. Ангажиментът не ЕС по отношение на бежанците в Турция ще бъде спазен“, заяви председателят на ЕК.", "date": "2018.03.26", "title": "Жан-Клод Юнкер, ЕК: Ангажиментът на ЕС по отношение на бежанците в Турция ще бъде спазен"}
{"url": "http://www.focus-news.net/news/2018/03/26/2503929/gazetaru-sasedite-na-rusiya-se-otkazvat-ot-ruskiya-ezik.html", "text": "Съседите на Русия се отказват от руския език, даже не искат да го чуват, пише руското електронно издание “Газета.ru“.\r\nВ Латвия е приет закон за постепенно преминаване на всички училища на латвийски език. Съгласно новите правила в началните училища не по-малко от половината предмети ще се преподават на латвийски език, а от седми до девети клас 80 процента от предметите трябва да се изучават на местния език. След 10 клас може да се преподава само на латвийски език. Рускоезичното малцинство съставлява 34 процента от населението на Латвия. В Естония и Литва не е такъв строг режима на отхвърляне на руския език, но в Естония на няколко гимназии им е забранено да преподават на руски език. \r\nВ Казахстан е приет закон за преминаване към латинската азбука до 2025 година, а в Туркменистан, Узбекистан и Азербайджан отдавна пишат на латиница. В Украйна  е забранено преподаването на руски език.   Юлиян Марков", "date": "2018.03.26", "title": "„Газета.ru“: Съседите на Русия се отказват от руския език"}
{"url": "http://www.focus-news.net/news/2018/03/26/2503934/parvata-direktna-avioliniya-mezhdu-sofiya-i-lyublyana-beshe-otkrita-ot-slovenskiya-prezident-borut-pahor-obzor.html", "text": "Президентът на Словения Борут Пахор откри първата директна авиолиния между София и Любляна със символична церемония на Правителствения терминал на Летище „София“. Редовни полети до словенската столица ще се изпълняват три пъти седмично – в понеделник, четвъртък и неделя, от словенската авиокомпания Adria Airways. Посланикът на България в Словения Димитър Абаджиев обясни, че полетът ще е с продължителност от около час и половина, ще струва между 100 и 200 евро в двете посоки и ще бъде целогодишен. \"Президентът на Словения беше един от първите пътници на новата линия. Тя ще увеличи в пъти и туристическия, и икономическия обмен между двете държави“, коментира Абаджиев.\r\nЦветилена СИМЕОНОВА", "date": "2018.03.26", "title": "Първата директна авиолиния между София и Любляна беше открита от словенския президент Борут Пахор (ОБЗОР)"}
{"url": "http://www.focus-news.net/news/2018/03/26/2503932/pravdaru-kato-stranichen-efekt-moldova-neochakvano-vliza-v-nato.html", "text": "Като страничен ефект на намерението за взаимодействие на молдовската и румънската армия и решението за постоянно присъствие на румънски военни на територията на  Молдова , то страната „неочаквано влиза“ в НАТО, пише руският ежедневник “Правда.ру“.\r\nСпоред вестника правителството на Молдова разглежда обединението на въоръжените сили на двете страни като първа крачка към политическото „поглъщане“ на Молдова от Румъния.\r\nОще през 2012 година молдовското правителство подписва военен договор с Румъния според който молдовските въоръжени сили се подчиняват на румънския генерален щаб, а чрез него на командването на НАТО и тук възниква противоречие с конституцията на Молдова, според която страната е неутрална. Това обаче не прави впечатление на привържениците на обединението с Румъния, които контролират правителството и парламента в Кишинеу.\r\nПоявата на румънската армия в Молдова безпокои Приднестровието. Според властите там румънската армия може да бъде използвана за нападение срещу непризнатата Приднестровска република, което да доведе до възобновяване на военния конфликт в района.\r\nСпоред подписаните договорености при възникване на масови безредици на територията на Молдова може да бъде използвана румънската жандармерия. Тъй като Молдова счита Приднерстровието за своя територия, то лесно може да бъде намерен повод за прилагане на това споразумение  и да влезнат в конфликт с руските миротворци, намиращи се там от 1992 година. Юлиян Марков", "date": "2018.03.26", "title": "„Правда.ру“: Като „страничен ефект“ Молдова неочаквано „влиза“ в НАТО"}
{"url": "http://www.focus-news.net/news/2018/03/26/2503933/naznachenieto-na-dzhon-boltan-v-beliya-dom-mozhe-da-e-signal-za-po-yastrebova-politika.html", "text": "Джон Болтън обеща на президента Доналд Тръмп, че \"няма да започне войни\", ако бъде назначен за трети съветник по националната сигурност в Белия дом само за 14 месеца - твърдение, което предизвика скептицизъм във Вашингтон според американския телевизионен канал CNN.\r\nБолтън, неоконсервативен „ястреб“, препоръчваше война с Иран и превантивен удар срещу Северна Корея и остава безкритичен поддръжник на войната в Ирак, въпреки недостатъчните разузнавателни данни, използвани за оправдаването на американската инвазия.\r\nТака че твърдението, че Болтън ще избягва конфликт, описано пред CNN от източник, запознат с преговорите между президента и бившия посланик в ООН, събужда недоверие, когато новините обявиха в четвъртък, че Тръмп освобождава Хърбърт Макмастър и го замества с 69- годишния роден в Балтимор дипломат.\r\nЗа мнозина притеснението е, че назначаването на Болтън - точно този вид застъпник на американските отвъдморски операции, които Доналд Тръмп осъждаше по време на кампанията си - отбелязва войнствен завой за администрацията на  президента. Това може да  обрече иранската ядрена сделка, да  увеличи възможността за сблъсък със Северна Корея и да  повиши напрежението с Москва.\r\nБолтън получи похвала от някои републикански сенатори, включително Линдзи Греъм в Южна Каролина, която  заяви, че завършилият право в Йейл ще свърши \"отлична работа\", но група от ветерани, нарича назначението \"плашещо\", и застъпнически групи предупредиха, че Тръмп събира \" военен кабинет. \"\r\nТревогата е  заради миналото на Болтън - презрение към дипломацията, жажда за военни авантюри и обвинения, че той е манипулирал разузнавателните данни, които доведоха до войната в Ирак - тъй като става въпрос за ролята, която той ще играе в оформянето на външната политика на САЩ.\r\nЗадачата на съветника по националната сигурност е да действа като обединител по въпросите на сигурността в администрацията, като координира и обобщава за главнокомандващия различните предложени политики, идващи от Пентагона, Държавния департамент и други агенции.\r\nСъветникът по националната сигурност предлага свой собствен анализ, след което предава политическите решения на президента надолу по веригата и гарантира, че те се изпълняват.\r\nНо мнозина изразяват съмнение, че Болтън е способен да остави настрани собствените си виждания и да предлага един вид безпристрастно обобщение на разнообразните политически възгледи, които биха помогнали на президента да прецени всички възможности, вместо да предлага на преден план „по-ястребовите“ позиции, които предпочита.\r\n\"Мисля, че дългогодишната ми надежда за поправяне на иранската сделка просто умря\", заяви Марк Дубовиц, изпълнителен директор на Фондация за защита на демокрациите и дългогодишен критик на ядреното споразумение. \"Време на смъртта: следобед на 22 март 2018 г. Сега какво?\"\r\nДепутатът от Делауеър, сенатор Крис Коунс, заяви: \"Изявените позиции на посланик Болтън по днешните основни проблеми, най-вече ядрените програми на Северна Корея и Иран, са в най-добрия случай агресивни и най-лошия опасни\".\r\n\"Нека няма грешка - няма война за промяна на режима, за която Джон Болтън да не е бил\", каза Джон Солц, ветеран от войната в Ирак, който служи като председател на VoteVets (организацията се бори за избиране на ветерани от войните в Ирак и Афганистан за конгресмени и сенатори - бел. ред.). \"Без съмнение сме по-близо до война в Корея и война с Иран, с Джон Болтън като съветник по националната сигурност и с Майк Помпей като кандидат за държавен секретар\".\r\nНякои анализатори на външната политика съобщиха, че загрижеността обхваща и  американските съюзници.\r\n\"Прекарах миналата седмица в Сеул и Токио\", пише в „Туитър“ Ейбрахам Денмарк, директор на Азиатската програма в Института Кисинджър. \"Един от въпросите, които поставяха многократно, беше дали Болтън ще бъде назначен\" за съветник по националната сигурност. Този въпрос, казва Денмарк, \"винаги е бил задаван със смесица от недоверие и страх. Азиатските съюзници  се притесняват, че дипломацията ще е фарс и че военните действия са по-вероятни\".\r\nНепохватен в облеклото,с моржов мустак и инатлив характер, Болтън е бил един от кандидатите за държавен секретар на Тръмп и оттогава посещава Западното крило на всеки няколко месеца, за да обсъжда външната политика и националната сигурност.\r\nТой ще започне новата си работа на 9 април с голям опит, след като е служил в републиканските администрации на Роналд Рейгън, Джордж Буш – старши  и Джордж Буш - младши.\r\nВ кариерата си той е обвиняван, че е манипулирал разузнаването за наличието на оръжия за масово унищожение преди войната в Ирак, укривал е информация от държавния секретар Колин Пауъл и е оказвал натиск върху подчинени на различно от неговото мнение в Държавния департамент, където е служил като заместник-секретар за контрол на въоръженията.\r\nСред неоконсерваторите Болтън се възхищава на отхвърлянето на ООН и издигането на САЩ като единствената значима сила в света.\r\nМнозина приемат като добре дошла строгост в начина, по който администрацията на Тръмп ще подходи към евентуални преговори със Северна Корея и текущи сблъсъци с Русия, които според служителите на разузнаването продължават да се опитват да се месят в изборите в САЩ.\r\nХари Дж. Казианис, директор на изследователската дейност по отбраната в Центъра за национален интерес, заявява, че назначението на Болтън \"е лоша новина за онези, които се надяват, че иранската сделка ще оцелее по някакъв начин. Иранската сделка вече е покойник“.\r\nКазианис също предвижда неотстъпчив подход към Северна Корея на планираната среща на високо равнище между Тръмп и Ким Чен-ун през май. \"Болтън няма да толерира никакви игри от Пхенян\", каза Казианис, позовавайки се на модела на Пхенян, който изисква икономически отстъпки в замяна на разговори. \"Ако севернокорейците искат подкупи или стимули да говорят, потърсете администрацията, за да стигнете до още по-твърда линия - помислете за максимален натиск \", казва той.\r\nА за Русия, въпреки многократния помирителен тон на Тръмп към президента Владимир Путин, Казианис прогнозира, че \"назначаването на Джон Болтън може да бъде най-лошият кошмар на Москва\".\r\nСамият Болтън прекара целия ден в четвъртък, настоявайки чрез посредници и в интервю за \"Фокс Нюз\", където е работил като коментатор, че дори да има „силни възгледи“, той ще канализира само желанията на президента и ще \"върви абсолютно заедно с Тръмп\".\r\nВ интервюто с „Фокс Нюз“ Болтън казва, че миналите му коментари са \"зад мен\" и това, което има значение, е \"какво казва президентът\". Юлиян Марков", "date": "2018.03.26", "title": "Назначението на Джон Болтън в Белия дом може да е сигнал за „по-ястребова“ политика"}
{"url": "http://www.focus-news.net/news/2018/03/26/2504077/plovdiv-apelativniya-sad-shte-vzeme-reshenie-po-deloto-za-ahmed-musa-i-12-te-imami-na-30-mart.html", "text": "На 30 март 2018 година петък от 13.00 часа се очаква решението на Апелативния съд в Пловдив по делото за Ахмед Муса и 12-те имами, обвинени в пропагандиране на радикален ислям. Това съобщи за Радио „Фокус” - Пловдив прокурор Недялка Попова. На 23 март Ахмед Муса е имал много време за лична защита, около час и половина. Съдебното заседание продължи до 20.00 часа.\r\nСъдебният процес стартира на 6 октомври 2010 година и продължава повече от 7 години. По повдигнатите спрямо подсъдимия Ахмед Муса Ахмед обвинения по чл.108 ал.1 НК, чл. 109 ал.2 НК, 164 ал.1 НК, при първото разглеждане на делото Апелативният съд му наложи общо наказание две години лишаване от свобода.\r\nПо повдигнатото обвинение по чл.109 НК, неговите съучастници в деянието бяха освободени от наказателна отговорност и им беше наложено административно наказание по реда на чл.78а НК.\r\nС отменителното решение на ВКС делото беше върнато за ново разглеждане в тези части.\r\nДавностният срок по делото изтича на 6 април 2018 година.\r\nЦветана ТОНЧЕВА", "date": "2018.03.26", "title": "Пловдив: Апелативния съд ще вземе решение по делото за Ахмед Муса и 12-те имами на 30 март"}
{"url": "http://www.focus-news.net/news/2018/03/26/2503939/sled-plenum-bsp-gotvi-viziya-za-balgariya-prie-deklaratsiya-za-denya-na-trakiya-i-zagovori-za-predsrochni-izbori-obzor.html", "text": "След Пленум БСП готви визия за България, прие декларация за Деня на Тракия и заговори за предсрочни избори. Заседанието се проведе в зала „Александър Лилов“ и бе закрито за медиите.  По точка първа от дневния ред лидерът на партията Корнелия Нинова представи доклад за актуалната политическа обстановка и задачите пред БСП. Стана ясно, че БСП ще представи визия за България на голямо национално съвещание.  В него ще участват общинските и областните председатели на партията, кметове, общински съветници, депутати и членовете на Националния съвет на левицата. Датата ще определи Изпълнителното бюро на партията, като се очаква тя да е през май. От доклада на лидера на партията стана ясно, че през април тя ще посети Черна гора и Албания, където ще се срещне с председателите на партии от политическото семейство. В края на април предстои посещение на делегация на ПЕС в София, с която ще бъдат обсъдени леви политики. Продължават и изнесените заседания на Изпълнителното бюро на БСП в страната, като следващото ще в Пазарджик на 27 март. Там ще бъдат обсъдени местни проблеми и политики и организационни въпроси.  Националният съвет на БСП прие редица документи.  Пленумът одобри  декларация за Деня на Тракия - 26 март. С нея социалистите настояват \"справедливото искане за обезщетението на тракийските българи да бъде поставено пред турската страна на най-високо ниво\". В декларацията си от БСП настояват още премиерът Бойко Борисов да заяви на турския президент Ердоган, че изказването му за Кърджали е неприемливо. Пленумът реши още  да даде повече пари за местните структури и одобри финансирането за партийната телевизия.  От БСП коментираха и темата за предсрочни избори. Преди заседанието на Националния съвет заместник-председателят на ПГ на БСП за България“ Антон Кутев заяви пред журналисти, че се налагат  предсрочни избори. По думите на Кутев повечето политически сили нямат интерес от предсрочни избори, а БСП е може би единствената, която има такъв интерес. Според него такива избори се налагат след всички глупости, които правят управляващите. Кутев визира сделката с ЧЕЗ  и коментира, че според него няма как премиерът да не е знаел за нея. Колегата му Георги Свиленски допълни, че ситуацията с ЧЕЗ вече обърна нагласите в обществото \r\nДеница КИТАНОВА", "date": "2018.03.26", "title": "След Пленум БСП готви визия за България, прие декларация за Деня на Тракия и заговори за предсрочни избори (ОБЗОР)"}
{"url": "http://www.focus-news.net/news/2018/03/26/2503942/rt-eipetskite-vlasti-ubiha-shestima-teroristi.html", "text": "Египетската полиция е убила шест бойци, свързани с група, която, според вътрешното министерство на страната, извърши бомбен атентат в крайбрежния град Александрия в събота, предава руския телевизионен канал Russia Today.\r\n\"Вътрешното министерство нанесе ефективен удар на въоръженото крило на „Мюсюлмански братя“,  движението Хасам, сутринта на 25 март. Министерството разкри терористично гнездо  и откри  огън по терористите, като  уби шест от тях \", се казва в изявление. Трима от убитите са били идентифицирани от полицията. Остава неясно дали убитите са участвали в бомбения атентат  в събота, който бе насочени към началника на службата за сигурност и при който загинаха  двама полицаи. Юлиян Марков", "date": "2018.03.26", "title": "RT: Еипетските власти убиха шестима терористи"}
{"url": "http://www.focus-news.net/news/2018/03/26/2503947/abv-se-pokloni-pred-podviga-na-zaginaliya-zhandarmerist-pri-teroristichnata-ataka-vav-frantsiya-obzor.html", "text": "Румен Петков, член на Изпълнителното бюро на АБВ и бивш вътрешен министър заедно с председателя на Столичната градска организация на АБВ Емил Кало и председателят на АБВ – Младежи  Любомира Ганчева  поднесоха цветя пред Френското посолство. Активистите на АБВ поднесоха цветята в  памет на загиналия жандармерист Арно Белтрам , разменил се за заложник по време на атаката в Южна Франция. Румен Петков коментира, че е съпричастен към трагедията на Франция и се прекланя пред избора на жандармериста. Той обърна внимание, че служителят е жертвал собствения си живот и това не може да не предизвика възхищение и преклонение. Според Румен Петков в 21 век солидарността в Европа трябва да е по-силна от всякога. По думите му, за да искаме да сме солидарни, солидарността трябва да излезе много извън Европа - до Турция и до Русия.Агенция „Фокус“ припомня: Трима души бяха убити в югозападна Франция в петък, в резултат от серия терористични нападения, осъществени от мъж от марокански произход. Мъжът отвлича  кола в средновековния град Каркасон, убивайки пътник и ранявайки шофьора, след това стреля по група полицаи, ранявайки един от тях. Нападателят взима заложници в супермаркет в съседното градче Треб, убивайки двама души и ранявайки още един. Френски части за бързо реагиране успяха да го щурмуват и да убият терориста. Източници от \r\nСпоред жител на градчето Треб, нападателят е заявил, че служи на „Ислямска държава“ и е поискал освобождаването на Салах Абделсалам – основният оцелял заподозрян за терористичното нападение на „Ислямска държава“ в Париж през 2015 година, когато загинаха 130 души.\r\nВ един от епизодите на драмата, 45-годишен лейтенант се смени за един от заложниците.  По-късно по информация на вътрешния министър на Франция Жерар Колом стана ясно, че френският полицай, разменил се за заложниците,  е починал от раните си. \r\nДеница КИТАНОВА", "date": "2018.03.26", "title": "АБВ се поклони пред подвига на загиналия жандармерист при терористичната атака във Франция (ОБЗОР)"}
{"url": "http://www.focus-news.net/news/2018/03/26/2503938/the-times-feysbuk-e-sabiral-danni-za-telefonni-razgovori-i-tekstovi-saobshteniya-ot-milioni-potrebiteli.html", "text": "Фейсбук“ е събирал данни за телефонни разговори и текстови съобщения от милиони потребители, пише британският вестник The Times.\r\nСоциалната мрежа е събирала подробна информация за това кой с кого и кога е провеждал телефонни разговори и е изпращал текстови съобщения. Според компанията  тя е получила разрешение от потребителите на  „Андроид“, които са инсталирали на телефоните си мобилните приложения и са дали съгласие да споделят контактите си.\r\nХиляди хора са свалили от“Фейсбук“  цялата налична за тях информация покрай скандала с фирмата „Кеймбридж Аналитика“. Според вестника сега много потребители закриват акаунтите си и свалят информацията събирана за тях, като откриват доста необичайни и неочаквани факти, събирани за тях като подробни данни за проведените телефонни разговори например.\r\nОт компанията заявяват: „Споделянето на контактите е доброволно и хората са питани специално дали искат да качат контактите от телефона си – това е подробно обяснено, когато започнат да използват приложенията“. От компанията заявяват, че всеки може да изтрие тази информация когато пожелае. Юлиян Марков", "date": "2018.03.26", "title": "The Times: „Фейсбук“ е събирал данни за телефонни разговори и текстови съобщения от милиони потребители"}
{"url": "http://www.focus-news.net/news/2018/03/26/2503931/izvestiya-golyam-pozhar-v-targovski-tsentar-v-rusiya-40-dushi-sa-zaginali-nad-70-se-izdirvat-vse-oshte.html", "text": "В търговски център „Зимна Вишна“ в гард Кемерово около 17 часа местно време възниква пожар на четвъртия етаж, като огънят заема площ от около 1 500 квадратни метра, което предизвиква срутване на покривна конструкция на площ от 600 квадратни метра. Пожарът е бил видим от други райони на града, пише руският вестник “Известия“ .\r\nЗагиналите са 40 човека, като 11 от тях са деца, 43 са пострадали, а съдбата на 69 човека е неизвестна, между тях 40 са деца.\r\nВ гасенето на пожара участват 230 спасители и 50 единици противопожарна техника, като в Кемерово  е кацнал самолет със спасители. Според първоначалните данни причината за пожара може да е детска игра. Юлиян Марков", "date": "2018.03.26", "title": "„Известия“: Голям пожар в търговски център в Русия, 40 души са загинали, над 70 се издирват все още"}
{"url": "http://www.focus-news.net/news/2018/03/26/2503936/the-guardian-opozitsiyata-shte-vnese-promyana-v-zakona-za-brekzit.html", "text": "Опозицията ще внесе промяна в закона за Брекзит, която да направи невъзможно излизането на страната от Евросъюза, ако парламентът отхвърли предложената от премиера Тереза Мей сделка с ЕС, пише британския вестник The Guardian.\r\nВ реч, произнесена в Бирмингам министърът от опозиционния кабинет в сянка Кеир Стармър заявява, че ще търси подкрепа от депутати и от другите партии, за да прокара поправка в закона за Брекзит, която да не позволява Обединеното кралство да напусне ЕС без сделка за преходния период, ако парламентът не приеме постигнатите договорености с Брюксел. В този случай ще се възложи на премиера да търси нови договорености с Европейската комисия.\r\nТова предложение идва на фона на заявленията на някои министри, че при евентуален отрицателен вот срещу постигнатите договорености страната ще напусне Съюза без сделка за преходния период.\r\n„Това е напълно неприемливо. Ако парламентът отхвърли предложената от премиера сделка, това не може да и даде лиценз тя, или  крайните привърженици на Брекзит в нейната партия, да позволят на Великобритания да затръшне вратата без сделка. Това ще е възможно най-лошият от всички изходи“, казва Стармър. \r\nСпоред него подобна промяна „ ще осигури спасителен изход от процеса на Брекзит,ще спаси работните места и икономиката и ще премахне възможността отрицателен вот да доведе до напускане без сделка, Това ще върне контрола на парламента“, добавя той. Юлиян Марков", "date": "2018.03.26", "title": "The Guardian: Опозицията ще внесе промяна в закона за Брекзит"}
{"url": "http://www.focus-news.net/news/2018/03/26/2503950/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от – 5° до 8°. Времето над страната е облачно.\r\nВятър духа в областите Шумен, Търговище, Разград, Добрич, Смолян и София.  \r\nСлаб дъжд вали в областите Благоевград, Смолян, Пазарджик, Пловдив, Плевен, Търговище, Разград, Варна, Шумен, Русе, Кърджали и в районите на Пода, Босна, Каблешково и Дюлински проход /обл. Бургас/, Трън /обл. Перник/, Нова Загора, Твърдица и Котел /обл. Сливен/, Дупница /обл. Кюстендил/.\r\nСняг вали в областите Смолян, Перник, Кюстендил, Монтана, Видин, в планинската част на обл. Пазарджик, в районите на Попови ливади, Черна Места Баня и пр. Предела /обл.Благоевград/, Студенец /обл. Пловдив/, Бистрица, Боровец, Самоков, Владая, Козница, Гълъбец, Саранци, АМ „Люлин“, АМ „Тракия“ и АМ „Хемус“ /обл.София/; пр. „Шипка“, Ябланица, Луковит и Български извор /обл. Ловеч/.\r\nПътните настилки са предимно мокри, на места заснежени, частично заледени и обработени.\r\nНамалена видимост поради мъгла: \r\n- до 50 м в района на Омуртаг /обл.Търговище/, Котел /обл. Сливен/, проход „Шипка“, АМ „Хемус“ и Витиня /обл. София/;\r\n- до 100 м в област Шумен и в района на Леденика /обл. Враца/, Гривица, Плевен, Любеново и Вълчитрън /обл. Плевен/;\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: до 04.04.2018 г. движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - целогодишно е затворен за всички МПС; \r\n- „Златишки“ - целогодишно е затворен за всички МПС;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Предел“ - отворен за всички МПС;\r\n- „Рожен“ - отворен за всички МПС;\r\n- „Превала“ - забранен за МПС над 12 т с ремаркета и полуремаркета;\r\n- „Троянски“ - забранен за МПС над 12 т;\r\n- „Котленски“ - забранен за МПС над 12 т; \r\n- „Вратник“ - забранен за МПС над 10 т целогодишно;\r\n- „Дюлински“ - забранен за МПС над 3,5 т целогодишно;\r\n- „Пампорово“ - забранен за МПС над 3,5 т целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - целогодишно е забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: до 30.04.2018 г. движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци.  \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 26.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.,\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.03.26", "title": "Актуална пътна обстановка"}
{"url": "http://www.focus-news.net/news/2018/03/26/2503952/predstoyashti-mezhdunarodni-sabitiya-za-26-mart-agentsiya-fokus.html", "text": "***Президентът на Турция Реджеп Таийп Ердоган и председателите на Европейската комисия и Европейския съвет Жан-Клод Юнкер и Доналд Туск ще се срещнат във Варна в опит да подобрят обтегнатите отношения между Европа и Турция\r\n***Емирът на Катар Шейх Тамим бин Хамад ал Тани ще пристигне на посещение в Москва, където ще проведе среща с руския президент Владимир Путин\r\n***Бившият финансов министър на Гърция от правителството на СИРИЗА Янис Варуфакис ще основе нова партия – „МеРА“\r\n***Ще се проведе първият тур от президенстките избори в Египет\r\n***Съветът за сигурност на ООН ще проведе заседание във връзка със ситуацията в региона на Близкия Изток\r\n***", "date": "2018.03.26", "title": "Предстоящи международни събития за 26 март (Агенция \"Фокус\")"}
{"url": "http://www.focus-news.net/news/2018/03/26/2503937/daily-express-es-iska-da-izklyuchi-velikobritaniya-ot-skap-otbranitelen-proekt-za-koyto-tya-e-davala-sredstva.html", "text": "Европейският съюз планира да изключи Великобритания от струващия 2.3 милиарда  паунда проект „Галилео“, за който страната е платила 15 процента от средствата, пише британският Daily Exspress.\r\nСистемата ще заработи през 2020 година и ще дава значителни отбранителни предимства, като ще предоставя криптирани навигационни данни.\r\nСпоред източници на премиерския кабинет достъпът на Великобритания  ще бъде отказан с мотив „риск за сигурността“.\r\nСпоред писмо от Европейската комисия, ще бъде неправилно да се споделя твуърде чувствителна информация с трета страна, каквато ще се явява Великобритания след напускането на съюза. Юлиян Марков", "date": "2018.03.26", "title": "Daily Express: ЕС иска да изключи Великобритания от скъп отбранителен проект, за който тя е давала средства"}
{"url": "http://www.focus-news.net/news/2018/03/26/2503949/daily-sabah-predstoi-sreshta-na-liderite-na-turtsiya-i-evropeyskiya-sayuz.html", "text": "Високопоставени представители на Турция и на Европейския съюз ще се срещнат днес в българския пристанищен град Варна, пише турският ежедневник Daily Sabah.\r\nТе ще обсъдят двустранните отношения заедно с регионалното и глобалното развитие. Преди историческата среща турските официални представители призоваха европейските лидери да сложат край на онова, което те описаха като \"политическа и изкуствена криза по отношение на преговорния процес в Турция\". Междувременно в Европа гласовете на разума продължават да бъдат заглушавани от нарастващия популизъм, расизъм и ксенофобия.\r\nКакто Турция, така и Европейският съюз преживяха големи промени, откакто турският процес на присъединяване започна официално през 2005 година. През последните 13 години имаше няколко опита по извънпарламентарен път да бъде  свалено демократично избраното правителство на Турция. В същото време в страната се наблюдава нарастване на терористичните атаки от страна на Даеш и ПКК, отчасти поради влошаването на сигурността в Сирия и Ирак.\r\nПрез последните години отговорът на турското правителство на тези предизвикателства многократно е нападан от европейски лидери, които турският народ смята за спонсори на терористични организации, насочени към турски граждани. В същото време в Европа прогресивните правителства бяха заменени от десноцентристки и крайнодесни движения в следствие на опустошителна икономическа криза, терористични атаки и привидно неудържим приток на бежанци. Юлиян Марков", "date": "2018.03.26", "title": "Daily Sabah: Предстои среща на лидерите на Турция и Европейския съюз"}
{"url": "http://www.focus-news.net/news/2018/03/26/2503940/afp-sauditska-arabiya-prihvana-sedem-raketi-ot-yemen-edin-e-zaginal.html", "text": "Саудитската противовъздушна охрана е прихванала седем ракети, изстреляни от Йемен, като един египетски гражданин е загинал, предава AFP.\r\nРакетите са изстреляни по столицата Рияд, където е загинал гражданинът на Египет, а други двама негови сънародници са ранени от паднали шрапнели. По столицата са изстреляни три ракети и по една към градовете Хамис, Мушаит, Джизан и Наджран, като всичките са били насочени към населени райони. \r\nБунтовниците хути, подкрепяни от Иран в Йемен са заявили, че те са изстреляли ракетите по излъчван от тях телевизионен канал. Юлиян Марков", "date": "2018.03.26", "title": "AFP: Саудитска арабия прихвана седем ракети от Йемен, един е загинал"}
{"url": "http://www.focus-news.net/news/2018/03/26/2503954/nimh-maksimalnite-temperaturi-shte-sa-ot-5-6-v-severozapadnite-rayoni-do-14-15-v-iztochna-balgariya-i-kraynite-yugozapadni-rayoni.html", "text": "Атмосферното налягане e по-ниско от средното за месеца и още ще се понижи. Ще има значителна облачност, с превалявания от дъжд, в северозападните райони - от сняг, но и там с повишението на температурите ще преминават в дъжд. На повече места ще са валежите в Източна България, а значителни по количество в Родопите. В сутрешните часове на места в централните райони на Дунавската равнина ще има условия за поледици. Ще духа до умерен, в Източна България и силен вятър от юг-югоизток. Максималните температури ще са от 5°-6° в северозападните райони до 14°-15° в Източна България и крайните югозападни райони, за София – 9-10°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nПо Черноморието ще е облачно, с превалявания от дъжд, по-значителни след обяд в южните райони. Ще духа силен югоизточен вятър. Максималните температури ще са 10°-15°. Вълнението на морето ще е около 3  бала. Температурата на морската вода е 6°-7°.\r\nНад планините ще има значителна облачност и ще превалява сняг, под 1400 м – дъжд и сняг. В Родопите валежите ще са значителни по количество, предимно от дъжд, само по най-високите части – от сняг. Ще духа силен, по билата до бурен югозападен вятър. Максималната температура на височина 1200 ще е около 6°, на 2000 метра - около 0°.", "date": "2018.03.26", "title": "НИМХ: Максималните температури ще са от 5°-6° в северозападните райони до 14°-15° в Източна България и крайните югозападни райони"}
{"url": "http://www.focus-news.net/news/2018/03/26/2503955/prezidentat-rumen-radev-shte-uchastva-v-otbelyazvaneto-na-denya-na-trakiya-i-105-godini-ot-odrinskata-epopeya.html", "text": "Днес от 11.30 часа президентът Румен Радев ще участва в тържественото поклонение по повод Деня на Тракия и отбелязването на 105 години от Одринската епопея. Това съобщиха от прессекретариата на държавния глава.\r\nЦеремонията ще се състои пред столичния паметник „Одринска епопея“, който се намира в градинката до църквата „Св. Николай Софийски“ (кръстовището на улиците „Пиротска“ и „Опълченска“).", "date": "2018.03.26", "title": "Президентът Румен Радев ще участва в отбелязването на Деня на Тракия и 105 години от Одринската епопея"}
{"url": "http://www.focus-news.net/news/2018/03/26/2503943/pregled-na-mezhdunarodnite-novini-do-6-chasa-agentsiya-fokus.html", "text": "Тринайсет души, сред които жени и деца са ранени при експлозия на кола-бомба в северния сирийски град Джераблус, който се намира в близост до границата с Турция.\r\nТова  е втори атентат за месец март в Джераблус – на 7 март шест човека загинаха, а 15 бяха ранени отново при експлозия на кола-бомба .\r\nГрадът е бил прочистен от терористи от „Ислямска държава“ по време на проведената от Турция миналата година военна операция „Щитът на Ефрат“.\r\n***Беларуските власти са задържали около 30 протестиращи по време на неразрешено шествие на опозицията в столицата Минск.\r\nАрести на опозиционни активисти е имало в цялата страна, съобщава групата за човешки права „Вясна“. Беларуската опозиция отбелязва 100-годишнината от кратко съществувалата Беларуска Народна Република през 1918 – 1919, което те считат за основаване на независима Беларус.\r\nПравозащитниците обвиняват президента Александър Лукашенко в съзнателно заличаване на беларуската идентичност и „русифициране“ на бившата съветска република.\r\n***Въоръжен с меч напада полицай в Манчестър, пише в своя акаунт в социалната мрежа „Туитър“ манчестърската полиция.\r\nНападателят, на 23 години, е задържан. Полицаят е получил сериозни наранявания и е настанен в болница. Той е атакувал служителя на реда с 90-сантиметров меч при опит да бъде спрян, докато се е разхождал по улицата с хладното оръжие. Все още не са ясни мотивите на нападателя и дали нападението е свързано с тероризъм.\r\n***България няма да гони руски дипломати, пише руската агенция REGNUM  в обзорен материал по темата.\r\nАгенцията започва с официалната позиция на министъра на външните работи на България Екатерина Захариева, че страната няма намерение да гони руски дипломати, изразена в събота, 24 март, като отбелязва, че тази позиция е била потвърдена от заместник-председателя на управляващата партия ГЕРБ Цветан Цветанов.\r\nПредставя се и позицията заявена от българския премиер Бойко Борисов след заседанието на  Европейския съвет в Брюксел, където той е коментирал „високата степен на вероятност“, която не е достатъчна според него за такава драстична мярка.Според агенцията българския министър-председател сравнил инцидента в Солсбъри с войната в Ирак, където обвиненията срещу Саддам Хюсеин са били построени върху предположения, че страната му притежава химически оръжия, които послужили за въоръжено нахлуване на САЩ и съюзниците им през 2003 година.\r\n***Кола-бомба е убила най-малко четирима  души в сомалийската столица Могадишу по данни на полицията.\r\n„Имаше взрив на контролно пропускателен пункт в близост до Министерството на вътрешните работи. Четирима души са убити, като двама от тях са от силите за сигурност, а другите двама са цивилни“, заявяват от полицията.\r\nСпоред очевидец  колата се е взривила преди да бъде проверена . Това е втората атака с кола-бомба тази седмица. При предишния атентат загинаха 14 души пред популярен хотел. \r\nТерористичната организация Ад Шабааб е поела отговорност за нападението.\r\n***Земетресение с магнитуд  6.6 по скалата на Рихтер е станало в Индонезия, в морето Банда, предават от Европейския средиземноморски сеизмологичен център .\r\nЗеметресението е станало на дълбочина от 176 километра под морското дъно, на 375 километра югоизточно от град Амбон и на 503 километра североизточно от град Дили, столицата на Източен Тимор. Няма данни за жертви и разрушения, защото най-близките населени острови са Танимбаровите острови на 222 километра северозападно от епицентъра.Предупреждение за цунами е издадено, но после е отменено.\r\n***В търговски център „Зимна Вишна“ в гард Кемерово около 17 часа местно време възниква пожар на четвъртия етаж, като огънят заема площ от около 1 500 квадратни метра, което предизвиква срутване на покривна конструкция на площ от 600 квадратни метра. Пожарът е бил видим от други райони на града, пише руският вестник “Известия“ .\r\nЗагиналите са 40 човека, като 11 от тях са деца, 43 са пострадали, а съдбата на 69 човека е неизвестна, между тях 40 са деца.\r\nВ гасенето на пожара участват 230 спасители и 50 единици противопожарна техника, като в Кемерово  е кацнал самолет със спасители. Според първоначалните данни причината за пожара може да е детска игра.\r\n***Саудитската противовъздушна охрана е прихванала седем ракети, изстреляни от Йемен, като един египетски гражданин е загинал.\r\nРакетите са изстреляни по столицата Рияд, където е загинал гражданинът на Египет, а други двама негови сънародници са ранени от паднали шрапнели. По столицата са изстреляни три ракети и по една към градовете Хамис, Мушаит, Джизан и Наджран, като всичките са били насочени към населени райони. \r\nБунтовниците хути, подкрепяни от Иран в Йемен са заявили, че те са изстреляли ракетите по излъчван от тях телевизионен канал.\r\n***Египетската полиция е убила шест бойци, свързани с група, която, според вътрешното министерство на страната, извърши бомбен атентат в крайбрежния град Александрия в събота.\r\n\"Вътрешното министерство нанесе ефективен удар на въоръженото крило на „Мюсюлмански братя“,  движението Хасам, сутринта на 25 март. Министерството разкри терористично гнездо  и откри  огън по терористите, като  уби шест от тях \", се казва в изявление. Трима от убитите са били идентифицирани от полицията. Остава неясно дали убитите са участвали в бомбения атентат  в събота, който бе насочени към началника на службата за сигурност и при който загинаха  двама полицаи.", "date": "2018.03.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/03/26/2503941/ria-novostiprezidentat-vladimir-putin-shte-prieme-emira-na-katar.html", "text": "Президентът на Руската федерация Владимир Путин ще приеме емира на КатарТамим бен Хамад ал Тани на официално посещение в Москва, предава РИА Новости.\r\nПресслужбата на президента на Русия съобщава, че на 26 март на разговорите ще бъде обсъдени взаимодействията в търговско-икономическата  и хуманитарната сфера и актуални международни въпроси, в това число конфликтите в Сирия и Йемен, както и Палестина.\r\nТова е втората визита на емира на Катар в Москва о 2016 година Юлиян Марков", "date": "2018.03.26", "title": "РИА Новости:Президентът Владимир Путин ще приеме емира на Катар"}
{"url": "http://www.focus-news.net/news/2018/03/26/2503948/pregled-na-osnovnite-temi-v-britanskiya-pechat-agentsiya-fokus.html", "text": "Опозицията ще внесе промяна в закона за Брекзит, която да направи невъзможно излизането на страната от Евросъюза, ако парламентът отхвърли предложената от премиера Тереза Мей сделка с ЕС, пише британския вестник The Guardian.\r\nВ реч, произнесена в Бирмингам министърът от опозиционния кабинет в сянка Кеир Стармър заявява, че ще търси подкрепа от депутати и от другите партии, за да прокара поправка в закона за Брекзит, която да не позволява Обединеното кралство да напусне ЕС без сделка за преходния период, ако парламентът не приеме постигнатите договорености с Брюксел. В този случай ще се възложи на премиера да търси нови договорености с Европейската комисия.\r\nТова предложение идва на фона на заявленията на някои министри, че при евентуален отрицателен вот срещу постигнатите договорености страната ще напусне Съюза без сделка за преходния период.\r\n„Това е напълно неприемливо. Ако парламентът отхвърли предложената от премиера сделка, това не може да и даде лиценз тя, или  крайните привърженици на Брекзит в нейната партия, да позволят на Великобритания да затръшне вратата без сделка. Това ще е възможно най-лошият от всички изходи“, казва Стармър. \r\nСпоред него подобна промяна „ ще осигури спасителен изход от процеса на Брекзит,ще спаси работните места и икономиката и ще премахне възможността отрицателен вот да доведе до напускане без сделка, Това ще върне контрола на парламента“, добавя той.\r\n***Европейският съюз планира да изключи Великобритания от струващия 2.3 милиарда  паунда проект „Галилео“, за който страната е платила 15 процента от средствата, пише британският Daily Exspress.\r\nСистемата ще заработи през 2020 година и ще дава значителни отбранителни предимства, като ще предоставя криптирани навигационни данни.\r\nСпоред източници на премиерския кабинет достъпът на Великобритания  ще бъде отказан с мотив „риск за сигурността“.\r\nСпоред писмо от Европейската комисия, ще бъде неправилно да се споделя твуърде чувствителна информация с трета страна, каквато ще се явява Великобритания след напускането на съюза.\r\n***Фейсбук“ е събирал данни за телефонни разговори и текстови съобщения от милиони потребители, пише британският вестник The Times.\r\nСоциалната мрежа е събирала подробна информация за това кой с кого и кога е провеждал телефонни разговори и е изпращал текстови съобщения. Според компанията  тя е получила разрешение от потребителите на  „Андроид“, които са инсталирали на телефоните си мобилните приложения и са дали съгласие да споделят контактите си.\r\nХиляди хора са свалили от“Фейсбук“  цялата налична за тях информация покрай скандала с фирмата „Кеймбридж Аналитика“. Според вестника сега много потребители закриват акаунтите си и свалят информацията събирана за тях, като откриват доста необичайни и неочаквани факти, събирани за тях като подробни данни за проведените телефонни разговори например.\r\nОт компанията заявяват: „Споделянето на контактите е доброволно и хората са питани специално дали искат да качат контактите от телефона си – това е подробно обяснено, когато започнат да използват приложенията“. От компанията заявяват, че всеки може да изтрие тази информация когато пожелае.", "date": "2018.03.26", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/03/26/2503956/prezidentat-na-republika-sloveniya-borut-pahor-e-na-ofitsialno-poseshtenie-v-balgariya.html", "text": "Президентът на Република Словения Борут Пахор е на официално посещение днес в България по покана на държавния глава Румен Радев. Това съобщиха от прессекретариата на държавния глава. Перспективите за европейска интеграция пред региона на Западните Балкани в контекста на Българското председателство на Съвета на ЕС, двустранните отношения между България и Словения и задълбочаването на регионалното сътрудничество, както и откриването на пряка въздушна връзка между Любляна и София ще бъдат сред акцентите в разговора на двамата държавни глави.   \r\nОт 09.30 часа на площад „Св. Александър Невски“ ще се състои церемонията по официалното посрещане на държавния глава на Словения. Борут Пахор ще положи венец пред Паметника на Незнайния воин.   \r\nДвамата държавни глави ще проведат среща „на четири очи“ на „Дондуков“ 2 от 10.00 часа, след което ще се проведат пленарните разговори на официалните делегации на България и Словения.   \r\nВ 11.00 часа двамата президенти ще дадат съвместна пресконференция. \r\nВ рамките на посещението си словенският президент Борут Пахор ще разговаря със зам.-председателя на Народното събрание Явор Нотев и с председателя на Комисията за външна политика Джема Грозданова.", "date": "2018.03.26", "title": "Президентът на Република Словения Борут Пахор е на официално посещение в България"}
{"url": "http://www.focus-news.net/news/2018/03/26/2503953/predstoyashti-sabitiya-v-stranata-za-26-mart-agentsiya-fokus.html", "text": "***\r\nВ резиденция „Евксиноград“ ще се проведе лидерската среща между ЕС и Турция.\r\n***\r\nПрезидентът на Република Словения Борут Пахор е на официално посещение в България по покана на държавния глава Румен Радев. От 09.30 часа на площад „Св. Александър Невски“ ще се състои церемонията по официалното посрещане на държавния глава на Словения. Двамата ще проведат среща „на четири очи“ на „Дондуков“ 2 от 10.00 часа, след което ще се проведат пленарните разговори на официалните делегации на България и Словения. В 11.00 часа двамата президенти ще дадат съвместна пресконференция. \r\n***\r\nОт 11.30 часа пред столичния паметник „Одринска епопея“ в градинката до църквата „Св. Николай Софийски“ държавният глава Румен Радев ще участва в тържественото поклонение по повод Деня на Тракия и отбелязването на 105 години от Одринската епопея. \r\n***\r\nОт 9.00 часа в Националния дворец на културата ще се проведе международната конференция „Предизвикателства пред киберсигурността“ Гости на официалното откриване на конференцията са комисарят по цифрова икономика и общество Мария Гарбиел и вицепремиерът Томислав Дончев.\r\n***\r\nОт 10.00 часа в резиденция „Бояна“ ще започне Конференция за създаване на Службата на европейския прокурор (EPPO). От 11.30 часа е предвидена пресконференция с участието на министър Цецка Цачева и министъра на правосъдието на Люксембург г-н Филип Браз.\r\n***\r\nОт 11.00 часа в Регионален исторически музей – София Министерство на околната среда и водите ще награди победителите във фотоконкурса „Изворите в България“. Награда от името на институцията ще връчи зам.-министърът на околната среда и водите Атанаска Николова.\r\n***\r\nОт 9.30 часа 9 състав на Специализирания наказателен съд ще гледа делото срещу Йосиф Й., Ивайло С., Вергил С. и др. , обвинени в организиране и ръководене на организирана престъпна група. \r\n***\r\nОт 9.45 часа 2 състав на Специализирания наказателен съд ще гледа делото срещу Найден Д., Атанас Д. и др., обвинени в организиране и ръководене на организирана престъпна група. \r\n***\r\nОт 10.00 часа 14 състав на Специализирания наказателен съд ще гледа делото срещу Валентин К. и Красимир Й., обвинени в организиране и ръководене на организирана престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Владимир Т., Тодор С., Пламен Н. и др., обвинени в организиране и ръководене на организирана престъпна група. \r\n***\r\nОт 10.00 часа 18 състав на Специализирания наказателен съд ще гледа делото срещу Борислав Б., Васил И., Браиан С. и др., обвинени в организиране и ръководене на организирана престъпна група. \r\n***\r\nОт 10.00 часа в София Тех Парк, сграда \"Джон Атанасов\", ще се състои официалното откриване на международната конференция IT Hub Connect. Очаква се събитието да бъде открито от Емил Караниколов, министър на икономиката на Република България. Участие ще имат еврокомисар Мария Габриел и Росен Плевнелиев, президент на Република България (2012 - 2017).\r\n***\r\nОт 10.00 часа в храм „Свети Николай Софийски-Нови” ще започне Заупокойна служба по повод Деня на Тракия. В 10.40 часа ще бъдат поднесени цветя пред Паметника на Екзарх Антим І. В 11.00 часа ще започе честване-поклонение при Мемориала на Одринци (парково пространство между ул. „Пиротска” и ул. „Опълченска”).\r\n***\r\nОт 10.30 часа лидерът на БСП – София Калоян Паргов и заместник-председателят на столичната организация Христо Проданов ще поднесат венец пред паметника на екзарх Антим I (в парк \"Св. Николай Софийски\" на ъгъла на ул. \"Опълченска\" и ул. \"Пиротска\"). В 11.00 часа те ще участват във възпоменателна церемония пред мемориала на Одринци. \r\n***\r\nОт 11.00 часа в Информационния център на София – Европейска столица на спорта ще се проведе пресконференция по повод организираните на 31 март Велошествие и Велокарнавал. \r\n***\r\nОт 11.30 часа в зала „Родопи“ на Интер Експо Център – София (ИЕЦ) ще се състоят Годишните награди на ИКЕМ „Кубратов меч“ - за принос в  сферата на електрическата мобилност в България за 2017 г.\r\n***\r\nОт 12.00 часа 19 състав на Специализирания наказателен съд ще гледа делото срещу Васил Г. и Кристиян М., молба за изменение на мярка за неотклонение. \r\n***\r\nОт 13.00 часа 5 състав на Специализирания наказателен съд ще гледа делото срещу Христо Г., обвинен в изнудване. \r\n***\r\nОт 13.00 часа в Регионален исторически музей София, сградата на Централни минерални бани, ще се проведе кръгла маса на тема: „Находищата на минерална вода – управление, използване и потенциал“.\r\n***\r\nОт 13.30 часа 11 състав на Специализирания наказателен съд ще гледа делото срещу Станислав С., Станислав Т., Калин С. и др., обвинени в организиране и ръководене на организирана престъпна група. \r\n***\r\nОт 13.30 часа 10 състав на Специализирания наказателен съд ще гледа делото срещу Иво Д., Алиман Б., Иван Ц. и др., обвинени в организиране и ръководене на организирана престъпна група. \r\n***\r\nОт 13.30 часа 1 състав на Специализирания наказателен съд ще гледа делото срещу Георги К., обвинен в организиране и ръководене на организирана престъпна група. \r\n***\r\nОт 14.00 часа 16 състав на Специализирания наказателен съд ще гледа делото срещу Георги Х., Иван И., Александър К. и др., обвинени в организиране и ръководене на организирана престъпна група.\r\n***\r\nОт 14.00 часа 14 състав на Специализирания наказателен съд ще гледа делото срещу Бисер Г., Владимир В. и др., обвинени в организиране и ръководене на организирана престъпна група. \r\n***\r\nОт 14.00 часа 1 състав на Специализирания наказателен съд ще гледа делото срещу Димитър К.., обвинен в организиране и ръководене на организирана престъпна група. \r\n***\r\nОт 14.30 часа 18 състав на Специализирания наказателен съд ще гледа делото срещу Руслан Л., Йордан К., Светослав Б. и др., обвинени в организиране и ръководене на организирана престъпна група. \r\n***\r\nОт 14.30 часа 1 състав на Специализирания наказателен съд ще гледа делото срещу Георги И., обвинен в организиране и ръководене на организирана престъпна група. \r\n***\r\nОт 15.00 часа 1 състав на Специализирания наказателен съд ще гледа делото срещу Радослав П., обвинен в организиране и ръководене на организирана престъпна група. \r\n***\r\nОт 15.30 часа 1 състав на Специализирания наказателен съд ще гледа делото срещу Филип Ч., обвинен в организиране и ръководене на организирана престъпна група. \r\n***\r\nОт 16.00 часа 1 състав на Специализирания наказателен съд ще гледа делото срещу Теодор Б., обвинен в организиране и ръководене на организирана престъпна група.\r\n ***\r\nОт 16.15 часа 1 състав на Специализирания наказателен съд ще гледа делото срещу Николай Ж., обвинен в организиране и ръководене на организирана престъпна група. \r\n***\r\nОт 19.00 часа в зала 1 на НДК Национален фолклорен ансамбъл „Българе“ ще представи пред столичани и гостите на града своя мащабен спектакъл „Осмото чудо“ с участието на холивудската знаменитост Бен Крос.\r\n***\r\nОт 18.00 часа в Градската библиотека „Паисий Хилендарски“ с празничен концерт ще бъде отбелязан Деня на Тракия. \r\n***\r\nОт 11.30 часа във Военен клуб - Бургас на ул. \"Христо Ботев\" 48 ще започне музикално-поетична програма с участието на  ФГ \"Тракийска памет\" и ФГ \"Тракийче\" по повод Денят на Тракия. От 12.00 часа ще започне тържественото шествие през площад \"Тройката\". В 12.30 часа в параклис \"Св. Георги Победоносец\" в Приморски парк ще бъде отслужена Панихида за загиналите български войни и тракийци. В 13.00 часа ще започнат словата и поднасяне на цветя пред паметниците на тракийските герои капитан Петко Войвода, Михаил Герджиков и Георги Кондолов в Приморски парк – Бургас. От 17.30 часа ще започне официален ритуал по полагане на венци и цветя пред Паметник на 24-ти Черноморски пехотен полк. От 18.00 часа ще се проведе Тържественият концерт \"26 март - Ден на Тракия\" в зрителната зала на \"Военен клуб\" - Бургас.\r\n***\r\nОт 12.00 часа в областната централа на ГЕРБ, намираща се на ул. \"Конт Андрованти\" 5 народният представител от ГЕРБ-Бургас Ася Пеева ще има приемен ден.\r\n***\r\nОт 18.00 часа на сцената на  Държавен куклен театър Бургас ще се проведе Шестото издание на Националния конкурс за поезия „Христо Фотев“.\r\n*** \r\nОт 12.00 часа на площад „Независимост“ във Варна политическа партия „Възраждане“ организира протест срещу посещението турския президент.\r\n*** \r\nОт 13.30 часа в централата на БСП на ул. „Македония” 33 проф. Анелия Клисарова, народен представител от ПГ „БСП за България“, ще приема граждани.\r\n*** \r\nОт  14.30 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ – Варна Руслан Тошев ще има приемен ден за граждани.\r\n***\r\nОт 13.30 часа в централата на БСП на ул. „Македония” 33 проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n***\r\nВ с. Арбанаси ще се проведе ежегодната Академия за доброволци, организирана от Националната комисия за борба с трафика на хора (НКБТХ), фондация „Ханс Зайдел“ и Местната комисия за борба с трафика на хора (МКБТХ), гр. Велико Търново.\r\n*** \r\nОт 10.00 часа във Великотърновски университет „Св. Св. Кирил и Методий” ще бъде даден стартът на великотърновското издание на „Национални дни на кариерата – Добра Кариера, Добър Живот“ – най-голямото кариерно изложение в България.\r\n***\r\nОт 11.30 часа в Народно читалище „Йордан Йовков – 1870 г.“, Детски отдел на библиотеката, ще се състои „В света на писателя  Георги Райчев“ – Презентация и беседа за творчеството на писателя.\r\n***\r\nОт 19.00 часа в Концертна зала „Добрич“ ще бъде представен моноспектакълът „Чамкория“ на Захари Бахаров по романа на Милен Русков.\r\n***\r\nОт 14.30 часа в Районен съд – Кюстендил ще се проведе съвместна инициатива на прокуратурата и съда – „Ден на отворените врати”.\r\n***\r\nВ 09.30 часа в зала 5 на Окръжния съд ще се проведе заседание по делото за тютюневия склад  на ул. „Одрин“ и незаконната дейност на строителната фирма „Одрин 8“. \r\n***\r\nВ 09.30 часа в зала 10 на Окръжния съд ще се проведе заседание по делото срещу Цветан А., обвинен в убийството на своя баща. \r\n***\r\nВ 09.30 часа в зала 1 на Районния съд ще се проведе заседание по делото срещу Борис Р., обвинен в противозаконно повреждане на чужда недвижима вещ. \r\n***\r\nВ 10.00 часа в зала 1 на Апелативния съд ще се проведе заседание по делото, образувано по жалба на подсъдимия Петър Р. срещу присъда на Окръжен съд – Смолян. Той е обвинен в убийство на жена, извършено по особено мъчителен начин.\r\n***\r\nВ  13.30 часа в Регионалния археологически музей ще се състои откриване на изложбата „Седем разказа за вярата“.\r\n***\r\nВ 14.30 часа от зала „Чайка“ до стадион „Пловдив“ ще потегли протестно шествие на таксиметровите водачи из града с искане за повече сигурност на работното им място. Час по-рано, в 13.30 часа, водачите ще се съберат пред залата и ще изложат исканията си.\r\n***\r\nВ 16.00 часа в „Империал Пловдив хотел и СПА“ министърът на културата Боил Банов ще участва в конференция на тема „Културното наследство: За една устойчива Европа”. В 19.00 часа в кино „Лъки“ Пловдив ще се състои церемонията по връчването на „Знака на европейското наследство“. Конференцията ще продължи и на 27 март.\r\n***\r\nОт 11.00 часа ще се проведе церемония по първа копка на кръстовище „Розова градина“. \r\n***\r\nОт 10.00 часа в залата на НЧ „Св. Климент Охридски 1858“ ще се проведе концерт на лауреатите от Националния детски фолклорен конкурс „Орфеево изворче 2018“, който ще даде началото на общоградските тържества за 105-годишнината от Одринската епопея. От 17.00 часа в парк „Тракия“ ще се състои тържествен военен ритуал с полагане на венци и цветя пред паметник „Одринска епопея“. От 19,00 часа в залата на Драматичния театър започва концерт. \r\n***\r\nОт 10.00 часа в НЧ „Тодор Петков“ ще се проведат Пролетни празници с пчели и мед.\r\n***\r\nОт 14.00 часа в зала 304 в сградата на общината ще се състои заседание на ПК „Правна и опазване на обществения ред”.", "date": "2018.03.26", "title": "Предстоящи събития в страната за 26 март (Агенция „Фокус“)"}
{"url": "http://www.focus-news.net/news/2018/03/26/2503959/dobrich-patnite-nastilki-v-oblastta-sa-mokri-prevalyava-slab-dazhd.html", "text": "Пътните настилки в областта са мокри, превалява слаб дъжд, предаде кореспондентът на Радио „Фокус” – Варна. Частични ремонтни дейности се извършват по Околовръстния път на Добрич и в района на разклона за село Дебрене. И в двата участъка движение на автомобили се извършва с повишено внимание. Ремонтните дейности продължават до края на месец март. Няма въведени ограничения за движение на МПС, ремонтите ще продължат до края на месеца. По пътя Кранево-Варна е ограничено движение на МПС над 10 т. Като обходен маршрут се използва отсечката Кичево-Оброчище. Ограничението важи до 28 февруари следващата година. В Добрич времето е облачно, тихо е, температурата е около 4 градуса.\r\nЖулиета НИКОЛОВА", "date": "2018.03.26", "title": "Добрич: Пътните настилки в областта са мокри, превалява слаб дъжд"}
{"url": "http://www.focus-news.net/news/2018/03/26/2503961/liderat-na-bsp-sofiya-kaloyan-pargov-i-hristo-prodanov-shte-uchastvat-v-tarzhestvenoto-otbelyazvane-na-denya-na-trakiya-i-105-godini-ot-odrinskata-epopeya.html", "text": "Днес от 10.30 часа лидерът на БСП – София Калоян Паргов и заместник-председателят на столичната организация Христо Проданов ще поднесат венец пред паметника на екзарх Антим I (в парк \"Св. Николай Софийски\" на ъгъла на ул. \"Опълченска\" и ул. \"Пиротска\"), съобщиха от пресцентъра на БСП. В 11.00 часа двамата ще участват и във възпоменателна церемония пред мемориала на Одринци.", "date": "2018.03.26", "title": "Лидерът на БСП – София Калоян Паргов и Христо Проданов ще участват в тържественото отбелязване на Деня на Тракия и 105 години от Одринската епопея"}
{"url": "http://www.focus-news.net/news/2018/03/26/2503963/vazmozhnosti-za-investitsii-inovatsii-i-regulatsii-shte-se-obsazhdat-na-foruma-it-hub-connect-2018-koyto-shte-se-provede-v-sofiya-pod-patronazha-na-balgarskoto-predsedatelstvo.html", "text": "Възможностите за инвестиции и иновации в България и ЕС, предстоящите регулации в общността и по въпросите на киберсигурността ще се обсъждат на Международната конференция IT Hub Connect 2018. Това съобщиха от пресцентъра на Министерство за Българското председателство на Съвета на ЕС 2018. Тя ще се проведе на днес и утре в София Тех Парк под патронажа на първото Българско председателство на Съвета на ЕС, а нейни организатори са Американската търговска камара в България и Индийско-българската бизнес камара.\r\nВ специално обръщение към потвърдилите участие над 350 делегати министърът за Българското председателство на Съвета на ЕС 2018 Лиляна Павлова ще се спре върху приоритетите, по които страната ни работи в настоящите месеци за дигитална Европа.\r\nВ първия ден на форума ще се дискутират възможностите за инвестиции и иновации в България и Европейски съюз, като ще се постави ударение върху възможността за интензифириране на сътрудничеството в ИТ-сферата между България и Индия, и върху разпознаването на нашата страна като врата за Индия към Общия дигитален европейски пазар. Ще се представи също опитът на държавата Израел за новите начини за финансиране и изграждане на работеща екосистема за иновации и стартъпи. А българският опит ще бъде споделен от представителите на групата на инвеститори в рисков и дялов капитал в стартъпи.\r\nФокусът във втория ден на форума ще се постави върху предстоящите регулации в ЕС и върху въпросите на киберсигурността. В панелите ще участват представители на дигиталните агенции на ЕС, на ИТ-бизнеса в сферата и експерти.\r\nОчакваните над 350 делегати за двата дни на конференцията са представители на държавните и местни институции у нас и от Югоизточна Европа, на регулаторните органи, консултанти, адвокати, специалисти в дигиталната икономика, от академичната общност, предприемачи и собственици на стартъпи, инвеститори в дялов и рисков капитал, експерти. Сред гостите ще бъдат и много от членовете на Американска търговска камара в България и на Индийско-българската бизнес камара.", "date": "2018.03.26", "title": "Възможности за инвестиции, иновации и регулации ще се обсъждат на форума IT Hub Connect 2018, който ще се проведе в София под патронажа на Българското председателство"}
{"url": "http://www.focus-news.net/news/2018/03/26/2503958/evropeyskiyat-komisar-po-obrazovanie-kultura-mladezh-i-sport-tibor-navrachich-shte-uchastva-v-konferentsiya-na-tema-kulturnoto-nasledstvo-za-edna-po-ustoychiva-evropa-v-plovdiv.html", "text": "Днес от 16.00 часа в Империал Пловдив хотел и спа европейският комисар по образование, култура, младеж и спорт Тибор Наврачич ще участва в откриването на конференция на тема \"Културното наследство: за една по-устойчива Европа\", която ще се проведе на 26 - 27 март в Пловдив. Това съобщиха от пресцентъра на Представителството на ЕК в България. Комисар Наврачич ще присъства и на церемонията по награждаването със Знака за европейско наследство от 19.00 часа в кино \"Лъки\".", "date": "2018.03.26", "title": "Европейският комисар по образование, култура, младеж и спорт Тибор Наврачич ще участва в конференция на тема \"Културното наследство: за една по-устойчива Европа\" в Пловдив"}
{"url": "http://www.focus-news.net/news/2018/03/26/2503964/mosv-shte-nagradi-pobeditelite-vav-fotokonkursa-izvorite-v-balgariya.html", "text": "Министерството на околната среда и водите (МОСВ) ще награди победителите във фотоконкурса „Изворите в България“. Това съобщиха от пресцентъра на Министерството. Награда от името на институцията ще връчи зам.-министърът на околната среда и водите Атанаска Николова.\r\nЦеремонията ще се състои от 11.00 часа в Регионалния исторически музей – София. \r\nОрганизатори са Българската асоциация по водите (БАВ) и гражданското сдружение „Аз обичам водата“. МОСВ и Предприятието за управление на дейностите по опазване на околната реда (ПУДООС) отново са основни партньори на събитието. Награди ще бъдат раздадени в пет категории: I – III място, награда на онлайн публиката и грамота за обществена институция. В артистичната надпревара през 2018 г. участие взеха над 200 авторските снимки, от които ще бъдат представени 50.", "date": "2018.03.26", "title": "МОСВ ще награди победителите във фотоконкурса „Изворите в България“"}
{"url": "http://www.focus-news.net/news/2018/03/26/2503960/konferentsiya-za-sazdavane-na-sluzhbata-na-evropeyskiya-prokuror-eppo-shte-se-provede-v-sofiya.html", "text": "Днес в София ще се проведе Конференция за създаване на Службата на европейския прокурор (EPPO), съобщиха от пресцентъра на Министерството на правосъдието.\r\nТемата на форума е сред основните приоритети както на Българското председателство на Съвета на ЕС, така и на Европейската комисия с цел обсъждане на въпросите, свързани със създаването на Службата и подготовката на участващите държави-членки в засиленото сътрудничество за предстоящото прилагане на регламента.\r\nПо време на Конференцията се очаква да бъдат обсъдени следните въпроси: избор и назначаване на главен прокурор на ЕС и на делегирани европейски прокурори; последици от създаването на EPPO, включително вътрешни процедурни правила, адаптации в националните правни системи и сътрудничество с националните органи; разработване на система за управление на случаите; сътрудничество с други агенции на ЕС, неучастващи държави-членки и трети държави; и обучение на служители от EPPO.\r\nДнес от 11.30 ч. е предвидена пресконференция с участието на министър Цецка Цачева и министъра на правосъдието на Люксембург г-н Филип Браз.", "date": "2018.03.26", "title": "Конференция за създаване на Службата на европейския прокурор (EPPO) ще се проведе в София"}
{"url": "http://www.focus-news.net/news/2018/03/26/2503966/plovdiv-mezhdunarodna-konferentsiya-kulturnoto-nasledstvo-za-edna-ustoychiva-evropa-shte-se-provede-v-grada.html", "text": "Международна конференция „Културното наследство: За една устойчива Европа” ще се проведе в Пловдив. Събитието е част от календара на Българското председателство на Съвета на ЕС и ще се състои на 26 и 27 март, съобщиха за Радио „Фокус“ - Пловдив от Дирекция „Култура и културно наследство“ в Пловдив. Във форума участие ще вземат министърът на културата Боил Банов, еврокомисарят по образованието, културата, младежта и спорта Тибор Наврачич, зам.-министърът на културата Амелия Гешева, встъпващият председател на Европейския икономически и социален комитет Лука Жайе, зам.-председателят на Комисията по култура и образование на Европейския парламент Мирчеа Диакону, зам.-кметът на Пловдив Александър Държиков и представители на европейски културни институции. \r\nЩе бъдат дискутирани темите за бъдещето на културното наследство, компетенциите и политиките на ЕС в областта на културното наследство. Конференцията ще протечете в две пленарни заседания: „Културното наследство днес – основни предизвикателства“ и „Културно наследство за бъдещето – перспективи“, както и три тематични сесии: „Компетенции на Европейския съюз в областта на културното наследство“, „Мейнстрийминг на културното наследство – за равнопоставеност на различните политики на ЕС“ и „Основаното на участие управление на културното наследство – как да превърнем добрите европейски практики в модел на приобщаващото управление?”. След официалното откриване на 26 март от 19.00 часа в кино „Лъки“ - Пловдив ще се състои церемонията по връчването на „Знака на европейското наследство“. За първи път почетната награда ще бъде дадена извън Брюксел. Целта на инициативата „Знак за европейско наследство“ е да бъдат популяризирани обекти на европейското наследство, които са станали символи на европейската интеграция, ценности, идеали и история. Тази година към вече получилите Знака 38 обекта и забележителни места ще се прибавят още 9.", "date": "2018.03.26", "title": "Пловдив: Международна конференция „Културното наследство: За една устойчива Европа” ще се проведе в града"}
{"url": "http://www.focus-news.net/news/2018/03/26/2503967/denyat-26-mart-v-balgarskata-istoriya.html", "text": "2014 г.\r\nПрезидентът Росен Плевнелиев връчва на акад. Иван Тодоров орден „Стара планина“ първа степен „за изключително големите му заслуги за развитието на науката“\r\n2003 г.\r\nНа извънредно заседание на Северноатлантическия съвет в Брюксел постоянните представители на деветнадесетте страни-членки на НАТО подписват протоколите към Северноатлантическия договор за присъединяване на България, Естония, Латвия, Литва, Румъния, Словакия и Словения в присъствието на министър Соломон Паси и външните министри на другите поканени страни.\r\n2000 г.\r\nПодписана е Декларация между правителствата на България и Румъния за изграждането на Мост Видин-Калафат на река Дунав.\r\n1995 г.\r\nВ люксембургското градче Шенген седем страни членки на ЕС Франция, Германия, Белгия, Люксембург, Холандия, Испания и Португалия подписват споразумение, премахващо контрола по границите помежду им. Съставен е списък от държави, чиито граждани се смятат за нежелани и за които има по-строги визови изисквания. В този списък влиза и България (черен шенгенски списък). На 1 декември 2000 г. Съветът на министрите по правосъдие и вътрешни работи на ЕС взема решение за изваждане на България от негативния визов списък “Шенген”.\r\n1975 г.\r\nОткрита е първата топлоцентрала в България - ТЕЦ \"Бобов дол\". Решение за изграждането на ТЕЦ \"Бобов дол\" е взето с разпореждане 115 на Министерски съвет от 4 април 1969 г. Топлоцентралата е разположена на северозапад от гр. Дупница, в близост до най-значителното находище на кафяви каменни въглища в Западна България \"Бобов дол\". Първата копка на ТЕЦ \"Бобов дол\" е на 9 октомври 1969 г. На 12 март 1971 г. започва изграждането на 200-метровия й комин - тогава най-висок в България и на Балканите. Първият енергоблок влиза в експлоатация на 13 декември 1973 г. На 2 октомври 1974 г. се включва вторият, а на 22 февруари 1975 г. - третият.\r\n1975 г.\r\nВлиза в сила Конвенцията за забрана на разработването, производството и натрупването на запаси от бактериологично (биологично) оръжие и токсини и за тяхното унищожаване. Конвенцията е открита за подписване на 10 април 1972 г. в Москва (Русия), Лондон (Великобритания) и Вашингтон (САЩ). България подписва конвенцията на 10 април 1972 г.\r\n1956 г.\r\nВ Москва е подписано споразумение (с участието на България) за създаване на Обединен институт за ядрени изследвания (ОИЯИ) в Дубна, СССР.\r\n1949 г.\r\nЗапочва пленум на ЦК на БКП, на който Вълко Червенков изнася информация за срещата през декември 1948 г. на българска партийна делегация, в която участва и Трайчо Костов, със Сталин. Тогава Сталин остро обвинява Трайчо Костов, че крие от Съветския съюз цените, по които България търгува със Запада. Това е използвано от В. Коларов и В. Червенков, за да започнат атака срещу Тр. Костов, в чието лице виждат конкурент за най-висшите постове в партията и държавата. Пленумът решава да извади Тр. Костов от състава на Политбюро и да го освободи от постовете подпредседател на Министерския съвет и председател на Комитета по стопански и финансови въпроси.\r\n1948 г.\r\nПубликуван е Закон за българското гражданство.\r\nПубликуван е първият Закон за прокуратурата в България.\r\nСъс Закона за прокуратурата от 1948 г. се въвежда прокурорски надзор върху основателността на задържането под стража. Прокурорите имат право да се произнасят за освобождаването на незаконно задържани лица.\r\n1943 г.\r\nДимитър Пешев е свален от подпредседателското място на XXV ОНС с одобрението на Борис III .\r\nЧетиридесет и трима депутати от мнозинството начело с Д. Пешев изпращат изложение до премиера Богдан Филов. То е насочено срещу депортирането на българските евреи в лагерите на смъртта по време на Втората световна война (1939–1945 г.). Под натиска на царя и на правителството 41 от тях оттеглят подписите си. На 26 март Д. Пешев е свален от подпредседателското място на XXV ОНС с одобрението на Борис III . Осъден е от Народния съд на 15 години затвор и конфискация на имуществото. След застъпничеството на влиятелни евреи Пешев скоро е пуснат на свобода. Почетен гражданин е на Израел. През 1998 г. посмъртно е награден с орден \"Стара планина\".\r\nДимитър Пешев завършва право в СУ \"Св. Климент Охридски\". Участва в Първата световна война (1914–1918 г.). След нейния край работи като съдия в Пловдив и София и като заместник-прокурор в Софийския окръжен съд. Той е министър на правосъдието за периода ноември 1935 – юли 1936 г. Председател е на Управителния съвет на банка \"Български кредит\". Пешев е депутат в ХХIV ОНС (1938–1939 г.) и в ХХV ОНС (1940–1944 г.). Подпредседател е на ХХIV и ХХV ОНС.\r\n1942 г.\r\nЗа корупция са касирани депутатите от правителственото мнозинство Дени Костов и Александър Карапетров.\r\nДени Костов (1895 г.–1945 г.) е политически деец. Един от видните дейци на БЗНС между двете световни войни. След държавния преврат на 9 юни 1923 г. емигрира от България. Завръща се през 30-те г. и застава на проправителствени позиции. Осъден на смърт от Народния съд и екзекутиран.\r\n1924 г.\r\nОбособява се комунистическа парламентарна група в XXI ОНС от Харалампи Стоянов, Димо Хаджидимов и Тодор Страшимиров, която се отцепва от Независимата трудова група (Никола Сакаров, д-р Никола Максимов, Никола Тарашманов, Александър Картунков и Димитър Кандулков).\r\n1913 г. \r\nКомандващият Съединените армии и Първа армия генерал-лейтенант В. Кутинчев разработва нов план за пробив на Чаталджанската позиция.\r\nГенерал Васил Иванов Кутинчев е роден на 25 февруари 1859 г. в Русе. Завършва Военното училище в София. По време на Сръбско-българската война взема участие в боевете при Сливница, Драгоман и Цариброд и в превземането на Пирот. От 1908 до 1912 г. е началник на Първа Армейска област. По време на Балканската война е командващ Първа българска армия, която воюва при Чаталджанските позиции. През Междусъюзническата война командва Първа, а след това и Втора българска армия. По време на Първата световна война е генерал към щаба на Действащата армия и ген.-губернатор на област. През цялата си военна служба съдейства за развитието на Българската армия.\r\nГенерал Кутинчев умира на 30 март 1941 г.\r\n1904 г.\r\nПодписана е Българо-турска спогодба за ликвидиране напрежението след Илинденско-Преображенското въстание (1903 г.). Спогодбата е подписана в Цариград от българския дипломатически агент там Гр. Начович и от председателя на Държавния съвет на Турция Саид паша. Турското правителство се задължава да проведе в Солунския, Битолския и Косовския вилает исканите от Русия и Австро-Унгария Мюрцщегски реформи. Наред с това Турция дава амнистия за участниците в националноосвободителните борби и позволява на бежанците, изоставили родните си места преди и по време на въстанието, да се завърнат обратно. Амнистията не се отнася за онези, които са участвали в бомбени атентати. България от своя страна се задължава да не допуска на нейна територия да се образуват революционни комитети и въоръжени чети и да се пренася оръжие за Европейска Турция. Спогодбата съдейства да се избегне военният конфликт между двете държави, но на практика не се изпълнява изцяло.\r\n1885 г.\r\nВ Русе е основавано Първото техническо дружество в България. Целите на дружеството са да съдейства за развитието на техниката в България чрез популяризиране на технически знания, уреждане на изложби на местни и чуждестранни стоки, съдействие за развитие и популяризиране на българските произведения, както и създаването на техническа библиотека, химическа лаборатория и технически музей. За първи председател е избран инж. Симеон Ванков.\r\n1841 г.\r\nНеофит Бозвели е заточен в Света гора. Решението за заточението му е аргументирано с нежеланието на Бозвели да се подчини на търновския митрополит. Възрожденецът e наклеветен от Цариградската патриаршия пред османските власти. През 1844 г. той успява да избяга и се завръща отново в Цариград, където продължава борбата си за извоюване на църковно-национална независимост. Негов активен помощник става Иларион Макариополски. През лятото на 1845 г. двамата получават пълномощие от цариградските българи да ги представляват пред османското правителство и Цариградската патриаршия. През същата година те изпращат поотделно две прошения до Високата порта, в които излагат исканията на българите по църковния въпрос. Тази им постъпка предизвиква остра реакция от страна на Патриаршията и те отново са заточени в Света гора. Последните години от своя живот Неофит Бозвели прекарва в Хилендарския манастир.\r\nВидният възрожденски деец поставя началото на организираната църковно-национална борба. Първоначално той учи в родния си град (предполага се, че е ученик на Софроний Врачански). След това продължава образованието си и приема монашество в Хилендарския манастир. Към 1813-1814 г. се установява в Свищов, където в продължение на 20 години е свещеник и учител. Заедно с Е. Васкидович съставя учебник (1835 г.) за нуждите на българското начално взаимно училище под наименованието \"Славеноболгарское детеводство за малките деца\" . Книгата представлява една малка енциклопедия, състояща се от няколко части, преведена от гръцки език и приспособена за неговата учителска дейност. В \"Детеводството\" Бозвели издига идеята за светско образование, за налагане на говоримия български език в училищата, за създаване на обществени български училища и пр. През 1834-1835 г. живее в Сърбия във връзка с отпечатването на учебника. Там се запознава със сръбските просветителски идеи на Д. Обрадович, З. Орфелин и др. Завръщайки се в България, Бозвели се отдава на борбата за извоюване на независима българска църква. През 1839 г. се премества в Цариград и застава начело на борбата на българските еснафи и търговци против Вселенската патриаршия. По негова инициатива започва изграждането на българска черква в столицата на Османската империя, към която след това е създадена и българска община. Най-значителното му литературно произведение е \"Плач бедния Мати Болгария\" (1846 г.). Литературното му творчество е богат източник за изучаване положението на българския народ през първата половина на XIX в.На тази дата са родени:\r\n1939 г.\r\nРоден е Андрей Пантев - български историк, академик. Завършва Суворовското училище в София и специалност \"История\" в СУ ”Св. Климент Охридски” (1961 г.). Специализира в Англия през 1969 г. и в САЩ през 1979 г. Кандидат е на историческите науки (1967 г.), \"Английската политика към България 1878 - 1894\". Старши научен сътрудник е по нова българска история в Института за история при БАН, след това доцент в Историческия факултет на СУ \"Св. Климент Охридски\". Защитава докторат с \"Българският въпрос във Великобритания и САЩ 1876 - 1903\". От 1985 г. е професор в Историческия факултет на СУ \"Св. Климент Охридски\". За периода 1982-1984 г. Пантев преподава балканска история в САЩ. Президент е на Българската асоциация за американистика от 1990 г., а от 1999 г. е председател на гражданското обединение \"Св. Георги Софийски\". Пантев е депутат в XXXIX ОНС от гражданската квота на коалиция \"За България\". От 11 юли 2005 г. е депутат в 40-то Народно събрание. От 11 юли до 18 август 2005 г. е член на Парламентарна група на Коалиция за България, след което става заместник-председател. От 24 август 2005 г. е член на Комисията по образованието и науката и Комисията по парламентарна етика. От 21 септември 2005 г. е Заместващ представител на делегацията в Парламентарната асамблея на Съвета на Европа.\r\nАндрей Пантев е автор на над 300 публикации на български, английски, руски, испански, немски. Написва около 40 книги, съставя и редактира исторически сборници и енциклопедии. Някои от неговите книги са: \"Англия срещу Русия на Балканите: 1879-1894” (1972 г.), \"Българския въпрос във Великобритания 1876\" (1981 г.), \"Историческа българистика в Англия и САЩ 1856-1919” (1986 г.), \"Революция и реформи в Западна Европа и Северна Америка, XVII-XVIII в.\" (1988 г.), \"Защо две Америки\" (1991 г.), \"История на България. Т. 7\" (1991 г., съавт.), \"Години на демокрация?\" (1992 г.), \"История на България\" (1993 г., съавт.), \"Раждането на модерната демокрация\" (1993 г.), \"US Project for Determining the Borders of Bulgaria: 1918-1919” (USA, 1993 г.), \"САЩ и българския териториален въпрос 1919\" (на английски, Ню Лексингтън, Охайо, 1993 г.), \"История на новото време\" (1994 г., съавт.), \"Проблеми на новата и най-новата стопанска история\" (1994 г., съавт.), \"Стефан Стамболов - хъшът държавник, или “Българският Бисмарк\" (1994 г.), \"Хронологична енциклопедия на света\", т. V (1995 г., съавт.), \"За Стамболов в часа на България\" (1995 г.), \"Cultural and Intercultural Traditional Perspectives in Europe\" (Strasburg, 1995 г.), \"Българският април 1876 г. в Англия и САЩ\" (1996 г.), \"Историческата еволюция и политическа демокрация\" (1997 г.), \"Другата версия\" (1998 г.), \"100 най-известни българи в нашата история\" (1997 г., съавт.), \"Гладстон и българите\" (1999 г., съавт.), \"Светът след Иисус\" (1999 г., съавт.), \"Стоте най-влиятелни българи в нашата история\" (1999 г.), \"Исторически многоточия\" (1999 г.), \"Българската история в европейския контекст\" (2000 г.), \"Сир, това е революция\" (2001 г.); \"Христофор Колумб и новият свят\" (за деца, 1989 г.) и др. През 2002 г. получава награда \"Голям Платонов Нобел на века\" на Световната академия \"Платон\".\r\n1917 г.\r\nРоден е Георги Авгарски - български писател. Родом е от с. Караш, Врачанско.\r\nПечата за първи път във в. \"Заря\" (1935 г.). През 1960 г. завършва българска филология в СУ” Св. Климент Охридски”. Работи като уредник на в. \"Септемврийче\", редактор на детско-юношеския отдел на Радио София, активен сътрудник на почти всички издания за деца и юноши. Автор е на съчиненията: \"Около света\" (1947 г.), \"Чуден гост\" (1952 г.), \"Детство без младост\" (1952 г.), \"Тамарина гара\" (1956 г.), \"Дядо и внуче\" (1959 г.), \"Весела мозайка\" (1966 г.), \"Гнездо на песните\" (1968 г.), \"Медунчо на Луната\" (1970 г.) и много др.\r\n1864 г.\r\nРоден генерал-лейтенант Лазар Лазаров. През Първата световна война воюва с Първа пехотна софийска дивизия в Добруджа, Румъния и Македония.На тази дата умират:\r\n1913 г.\r\nУмира Диаманди Ихчиев - български библиограф, архивист, познавач на писмения турски език, обнародва на български език редица документи от турските държавни архиви. Учи в Щип при Йосиф Ковачев, завършва Османско висше училище в Цариград. Дълги години е преводач от турски език в Министерството на външните работи и уредник на турския архив в Софийската народна библиотека. Превежда ценни правителствени преписки: за кърджалийските чети, за видинския паша Осман Пазвантоглу, за спахиите в османската държава, за българските войнушки села, за битката при Варна през 1444 г. и др. Издава \"Турските документи на Рилския манастир\" (625 документа).За изготвянето на историческата справка на Агенция “Фокус” са използвани следните източници:", "date": "2018.03.26", "title": "Денят 26 март в българската история"}
{"url": "http://www.focus-news.net/news/2018/03/26/2503969/bdzh-vavezhda-predvaritelna-prodazhba-na-bileti-za-velikdenskite-praznitsi.html", "text": "За удобство на всички клиенти, които предвиждат да пътуват с влак през периода на Великденските празници, от днес „БДЖ–Пътнически превози” ЕООД въвежда предварителна продажба на билети за всички бързи влакове. Това съобщиха от пресцентъра на БДЖ.\r\nОбичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин се дава възможност на клиентите да планират предварително своите пътувания, както и своевременно да закупят билет и резервация за седящо място за предпочитания от тях влак в срок от 15 дни преди самото пътуване.\r\nПредварителната продажба на билети, която железопътният превозвач стартира, ще се извършва във всички гари и железопътни бюра в страната през периода от 26 март до 9 април. \r\nКлиентите на „БДЖ–Пътнически превози” ЕООД могат да получат подробна информация за свободните места във влаковете от служителите на билетните каси и гишетата „Информация” в железопътните гари, както и на националния информационен телефон 0700 10 200.\r\nЗа празничните дни по повод Великден, „БДЖ–Пътнически превози” ЕООД предвижда да осигури и допълнителни вагони за влаковете, които пътуват по основните направления в страната.\r\nНационалният железопътен превозвач напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони. По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство.\r\nСистемата е достъпна на официалната интернет страница на „Холдинг БДЖ” ЕАД – www.bdz.bg, както и на електронен адрес - http://bdztickets.com.", "date": "2018.03.26", "title": "БДЖ въвежда предварителна продажба на билети за Великденските празници"}
{"url": "http://www.focus-news.net/news/2018/03/26/2503957/varna-posreshta-liderite-na-es-i-prezidenta-na-turtsiya.html", "text": "Лидерска среща между Европейския съюз и Турция ще се проведе в резиденция „Евксиноград\" във Варна. В морската столица домакинът -  премиерът Бойко Борисов, ще посрещне председателя на Европейската комисия Жан-Клод Юнкер, председателя на Европейския съвет Доналд Туск и президента на Турция Реджеп Ердоган. Очаква се разговорите да започнат около19.00 часа. В града мерките за сигурност са изключително засилени. \r\nПреди дни в Брюксел премиерът Бойко Борисов заяви, че се очертава срещата между ЕС и Турция да е тежка, а към България има голямо доверие и очаквания.\r\nСпоред турската агенция Anadolu Agency основните въпроси, които ще се обсъждат са четири - митническият съюз, либерализирането на визовия режим, отпускане на финансовата помощ по споразумението за бежанците и конкретни стъпки за борбата с тероризма.", "date": "2018.03.26", "title": "Варна посреща лидерите на ЕС и президента на Турция"}
{"url": "http://www.focus-news.net/news/2018/03/26/2503965/sofiya-s-tarzhestvena-programa-v-grada-shte-badat-otbelyazani-denyat-na-trakiya-i-105-godini-ot-odrinskata-epopeya.html", "text": "Днес в София ще се проведат тържествени събития, посветени на Деня на Тракия и 105 години от Одринската епопея, организирани от Столична община, Съюза на тракийските дружества в България и Съюза на офицерите и сержантите от запаса и резерва. Това съобщиха от пресцентъра на Столична община. От 10.00 часа ще започне Заупокойна служба в храм „Свети Николай Софийски-Нови”. В 10.40 часа ще бъдат поднесени цветя пред Паметника на Екзарх Антим І. В 11.00 часа започва честване-поклонение при Мемориала на Одринци (парково пространство между ул. „Пиротска” и ул. „Опълченска”).\r\nВ програмата ще участват актрисата Василка Сугарева, мъжка вокална формация „България” с художествен ръководител акад. Валентин Бобевски и фолклорна формация „Българка” от град Несебър. \r\nЧестването е част от Календара на културните събития на Столична община.", "date": "2018.03.26", "title": "София: С тържествена програма в града ще бъдат отбелязани Денят на Тракия и 105 години от Одринската епопея"}
{"url": "http://www.focus-news.net/news/2018/03/26/2503974/pregled-na-osnovnite-temi-v-dobrudzhanskiya-pechat.html", "text": "„44 души могат да започнат работа в област Добрич“, съобщава вестник „Нова добруджанска трибуна“. Миналата седмица се е провело заседание на Областната комисия по заетост. За тази година за областта са предвидени 166 224 лв. Безработните ще бъдат наети на работа за 6 месеца. „Защитните диги на Болата остават“, съобщава всекидневникът. По думите на кмета на село Българево Георги Георгиев дигите ще бъдат запазени като брегоукрепително съоръжение. Така ще бъде спряна ерозията на брега. Ще служат и като ограничители към вододайната зона на село Българево. Вестникът припомня, че липсата на концесионер на плажа „Болата“ преди време го е превърнала в сметище. Липсвала е охрана, което е било предпоставка за инциденти. За истински празник на изкуството разказва изданието. Събитието е официалното откриване на изложба „Изкуството в Двореца – вдъхновение“. Тя е подредена в Каменна зала и представя творби, създадени от ученици в две училища по изкуства – едното е по стъкларство, живопис и промишлен дизайн в чешкия град Валашске Мезиричи, другото – училище по изкуства в словашкия град Тренчин. Изложбата бележи финала на успешно приключил международен проект за културен обмен.", "date": "2018.03.26", "title": "Преглед на основните теми в добруджанския печат"}
{"url": "http://www.focus-news.net/news/2018/03/26/2503971/denyat-26-mart-v-svetovnata-istoriya.html", "text": "2015 г.\r\nКоалиция между Саудитска Арабия, Египет, Мароко, Йордания, Судан, Кувейт, Катар, Обединените арабски емирства и Бахрейн включваща до 150 000 военни и 100 самолета започва военна операция в съседен Йемен в подкрепа на действащата власт в страната.\r\n2015 г.\r\nАсоциацията по изчислителна техника присъжда на професор Майкъл Стоунбрейкър от катедрата за компютърни науки на Масачузетския технологичен институт наградата Тюринг. Професорът е създател на първата обектно-ориентирана СУБД PostgreSQL. \r\n2014 г.\r\nТаави Рийвас встъпва в длъжност като новият министър председател на Естония. 35-годишният досегашен социален министър на страната е най-младия премиер в ЕС.\r\n2013 г.\r\nДържавните глави на Бразилия, Индия, Китай, Русия и ЮАР се срещат в Дърбан на поредна среща на страните от БРИКС.\r\n2012 г.\r\nЯпония закрива работата на още една атомна електроцентрала, като в момента остава само една действаща атомна електроцентрала в страната.\r\n2012 г.\r\nКамбъл Нюман е новият премиер на щата Куинсланд в Австралия.\r\n2012 г.\r\nМаки Села печели президентските избори в Сенегал.\r\n2000 г.\r\nС 52,94 процента от избирателните гласове Владимир Путин е избран за президент на Русия. Официално встъпва в длъжност като Президент на Руската федерация на 7 май 2000 г.\r\nВладимир Путин е роден на 7 октомври 1952 г. в Ленинград (днес Санкт-Петербург). През 1975 г. завършва Юридическия факултет на Ленинградския държавен университет и е изпратен по разпределение на работа в органите на държавна сигурност. До 1990 г. служи в Първо главно управление на КГБ на СССР, дълго време работи в Германия. От 1990 г. е помощник на заместник-ректора на Ленинградския държавен университет по международните въпроси, а по-късно съветник на председателя на Ленинградския съвет. От месец юни 1991 г. председателства Комитета по международни връзки на кметство Санкт-Петербург. През 1994-1996 г. е първи заместник на председателя на правителството (кмета) на Санкт-Петербург и председател на Комитета по международни връзки. От началото на 1997 г. е заместник на управляващия дейността на Президента на Русия, след това е заместник-ръководител на Администрацията на Президента на Руската федерация - началник на Главното управление за контрол. От 25 май до юни 1998 г. е първи заместник-ръководител на Президентската администрация. От 25 юли 1998 г. до 9 август 1999 г. е директор на Федералната служба за сигурност на Руската федерация. От октомври 1998 г. е член на Съвета за сигурност на Руската федерация. От 29 март до 9 август 1999 г. е секретар на Съвета за сигурност на Руската федерация. На 9 август 1999 г. президентът на Русия Борис Елцин назначава Владимир Путин за временно изпълняващ длъжността председател на Правителството на Руската федерация. От 16 август 1999 г. Путин е председател на Правителството на Руската федерация (за неговото утвърждаване гласуват 233 депутати от Държавната Дума, 84 са против и 17 - въздържали се). На 31 декември 1999 г. Елцин доброволно прекратява изпълняването на президентските си пълномощия и назначава Владимир Путин за временно изпълняващ длъжността Президент на Русия. На 26 март Путин е избран за Президент на Руската федерация още на първия тур на предсрочните избори.\r\n1998 г.\r\nБил Клинтън става първият американски президент, които посещава ЮАР.\r\n1979 г.\r\nВ Кемп Дейвид с решаващото участие на САЩ Израел и Египет подписват договор, с който уреждат споровете помежду си.\r\n1969 г.\r\nВ космоса е изстрелян първият съветски метеорологичен спътник.\r\n1948 г.\r\nСАЩ въвеждат ембарго на търговията със стратегически стоки със социалистическите страни.\r\n1947 г.\r\nВъзстановени са дипломатическите отношения с Египет.\r\nДипломатическите отношения между България и Египет са установени на 3 февруари 1926 г. Прекъсвани са два пъти: в периода от Втората световна война до 1947 г. и от декември 1978 г. до 31 декември 1984 г. В политическата сфера през последните години отношенията се развиват стабилно на основата на декларираната и от двете страни привързаност към принципите на демокрацията, взаимното уважение и взаимноизгодното сътрудничество.\r\nСъздадена е Европейската Икономическа Комисия на ООН.\r\n1881 г.\r\nРумъния е провъзгласена за кралство.\r\nПрез IV в. земите на Румъния са населени с даки и гети. През 107 г. са покорени от Рим и е образувана провинция Дакия. Румънците считат, че народът им е възникнал от естественото културно смесване на даките с римските колонисти от времето на император Траян. През VII-X в. и XII-XIII в. част от днешна Румъния влиза в състава на Първото и Второто българско царство. През XIV в. са основани независимите княжества Влашко (1322 г.) и Молдова (1359 г.). След 1526 г. Влашко, Молдова и Трансилвания са под турски протекторат. От 1688 г. Трансилвания е под властта на Хабсбургите. През 1829 г. съгласно Одринския мир Влашко и Молдова получават автономия. През 1862 г. княз Александър Куза обединява двете княжества под името Румъния. На 9 май 1877 г. Румъния се обявява за независима държава. След руско-турската война (1877 г.-1878 г.), в която участие вземат и румънски войски, Берлинския договор (1878 г.) признава независимостта на страната. На 30 декември 1947 г. монархията е свалена и крал Михай абдикира.\r\n1828 г.\r\nАвстрийският композитор Франц Шуберт изнася единствения си публичен концерт. Шуберт е родоначалник и представител на романтизма. Роден е на 31 януари 1797 г. Неговите първи учители по музика са баща му (по цигулка), по-големият му брат Игнац (по пиано) и енорийският свещеник М. Холцер (по пеене). На 11-годишна възраст започва да пее в придворния хор. Завършва учителска семинария (1813-1814 г.) и работи като помощник-учител при своя баща до 1818 г., след което се отделя от семейството. Няколко години живее от уроци по музика и се опитва да получи щатна, държавна длъжност на музикант, но не успява. Започва да издава музикалните си произведения през 1821 г. През 1818 г. и 1820 г. като учител по музика на дъщерите на граф И. Естерхази посещава Унгария, където се запознава с унгарските народни песни и циганската музика. През 1819 г., 1823 г. и 1825 г. посещава Горна Австрия и Грац. Песните му стават много известни в австрийското общество. Музиката му е тясно свързана с австрийското народно изкуство, в нея се чувства и влиянието на фолклора на славянските народи, унгарците и циганите, живеещи в Австрийската империя. Независимо от новаторството, запазва връзките си с традициите на Виенската класическа школа. Автор е на над 600 солови песни по стихове на Й. В. Гьоте, Ф. Шилер, Х. Хайне и други, на 9 симфонии (най-известна е 7-ата - \"Недовършена\"), около 20 опери, 17 увертюри, 15 струнни квартета, камерни ансамбли (клавирен квинтет \"Пъстървата\"), клавирни творби - сонати, валсове, фантазии, емпромптюта, музикални моменти и др. Много от неговите големи инструментални произведения са изпълнени десетилетия след смъртта му (“Голямата” симфония в до мажор за пръв път е изпълнена под диригентството на Ф. Менделсон през 1839 г., “Недовършената” симфония - през 1865 г.).\r\nФранц Шуберт умира на 19 ноември 1828 г. във Виена.\r\n1812 г.\r\nПри земетресение са разрушени 90% от столицата на Венецуела Каракас.На тази дата са родени:\r\n1944 г.\r\nРодена е Даяна Рос – американска певица. От 1959 г. пее във вокалната група \"Сюприйнс\". В началото на 70-те години започва самостоятелна кариера. Композициите в първите й албуми са дело на Ешфърд и Симсън. Участва във филмите \"Махагон\" и \"Магьосникът\". Записва съвместни албуми с М. Гей, изпълнява балади в стил диско. Издадени албуми: \"Diana Ross\" (1970 г.), \"I’m Still Waiting\" (1971 г.), \"Touch Mein the Morning\" (1973 г.), \"Diana Ross\" (1976 г.), \"Baby It’s Me\" (1977 г.), \"The Boss\" (1979 г.), \"Diana\" (1981 г.), \"Why Do Fools Fall in Love\" (1981 г.), \"Silk Electric\" (1982 г.), \"Ross\" (1983 г.), \"An Evening with\" (1986 г.), \"Red Hot Rhytm and Blues\" (1987 г.).\r\n1939 г.\r\nРоден е Джеймс Каан - американски актьор и режисьор. В киното работи от 1963 г. - “Сладката Ирма”. Започва кариерата си с епизодични роли в приключенски филми - “Елдорадо” (1966 г.). По-късно се снима в “Хора на дъжда” (1969 г.) и “Кръстникът” (1974 г.). Работи в различни жанрове – мюзикъли, комедии, драми, гангстерски филми, уестърни, военни филми, фантастични екшъни. Филми: “Смешната жена” (1975 г.), “Нямо кино” (1976 г.), “Глава втора” (1979 г.), “Каменната джунгла” (1987 г.), “Елитът на убийците” (1975 г.), “Лъжецът” (1980 г.), “Дик Трейси” (1990 г.), “Един мост повече” (1977 г.), “Едните и другите” (1981 г.), “Мизъри” (1990 г.), “Меден месец в Лас Вегас” (1992 г.), “Чужда раса” (1993 г.), , “Заличителят” (1996 г.), “Брониран” (1996 г.). През 1980 г. режисира “Скрий се да те виждам”, в който изпълнява главната роля. Други филми: “Това е баща ми” (1998 г.), “Мики Синьото око” (1999 г.), “Лъки таун блус” (2000 г.), “В сянка” (2001 г.), “Призрачен град” (2002 г.), “Догвил” (2002 г.), “Далас и Ръсти” (2003 г.).\r\n1935 г.\r\nРоден е Махмуд Абас - президент на Палестинската автономия. През 1948 г. заминава за Сирия като бежанец и работи там като начален учител. Впоследствие учи право както в Сирия, така и в Египет, след което получава докторска степен по история в Института по ориенталистика в Москва. Следващите години от своя живот прекарва в Катар и именно там започва да организира палестински групи, които работят за палестинската кауза. Махмуд Абас е палестински политик от Фатах. От март до октомври 2003 г. е министър-председател на Палестинската автономия, но си подава оставка след борба за надмощие с Арафат. Ръководител е на Организацията за освобождение на Палестина (ООП), след като е избран за такъв на 11 ноември 2004 г. На 9 януари 2005 г. е избран за президент на Палестинската автономия.\r\n1925 г.\r\nРоден е Пиер Булез - френски композитор и диригент, един от лидерите на авангардизма в музиката. През 1960 г. става преподавател в Базелската музикална академия. Най-популярните му творби са: пиеса за контраалт и 6 струнни инструмента \"Чук без майстор\" (1955 г., по стихове на сюрреалиста Р. Шара), \"Структури\" за 2 пиана (1-ва серия, 1955 г., 2-ра серия, 1961 г.), 3 сонати за пиано и др.\r\n1840 г.\r\nРоден е Джордж Смит - английски асиролог и археолог. Работи в Британския музей първоначално като гравьор, а по-късно, след като овладява клинописното писмо, става научен сътрудник. През 1872 г. сред таблиците от библиотеката на Ашурбанипал открива акадската версия на легендата за Потопа - прототип на библейската легенда. Открива поемата за Гилгамеш и др. През 1873-1876 г. ръководи разкопките в Ниневия. Участва в издаването на асирийски текстове в поредицата “The cuneiform inscriptions of Western Asia” (1861-1884 г.).\r\n1821 г.\r\nРоден е Ернст Енгел - немски специалист по статистика. След като завършва минно инженерство в Германия и Париж, става директор на статистическите служби в Саксония и Прусия. През 1857 г. поставя на обсъждане закона, наречен по-късно \"Закон на Енгел\", който представлява едно от първите емпирични открития в икономиката, което е в сила и до днес.\r\n1750 г.\r\nРоден е Шарл Жилбер Ром - деец на Великата френска революция, якобинец. През 1779-1786 г. живее в Русия като възпитател в дома на граф П. А. Строганов, а през следващите 2 години - в Швейцария. След завръщането си във Франция се включва в революционното движение. През 1791 г. е избран в Законодателното събрание, а през 1792 г. - в Конвента. Занимава се с подготовката на реформи в областта на народното образование и взема участие в изработването на републиканския календар. Първоначално одобрява и подкрепя идеята за термидорския преврат през 1794 г., но скоро след това започва борба срещу термидорианците. След потушаването на въстанието през 1795 г. е осъден на смърт. На 17 юни 1795 г. се самоубива.На тази дата умират:\r\n1959 г.\r\nУмира Реймънд Чандлър - американски писател, автор на криминални романи, един от вдъхновителите на “твърдата школа” в жанра. Завършва колежа в Дълич, Англия през 1905 г., и продължава образованието си във Франция и Германия. След завръщането си в Англия работи в Адмиралтейството, учителства, работи като журналист (сътрудничи на “Уестминстър Газет” и “Академи”). Заминава за САЩ след 1912 г., където работи в една фирма в Сент Луис, а след това - в Сан Франциско. По време на Първата световна война се записва като доброволец в полка “Гордън Хайландърс”, Канада, с който участва в боевете във Франция. Удостоен е с 2 медала за храброст. Завръща се в САЩ през 1919 г. Първият му криминален разказ - “Изнудвачите не стрелят”, е публикуван в сп. “Блек Маси” през 1933 г. Първия си криминален роман - “Големият сън”, издава през 1939 г. За 20 години издава още 6 романа: “Сбогом, моя красавице” (1940 г.), “Високият прозорец” (1942 г.), “Жената в езерото” (1943 г.), “Сестричката” (1949 г.), “Дългото сбогуване” (1953 г., награда “Е. А. По”) и “Насрещна игра” (1958 г.). Незавършен остава романът “Загадката на Пудъл Спрингс”.\r\n1957 г.\r\nУмира Едуард Ерио - френски политик, министър-председател на Франция в годините 1924-1925 г. От 1932 г. е един от лидерите на Радикалната партия. Член е на Френската академия (1946 г.). Завършва Екол Нормал Супериор в Париж. От 1905 г. е постоянен (с изключение на годините на фашистката окупация на Франция) мер на Лион. Първото правителство на Ерио (правителство на \"левия блок\") установява дипломатически отношения със СССР през 1924 г. Второто подписва със СССР пакт за ненападение през 1932 г. и участва в Лозанската конференция. Обявява се против Мюнхенското съглашение (1938 г.). През 1942 г. е арестуван и въдворен в германски концентрационен лагер до освобождаването му през есента на 1945 г. от съветската армия, след което се завръща в родината си. В следвоенните години се обявява против политиката на разкол в Европа, противопоставянето на военните групировки и ремилитаризацията на Западна Германия. Ерио е виден публицист, историк, писател, литературен и музикален критик. Автор е на монография, посветена на философията на Филон (1897 г.), както и на книгите \"Мадам Рекамие и нейните приятели\" (1904 г.), \"Към историята на френската литература\" (1905 г.), \"Новата Русия\" (1922 г.), \"Лион по време на войната\" (1925 г.), \"Животът на Бетовен\" (1929 г.) и др.\r\n1945 г.\r\nУмира Дейвид Лойд Джордж - английски държавен и политически деец, дипломат, един от лидерите на Либералната партия. Министър на търговията (1905-1908 г.) и на финансите (1908-1915 г.). В края на 1916 г. възглавява коалиционно правителство. Той е един от главните автори на системата от Парижки договори - Версайски, Сенжерменски, Трианонски, Севърски и Ньойски. Участва в Парижката мирна конференция (1919-1920 г.), свикана от държавите победителки в Първата световна война (1914-1918 г.) за изработване на мирни договори с победените държави. На конференцията Лойд Джордж активно съдейства за налагането на България на Ньойския мирен договор. Правителството му организира икономическа блокада срещу Съветска Русия. Лойд Джордж е един от инициаторите за свикването на Генуезката конференция през 1922 г. (конференция за икономическо възстановяване на Русия и на Европа след Първата световна война).\r\n1923 г.\r\nУмира Сара Бернар - псевдоним на Розине Бернхард, френска драматична актриса. През 1896-1922 г. ръководи свой театър, наречен по-късно на нейно име. Роли: Маргарита Готие във филма \"Дамата с камелиите\" по А. Дюма-син, Федра - във \"Федра\" от Ж. Расин и др. \r\n1918 г.\r\nУмира Цезар Кюи - руски композитор, член на известната “Могъща група”, музикален критик. По професия е офицер - генерал-майор, професор по фортификация в Николаевската академия на генералния щаб. Той е известен учен и специалист по фортификация и военно строителство. Популяризира и утвърждава творчеството на М. И. Глинка, А. С. Даргомижски и съвременните му руски и чуждестранни композитори. Автор е на 2 опери - “Синът на мандарина” (1859 г.), “Уилям Радклиф” (1868 г.), много романси и други музикални произведения.\r\n1892 г.\r\nУмира Уолт Уитмън - американски поет и публицист. Работи като учител, пише разкази, статии, стихове. През 1836 г. редактира в. “Бруклин Ийгъл”, а през 1838 г. основава собствен седмичник - “Лонг Айлъндър”. През 1848 г. е редактор на нюорлеанския в. “Кресънт”, а половин година по-късно в Бруклин издава в. “Фриман”. През 1855 г. публикува книгата “Стръкчета трева”, получила положителна оценка от Х. Д. Торо и Р. У. Емерсън. От 1855 г. до 1862 г. отново се занимава с журналистика. По време на Гражданската война (1961-1965 г.) работи като санитар в болница. На събитията във войната посвещава стиховете в сб. “Барабанен бой” (1865 г.) и “Когато на двора пред дома свиреше пролетният вятър” (1865 г.). До смъртта си издава “Демократични хоризонти” (1871 г.), “Дни-образци и до поискване” (1882 г.), “Ноемврийски колони” (1888 г.).\r\n1839 г.\r\nУмира Юрий Иванович Венелин (псевдоним на Георги Хуца) – украински славист, българист, фолклорист, етнограф, филолог. Роден е на 22 септември 1802 г. в с. Велика Тибава (дн. в Унгария). Учи в Лвовския университет. В Кишинев проучва езика и историята на българските преселници. Продължава обучението си в Москва, където следва медицина. През 1830 г. е командирован в България от Руската академия на науките. Посещава някои български градове като Варна, Каварна, Силистра и други и записва редица народни песни и умотворения, като се запознава непосредствено с някои особености на българския език. Запознава се с В. Априлов, с когото води оживена кореспонденция. Автор е на съчинението \"Старите и сегашни българи в тяхното политическо, народописно, историческо и религиозно отношение спрямо русите\", издадено в 3 т. през 1839-1841 г. Този труд прави известно името на българите сред по-широк кръг от руската общественост и повлиява на много българи, между които и В. Априлов, да осъзнаят своята народност. Други съчинения: (1829 г.), \"О характере народньiх песен у славян задунайских\" (1835 г.), \"О зародьiше новой болгарской литературьi\" (1838 г.), \"Граматика на сегашния български език\" и други, много от които издадени след смъртта му. Умира в Москва.\r\n1827 г.\r\nУмира Лудвиг ван Бетовен - германски композитор. От 1792 г. живее във Виена, където концертира като пианист до загубването на слуха си. Учи при Албрехтсбергер и Салиери. Унищожава всичко, написано до 25-годишната си възраст, поради самовзискателност. От 1796 г. до 1800 г. създава 21 опуса (Първата симфония, опус 21). Между 1800 г. и 1802 г. завършва нови 15 опуса, а през следващите 2 години - още 20, между които и Третата симфония \"Ероика\". Негови произведения са още \"Фиделио\" (1805 г.), Четвъртата симфония (1806 г.), Концерт за пиано № 4 (1806 г.), \"Кориолан\" (1807 г.), Петата симфония (1808 г.), концерти, сонати, квартети и др. След 20-те години не твори активно. На 7 май 1824 г. прозвучава и най-забележителното му произведение - 9 симфония.За изготвянето на историческата справка на Агенция “Фокус” са използвани следните източници:", "date": "2018.03.26", "title": "Денят 26 март в световната история"}
{"url": "http://www.focus-news.net/news/2018/03/26/2503973/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-lesovo-i-gkpp-kapitan-andreevo.html", "text": "Силно интензивен е трафикът за товарни автомобили на изход на ГКПП „Лесово“ и ГКПП „Капитан Андреево“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия, Македония, Гърция и Румъния движението се извършва нормално на всички гранични контролно-пропускателни пунктове.", "date": "2018.03.26", "title": "ГД „Гранична полиция“: Силно интензивен е трафикът за товарни автомобили на изход на ГКПП „Лесово“ и ГКПП „Капитан Андреево“"}
{"url": "http://www.focus-news.net/news/2018/03/26/2503976/sofiya-vavezhda-se-organizatsiya-na-dvizhenieto-vav-vrazka-s-ofitsialnoto-poseshtenie-na-prezidenta-na-republika-sloveniya.html", "text": "Въвежда се организация на движението във връзка с официалното посещение на Президента на Република Словения. Това съобщиха от пресцентъра на Столична община.\r\nДо отпътуване на официалните гости на 26 март се забранява престоят и паркирането на пътни превозни средства, с изключение на автомобилите на делегацията, както следва на паркинга на „София Хотел Балкан”.\r\nДо 10.00 часа се забранява паркирането и престоят: \r\n- на северозападната дъга на пл. „Св. Александър Невски” между ул. „Оборище” и ул. „11-ти август”; \r\n- на ул. „Оборище” между ул. „Г.С.Раковски” и пл. „Св. Александър Невски”. \r\nОт 08.30 до 10.00 часа се забранява влизането на пътни превозни средства по ул. „Оборище” между ул. „Г.С.Раковски” и пл. „Св. Александър Невски”, само при необходимост и по преценка на отдел „Пътна полиция” при СДВР.", "date": "2018.03.26", "title": "София: Въвежда се организация на движението във връзка с официалното посещение на Президента на Република Словения"}
{"url": "http://www.focus-news.net/news/2018/03/26/2503978/agentsiyata-po-zaetostta-zapochva-nov-priem-na-zayavleniya-po-proekt-roditeli-v-zaetost.html", "text": "Агенцията по заетостта стартира нов прием на заявления по проект „Родители в заетост” в периода 26 март – 20 април 2018 г. Това съобщиха от пресцентъра на Агенцията по заетостта. Проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014 - 2020 и подпомага родителите с деца до 5 години за по-доброто съвместяване на професионалния с личния живот, като същевременно предоставя възможност за заетост на безработни лица за полагане на грижи за отглеждане на малки деца. След приключване на първия прием по проекта е наличен свободен финансов ресурс в размер малко над 8 млн. лв., в рамките на който ще бъдат одобрени и включени допустими родители, подали заявление за участие.\r\n866 родители от общо 2119, подали заявления през първия прием, вече са одобрени и включени в проекта. До момента са подадени 2586 заявления от безработни лица, които желаят да бъдат наети като детегледачи, а одобрените са 1983. От предвидените за включване в проекта 1500 родители, 684 вече се възползват от услугата за отглеждане на деца.\r\nИ по време на втория прием по проект „Родители в заетост” право да подават заявления имат родители на деца от 0 до 5 години, които не са записани в детски заведения. Родителите, които могат да се възползват от услугата по проекта и желаят да подадат своите документи за участие при новия старт, трябва да бъдат от следните две групи:\r\n- родители, които имат осигурено работно място по трудово правоотношение или са самонаети/ самоосигуряващи се лица, но към момента полагат грижа за децата си и не са се върнали на работа; \r\n- родители, които са безработни.\r\nАгенцията по заетостта обръща внимание, че тези родители, които дългосрочно ползват отпуск или отсъстват от работа поради отглеждане на дете/деца от 0 до 5 години и имат осигурено работно място (по трудово правоотношение или като самонаети/ самоосигуряващи се лица), не следва да са се върнали на работа до получаване на одобрение за включване в проекта. \r\nБезработните родители трябва да започнат работа при работодател или като самонаето/самоосигуряващо се лице в рамките на 4 (четири) месеца от получаване на услугата за отглеждане на дете. След като започнат работа, договорът на детегледача може да бъде удължен и така той да полага грижа за детето в срок до 18 месеца.\r\nБюрата по труда ще продължат да извършат подбор сред регистрираните безработни за детегледачи, като ги насочват за одобрение от родителите. Целта е родителите да могат да изберат най-подходящия детегледач за детето си и да се върнат на работа, за да продължат професионалната си кариера или да намерят подходяща работа. \r\nЗаявления ще се приемат на хартиен носител, лично във всички бюра по труда в страната, в работни дни между 8.30 и 17.00 часа. или на имейл: roditeli-v-zaetost@az.government.bg (сканирани с подпис или електронно подписани).\r\nПодробна информация по проект „Родители в заетост” и образец на Заявление може да намерите .", "date": "2018.03.26", "title": "Агенцията по заетостта започва нов прием на заявления по проект „Родители в заетост”"}
{"url": "http://www.focus-news.net/news/2018/03/26/2503979/varna-dnes-e-neucheben-den-za-uchenitsite-ot-ou-hristo-botev-zaradi-vazniknala-avariya-v-parnata-i-v-elektricheskata-instalatsiya.html", "text": "Във връзка с възникнала авария в парната и в електрическата инсталация в ОУ „Христо Ботев“, район „Аспарухово“ във Варна, учебни занятия днес няма да се провеждат. Това съобщиха от Общината. Мярката се въвежда със заповед на кмета. Очаква се учебните занятия да бъдат възстановени във вторник, 27-ми март, след отстраняване на проблемите.", "date": "2018.03.26", "title": "Варна: Днес е неучебен ден за учениците от ОУ „Христо Ботев“  заради възникнала авария в парната и в електрическата инсталация"}
{"url": "http://www.focus-news.net/news/2018/03/26/2503970/burgas-s-praznichna-programa-v-grada-shte-bade-otbelyazan-denyat-na-trakiya.html", "text": "С празнична програма в града ще бъде отбелязан Денят на Тракия. Това съобщиха от пресцентъра на Община Бургас.  Днес честваме подвига на българските воини, паднали в бой край Одрин и из тракийските полета. Това е и ден за почит към паметта на хилядите бежанци, намерили подслон в пределите на България след Балканската война и запазили родовата си памет.\r\nПразничната програма включва:Тракийско дружество \"Странджа\"\r\nОт 11.30 часа във Военен клуб - Бургас на ул. \"Христо Ботев\" 48 ще започне музикално-поетична програма с участието на  ФГ \"Тракийска памет\" и ФГ \"Тракийче\". След това ще започне церемонията  по полагане на венци и цветя пред Паметник на 24-ти Черноморски пехотен полк\r\nОт 12.00 часа ще започне тържественото шествие през площад \"Тройката\". В 12.30 часа в параклис \"Св. Георги Победоносец\" в Приморски парк ще започне Панихида за загиналите български войни и тракийци. В 13.00 часа ще започнат словата и поднасяне на цветя пред паметниците на тракийските герои капитан Петко Войвода, Михаил Герджиков и Георги Кондолов в Приморски парк - БургасТракийско дружество \"Екзарх Антим I\"\r\nВ 12.00 часа ще се състои откриване на изложба от рисунки, посветени на 26 март - Ден на Тракия. От 17.30 часа ще започне официален ритуал по полагане на венци и цветя пред Паметник на 24-ти Черноморски пехотен полк. От 18.00 часа ще се проведе Тържественият концерт \"26 март - Ден на Тракия\" в зрителната зала на \"Военен клуб\" - Бургас.", "date": "2018.03.26", "title": "Бургас: С празнична програма в града ще бъде отбелязан Денят на Тракия"}
{"url": "http://www.focus-news.net/news/2018/03/26/2503951/tass-vse-oshte-se-izdirvat-27-dushi-sled-pozhara-v-kemerovo.html", "text": "Все още се издирват 27 души след пожара в търговския център в град Кемерово в Русия, предава ТАСС.\r\nПървоначално се издирваха 64 човека, но в това число влизат и 37-те загинали, които тепърва предстои да се идентифицират. От тези 64 души 41 са деца.\r\nТрима души са задържани във връзка със започналото разследване за пожара, включително и директора на търговския център.Агенция Фокус припомня: В събота  около 17 часа местно време избухва голям пожар в търговско-развлекателния център „Зимна вишна“  като огъня обхваща 1 500 квадратни метра площ на четвъртия етаж и причинява срутване на покривна конструкция в размер на 600 квадратни метра. В резултат на пожара по досегашни данни са загинали 37 души, 40 са ранени и 27 души все още се издирват. Предполага се, че пожара е възникнал заради детска игра. Юлиян Марков", "date": "2018.03.26", "title": "ТАСС: Все още се издирват 27 души след пожара в Кемерово"}
{"url": "http://www.focus-news.net/news/2018/03/26/2503968/tass-broyat-na-zaginalite-pri-pozhara-v-kemerovo-dostigna-48-dushi-obnovena.html", "text": "Броят на загиналите при  пожара  в Кемерово достигна 48 души, съобщи ТАСС.\r\nДосега се съобщаваше за 37 загинали, но са открити телата на още 11 човека. Издирват се още 16 човека. Сред загиналите има много деца.\r\nТрима души са задържани във връзка със започналото разследване за пожара, включително и директора на търговския център.Агенция Фокус припомня: В събота  около 17 часа местно време избухва голям пожар в търговско-развлекателния център „Зимна вишна“  като огъня обхваща 1 500 квадратни метра площ на четвъртия етаж и причинява срутване на покривна конструкция в размер на 600 квадратни метра. В резултат на пожара по досегашни данни са загинали 37 души, 40 са ранени и 27 души все още се издирват. Предполага се, че пожара е възникнал заради детска игра. Юлиян Марков", "date": "2018.03.26", "title": "ТАСС: Броят на загиналите при  пожара  в Кемерово достигна 48 души (ОБНОВЕНА)"}
{"url": "http://www.focus-news.net/news/2018/03/26/2503962/afp-arestuvat-frenski-politik-pisal-v-tuitar-che-praznuva-smartta-na-politsaya.html", "text": "Ляв френски политик е арестуван защото написал в социалната мрежа „Туитър“, че празнува смъртта на полицая, който загина след като се размени със заложник във френския град Треб, предава", "date": "2018.03.26", "title": "AFP: Арестуват френски политик, писал в „Туитър“, че празнува  смъртта на полицая"}
{"url": "http://www.focus-news.net/news/2018/03/26/2503983/burgas-obshtinskiyat-savetnik-zhivko-tabakov-shte-provede-priemen-den.html", "text": "Председателят на Постоянната комисия по туризъм към ОбС – Бургас Живко Табаков ще има приемен ден за граждани в централата на „Движение България на гражданите“ – Бургас (улица „Фердинандова“ 2 Б). Това съобщиха от пресофиса на общинския съветник.\r\nЖивко Табаков е член и на Постоянната комисия по международно сътрудничество, оперативни програми и неправителствени организации.\r\nОбщинският съветник ще се срещне с граждани днес от 13:00 до 16:00 часа в централата на ДБГ – Бургас.\r\nЗаписванията се правят на телефон 0888 98 41 16.", "date": "2018.03.26", "title": "Бургас: Общинският съветник Живко Табаков ще проведе приемен ден"}
{"url": "http://www.focus-news.net/news/2018/03/26/2503984/burgas-narodniyat-predstavitel-ot-gerb-burgas-asya-peeva-shte-ima-priemen-den.html", "text": "Народният представител от ГЕРБ-Бургас Ася Пеева ще има приемен ден в Бургас. Той ще започне в 12.00 часа в областната централа на ГЕРБ, намираща се на ул. \"Конт Андрованти\" 5. Това съобщиха от пресцентъра на партията.\r\nВсички желаещи могат да се запишат за приемната на тел. 056 819040.", "date": "2018.03.26", "title": "Бургас: Народният представител от ГЕРБ-Бургас Ася Пеева ще има приемен ден"}
{"url": "http://www.focus-news.net/news/2018/03/26/2503986/stara-zagora-s-obshtogradski-tarzhestva-shte-bade-otbelyazan-denyat-na-trakiya-v-grada.html", "text": "Денят на Тракия, 26 март, когато се навършват и 105 години от Одринската епопея, ще бъде отбелязан с общоградски тържества в Стара Загора, съобщиха от пресцентъра на Общината. \r\nДнес в 17.00 ч. в парк „Тракия“ ще се състои тържествен военен ритуал с полагане на венци и цветя пред паметник „Одринска епопея“.\r\nОт 19.00 ч. в залата на Драматичния театър започва концерт, посветен на Деня на Тракия и Одринската епопея, с участието на представителен Народен женски хор към Тракийско дружество „Одринска епопея“, странджанските народни певци Манол Михайлов и Костадин Михайлов, танцови формации при НЧ „Св. Климент Охридски 1858“. \r\nОрганизатори на програмата са Община Стара Загора, Втора механизирана бригада, Тракийско дружество „Одринска епопея“, Съюз на офицерите и сержантите от запаса.", "date": "2018.03.26", "title": "Стара Загора: С общоградски тържества ще бъде отбелязан Денят на Тракия в града"}
{"url": "http://www.focus-news.net/news/2018/03/26/2503977/sport-grigor-dimitrov-otpadna-ot-turnira-v-mayami.html", "text": "Григор Димитров отпадна в третия кръг на турнира от сериите „Мастърс“ в Маями. Той загуби с 4:6, 4:6 от французина Жереми Шарди, който се намира на 90-то място с световната ранглиста. \r\nНа следващия кръг Шарди ще играе срещу победителя от сблъсъка Милош Раонич от Канада и Диего Шварцман от Аржентина. Юлиян Марков", "date": "2018.03.26", "title": "Спорт: Григор Димитров отпадна от турнира в Маями"}
{"url": "http://www.focus-news.net/news/2018/03/26/2503975/narodnite-predstaviteli-ot-gerb-plovdiv-shte-provedat-priemni-s-grazhdani.html", "text": "Народните представители от  ГЕРБ-Пловдив ще проведат приемни с граждани от избирателния си район днес, съобщиха от пресцентъра на партията.\r\nПриемните ще се проведат по следния график:\r\n- Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\n- Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2;\r\n- Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.03.26", "title": "Народните представители от  ГЕРБ-Пловдив ще проведат приемни с граждани"}
{"url": "http://www.focus-news.net/news/2018/03/26/2503982/sofiyska-voda-vremenno-shte-prekasne-vodosnabdyavaneto-v-chast-ot-rayon-pancharevo.html", "text": "„Софийска вода” временно ще прекъсне водоснабдяването в част от район „Панчарево“, съобщиха от пресцентъра на дружеството.\r\nВъв връзка с реконструкция на уличен водопровод на ул. „Околовръстна“ , с. Кокаляне се налага спиране на водоподаването от 10:00  до 22:00 часа на клиентите на „Софийска вода”, живеещи в района на: с. Кокаляне; вилна зона „Китката“; местност „Дебело гуно“, вилна зона „Бяла нива“; Кокалянски ханчета – ул. „Буката“, ул. „Държов дол“, ул. „Лъката“; с. Панчарево – ул. „Дружба“, ул. „Люляк“, ул. „Детелина“, ул. „Падинето“, ул. „Здравец“, ул. „Момина сълза“, ул. „Батиница“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Кокаляне - ул. „Кръстан Младенов “, пред кметството.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.26", "title": "„Софийска вода” временно ще прекъсне водоснабдяването в част от район „Панчарево“"}
{"url": "http://www.focus-news.net/news/2018/03/26/2503980/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани, съобщиха от пресцентъра на партията.\r\nПриемните ще се проведат по следния график:\r\n- Даниела Дженева, от 17:00 до 18:00 часа в офиса на ГЕРБ в район „Южен”, ул. ”Академик Петър Динеков” № 1А;\r\n- Спартак Николов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Вихър Захов, от 17:00 до 18:30 часа в офиса на ГЕРБ в район „Източен” на ул. ”Коста Паница” № 5;\r\n- Вера Тоскова, от 16:00 до 18:00 часа в офиса на ГЕРБ в район „Тракия” в ж. к. ”Тракия” бл. 91;\r\n- Александър Радев, от 17:30 до 19:00 часа в офиса на ГЕРБ в район „Централен” на ул. ”Прага” № 2; \r\n- Атанас Узунов, от 17:30 до 19:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16:00 до 18:00 часа в офиса на ГЕРБ в район „Тракия” в ж. к. ”Тракия” бл. 91.\r\nОбщинският съветник от ГЕРБ в Общински съвет – Пловдив Иван Вичков ще приема граждани във вторник, 27 март 2018 г., от 16:00 до 18:00 часа в офиса на ГЕРБ в район „Тракия”в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 28 март 2018 г., приемни с граждани ще проведат следните общински съветници от ГЕРБ в Пловдив:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Георги Василев, от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\n- Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ГЕРБ в район „Източен” на ул. ”Коста Паница” №5;\r\n- Емил Русинов, от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nВ четвъртък, 29 март 2018 г. общинските съветници от ГЕРБ в Пловдив ще проведат приемни с гражданите, както следва:\r\n- Петър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков, от 17:30 до 19:00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов, от 17:00 до 18:30 часа в офиса на ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.03.26", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/03/26/2503987/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2018.03.26", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/03/26/2503990/veliko-tarnovo-akademiya-za-dobrovoltsi-shte-se-provede-v-selo-arbanasi.html", "text": "В периода 26 – 28 март 2018 г. в село Арбанаси ще се проведе ежегодната Академия за доброволци, организирана от Националната комисия за борба с трафика на хора (НКБТХ), съвместно с фондация „Ханс Зайдел“ и Местната комисия за борба с трафика на хора (МКБТХ) във Велико Търново. Това съобщиха от пресцентъра на Община Велико Търново.\r\nТази година, академията e обвързана с Националната кампания за превенция на трафика на хора с цел трудова експлоатация, реализирана съвместно с Посолство на Великобритания и Център за междуетнически диалог и толерантност „Амалипе“. В академията ще вземат участие доброволци от Местните комисии в градовете Бургас, Благоевград, Варна, Велико Търново, Монтана, Пазарджик, Плевен, Пловдив и Сливен, които все още не са преминали обучение, такива, които са вече обучени и самите те са провеждали обучения по метода \"връстници обучават връстници“, както и деца от уязвими общности, които са участвали в проведените в рамките на кампанията фокус-групи.\r\nПланирано е събитието да бъде открито от г-н Ганчо Карабаджаков, зам.-кмет и председател на МКБТХ, гр. Велико Търново, Н. Пр. Ема Хопкинс, Посланик на Великобритания в България и г-жа Камелия Димитрова, секретар на НКБТХ.\r\nАкадемията за доброволци предоставя възможност на младите хора, подпомагащи основно дейностите по превенция на Местните комисии, да придобият познания за доброволчеството, трафика на хора и различните му форми, като развият уменията си за работа в екип и обучение на връстници. Тази година обучителите от Българска асоциация по семейно планиране и сексуално здраве и Loveguide ще поставят акцент и върху интерактивните методи на обучение, създаването на информационни кампании и работата с медии. Целта е доброволците самостоятелно да разработят концепция за информационни материали и кампании, които впоследствие да бъдат използвани в дейностите по превенция на трафика на хора на национално и местно ниво.", "date": "2018.03.26", "title": "Велико Търново: Академия за доброволци ще се проведе в село Арбанаси"}
{"url": "http://www.focus-news.net/news/2018/03/26/2503993/plovdiv-obshtina-asenovgrad-shte-otbelezhi-denya-na-trakiya-s-praznichen-kontsert.html", "text": "Община Асеновград ще отбележи Деня на Тракия – 26 март, с празничен концерт. Това съобщиха за Радио „Фокус“ – Пловдив от отдел „Връзки с обществеността“ на Общината. Празничният концерт ще се състои от 18.00 часа в Градската библиотека „Паисий Хилендарски“ в Асеновград. Участие ще вземат фолклорен ансамбъл „Капитан Петко войвода” при Тракийско дружество „Родопи” с художествен ръководител Христина Анастасова.\r\nДенят на Тракия е приет за един от дните в българския културно-исторически календар. На този ден се чества подвига на българските воини, паднали край Одрин и из тракийските полета, както и почитта и паметта към хилядите българи – тракийски бежанци, намерили подслон в пределите на България и запазили родовата си памет.", "date": "2018.03.26", "title": "Пловдив: Община Асеновград ще отбележи Деня на Тракия с празничен концерт"}
{"url": "http://www.focus-news.net/news/2018/03/26/2503988/nimh-zhalt-kod-za-poleditsi-e-v-sila-za-5-oblasti-na-stranata-v-drugi-7-preduprezhdenieto-e-za-silen-vyatar.html", "text": "Жълт код за поледици е в сила за 5 области на страната, в други 7 предупреждението е за силен вятър. Това сочи справка на сайта на Националния институт по метеорология и хидрология (НИМХ) при БАН. В областите Враца, Плевен, Ловеч, Габрово и Велико Търново през нощта и в сутрешните часове ще има условия за образуване на поледици. От НИМХ предупреждават, че при тази степен на предупреждение са възможни ограничения при дейности на открито и хората трябва да са внимателни, когато вървят или шофирате при заледени повърхности.\r\nЖълт код за силен вятър за утре е обявен в областите: Добрич, Шумен, Варна, Бургас, Ямбол, Хасково, Кърджали. В тези части на страната се очаква южният вятър през деня да се усили и поривите му да достигнат до 20-24 м/сек. При жълтия код за силен вятър хората трябва да бъдат внимателни за летящи във въздуха предмети.\r\nВ Смолян и Кърджали се очакват и обилни валежи от дъжд. Сумарните количества ще са между 20 и 30 л/кв.м.", "date": "2018.03.26", "title": "НИМХ: Жълт код за поледици е в сила за 5 области на страната, в други 7 предупреждението е за силен вятър"}
{"url": "http://www.focus-news.net/news/2018/03/26/2503985/plovdiv-zasnezheni-no-obraboteni-sa-patishtata-v-planinskite-rayoni-v-oblastta.html", "text": "Заснежени, но обработени са пътищата в планинските райони в Пловдивска област. Това каза за Радио „Фокус“ – Пловдив дежурен от Областно пътно управление. Слаб сняг е валял в района на Студенец. Пътищата в цялата област са мокри, но нормално проходими. Опасност от падащи камъни има по пътищата Югово-Лъки, Бачково-Нареченски бани и Кричим-Девин. Водачите трябва да шофират с повишено внимание и съобразена скорост, преминавайки през тези участъци. Движението по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Остава забранено движението на камиони над 12 тона през прохода Троян-Кърнаре, също по пътя Поповица-Болярци и по отсечката град Лъки-пътно кръстовище за хижа Момчил юнак. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18, заради компрометирана пътна настилка.\r\nТрафикът на територията на град Пловдив е натоварен към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“, „Руски“, „Васил Априлов“, „Пещерско шосе“, както и по входно-изходните артерии на града. Пътните настилки са мокри, хлъзгави, но нормално проходими.\r\nВесела КРЪСТЕВА", "date": "2018.03.26", "title": "Пловдив: Заснежени, но обработени са пътищата в планинските райони в областта"}
{"url": "http://www.focus-news.net/news/2018/03/26/2503992/varna-narodniyat-predstavitel-ot-pp-gerb-varna-ruslan-toshev-shte-ima-priemen-den-za-grazhdani.html", "text": "Народният представител от ПП ГЕРБ – Варна Руслан Тошев ще има приемен ден за граждани днес. Това съобщиха от пресцентър ПП ГЕРБ – Варна. Той ще отговаря на въпроси на варненци от 14.30 часа в клуба на ПП ГЕРБ на ул. „Г. Бенковски” №1 в морската столица. Записвания могат да се правят на тел: 052 / 600 015.", "date": "2018.03.26", "title": "Варна: Народният представител от ПП ГЕРБ – Варна Руслан Тошев ще има приемен ден за граждани"}
{"url": "http://www.focus-news.net/news/2018/03/26/2503995/pazardzhik-narodniyat-predstavitel-ot-gerb-desislava-todorova-shte-provede-otkrita-priemna-za-grazhdani.html", "text": "Народният представител от ГЕРБ Десислава Тодорова ще проведе открита приемна за граждани днес, съобщиха от пресцентъра на ПП ГЕРБ в областния град. Срещата с граждани ще бъде от 11.00 часа в в офиса на партията на ул.“Екзарх Йосиф\" 15 А, ет. 2 в Пазарджик.", "date": "2018.03.26", "title": "Пазарджик: Народният представител от ГЕРБ Десислава Тодорова ще проведе открита приемна за граждани"}
{"url": "http://www.focus-news.net/news/2018/03/26/2503996/sofiya-tazi-godina-sofiya-film-fest-predlaga-filmi-spetsialno-adaptirani-za-hora-sas-zritelni-uvrezhdaniya.html", "text": "Тази година София Филм Фест предлага филми, специално адаптирани за хора със зрителни увреждания. Това съобщиха от пресцентъра на Столична община. XX-ят София Филм Фест продължава своята социална кауза - всички хора да имат равен достъп до прожекциите на фестивала. Инициативата се провежда за втори път в България.\r\nНай-новата творба на режисьора Вим Вендерс - филмът „Потапяне“, ще бъде представен с дублаж на живо за хора с нарушено зрение в Дома на киното днес от 16.00 часа. Главните роли във филма са поверени на носителката на Оскар Алисия Викандер и обичания, чаровен и талантлив Джеймс Макавой. „Потапяне“ е любовна история, която представя напълно различните светове на двамата главни персонажи Даниел и Джеймс. Те се срещат случайно в отдалечен хотел в Нормандия, където и двамата се подготвят за своите опасни мисии.\r\nПредвидено е и специално допълнително събитие след прожекцията. Платформата за фотокниги ПУК! ще представи три книги, които изследват слепотата по различен начин. Акцентът на събитието ще бъде книгата на френскят концептуален артист Sophie Calle - Blind (изд. Actes Sud, 2012). След края на филма публиката ще има възможност да се докосне до историите на незрящи хора, описващи визуалните им спомени и заснети от Софи Кал. Хората, които владеят брайловата азбука на английски, ще прочетат историите директно от книгата, която ще бъде на разположение във фоайето на Дома на киното. Някои от най-интригуващите истории ще бъдат изчетени на глас на незрящата публика.\r\nФилмът ,,Потапяне“ е адаптиран благодарение на Вериги оптики Joy Optics & Grand Optics, г-жа Мария Константинова - административен директор на Easy Pay и Доли медия студио.\r\nКучета водачи са добре дошли в Дома на киното днес. Билетите за хора с увреждания са на преференциална цена от 5 лв. За останалите зрители важат стандартните цени в рамките на София Филм Фест – 9/7 лв.\r\nСофия Филм Фест е част от Календара на културните събития на Столична община.", "date": "2018.03.26", "title": "София: Тази година София Филм Фест предлага филми, специално адаптирани за хора със зрителни увреждания"}
{"url": "http://www.focus-news.net/news/2018/03/26/2503972/api-vazstanoveno-e-dvizhenieto-na-tovarni-avtomobili-nad-12-t-v-posoka-ot-vidin-kam-montana-po-pat-i-1-vidin-montana.html", "text": "Възстановено е движението на товарни автомобили над 12 т в посока от Видин към Монтана по път I-1 Видин – Монтана. Това съобщиха за пресцентъра на Агенция \"Пътна инфраструктура\".", "date": "2018.03.26", "title": "АПИ: Възстановено е движението на товарни автомобили над 12 т в посока от Видин към Монтана по път I-1 Видин – Монтана"}
{"url": "http://www.focus-news.net/news/2018/03/26/2503997/burgas-mladi-ekolozi-shte-se-sastezavat-za-vtora-poredna-godina-v-grada.html", "text": "За втора поредна година Община Бургас ще бъде съорганизатор на конференцията „Да мислим екологично за бъдещето\", която се реализира от преподаватели от катедрата по „Екология и опазване на околната среда\" при Университет „Проф. д-р Асен Златаров\" – Бургас. Това става ясно от докладна записка на общинския съветник от групата на ГЕРБ Калояна Живкова, съобщиха от пресцентъра на партията. Събитието ще се състои в два дни - 26-и и 27-и март 2018 година. При желание отличените участници ще бъдат приети в университета без приемен изпит по една от следните специалности: „Екология и опазване на околната среда\" или „Екология и екологичен мениджмънт\". За целите на форума Община Бургас ще предостави за ползване залите на галерия – музей „Георги Баев”.\r\n„Опазването на околната среда има важно значение за всички нас. Повдигането на темата, в активно партньорство с институции и граждани, може само да носи позитиви за каузата. Изграждането на отговорно отношение към природните ресурси сред младите хора е инвестиция за поколенията\", пише в докладната записка Калояна Живкова.\r\nУчастниците (ученици или студенти) трябва да представят реферат, презентация или научно съобщение в някое от следните тематични\r\nнаправления: Ролята на сътрудничеството в опазването околната среда ; Устойчиви и екологично чисти технологии ; Алтернативните енергийни източници за намаляване на зависимостта от изкопаеми горива ; Биогорива ; Метеорология и хидрология ; Спътников мониторинг върху околната среда ; Защитени територии ; Биологично разнообразие ; Екологичен мониторинг ; Мониторинг на храните ; Управление на екологичните проекти ; Екология на селското стопанство и хранителната промишленост ; Екотуризъм и екологичното въздействие на туризма ; Управление и рециклиране на отпадъци; Обработка на отпадъците.\r\nВ първото издание на конференцията взеха участие повече от 60 ученици и студенти, като организаторите обещават и тази година да има атрактивни, тематични награди. Докладната записка ще бъде разгледана на заседанието на Общински съвет - Бургас на 30 януари.", "date": "2018.03.26", "title": "Бургас: Млади еколози ще се състезават за втора поредна година в града"}
{"url": "http://www.focus-news.net/news/2018/03/26/2503999/pazardzhik-velikdenska-rabotilnitsa-otvarya-vrati-v-etnografskata-ekspozitsiya-na-regionalniya-istoricheski-muzey.html", "text": "Великденска работилница отваря врати в Етнографската експозиция на Регионалния исторически музей в Пазарджик днес, съобщиха за Радио „Фокус“ – Пазарджик от културната институция. Работилницата ще продължи до 30 март, като по време на нея специалистите от етнографския отдел ще показват традиционни техники и начини за украсяване на великденските яйца, разпространени в нашата област – Ракитово, Велинград, Белово. Всеки посетител е необходимо да си донесе варено яйце, пчелен восък, битова свещ (за двама) и под вещото ръководство на етнографите сам ще изпише и отнесе в дома си сътвореното от собствените си ръце. Работилницата ще бъде отворена всеки делничен ден от 10.00 до 16.00 часа.", "date": "2018.03.26", "title": "Пазарджик: Великденска работилница отваря врати в Етнографската експозиция на Регионалния исторически музей"}
{"url": "http://www.focus-news.net/news/2018/03/26/2503981/georgi-dimov-bivsh-generalen-konsul-na-balgariya-v-odrin-ochertavane-na-linii-na-povedenie-i-uspokoenie-na-dialoga-mezhdu-bryuksel-i-ankara-shte-badat-polozhitelen-rezultat-ot-sreshtata-na-varha-vav-varna.html", "text": "Очертаване на линии на поведение и успокоение на диалога между Брюксел и Анкара ще бъдат положителен резултат от срещата на върха във Варна. Това каза в сутрешния блок „Добро утро, България“ на Радио „Фокус“ Георги Димов, бивш генерален консул на България в Одрин. Той коментира, че първото нещо по което се очаква да има резултат са търговските и икономическите отношения срещу човешки права. \"Второто, това е най-грубо казано – пари срещу бежанци. И третото – декларирано партньорство срещу успокояване, умиротворяване, ако щете и вразумяване, тоест да се изработи една формула. Ние не трябва да забравяме и да загърбваме самите вътрешнополитически дивиденти и експлоатация на тази среща, от гледна точка на Анкара. Най-важните за днешна Турция, лично за Ердоган са изборите през 2019 година и тяхното спечелване, задължително и в тройния формат“, коментира Георги Димов. Той каза още, че  в светлината на тези избори, на надъхването и на спечелването на електората, може да се оценява и хиперактивността на турския президент Реджеп Ердоган и с военните операции в Сирия.", "date": "2018.03.26", "title": "Георги Димов, бивш генерален консул на България в Одрин: Очертаване на линии на поведение и успокоение на диалога между Брюксел и Анкара ще бъдат положителен резултат от срещата на върха във Варна"}
{"url": "http://www.focus-news.net/news/2018/03/26/2503994/sofiya-kampaniyata-za-proletno-pochistvane-na-grada-zapochva-ot-dnes.html", "text": "Традиционната кампания – Пролетно почистване на Столична община ще започне днес и  ще продължи до 28 април 2018 г. под мотото „Заедно за почистим София пролетно!“. Това съобщиха от пресцентъра на Столична община.\r\nСтарт на кампанията ще дадат децата от 74 СУ „Гоце Делчев“ и техните родители в район „Връбница“ от 11.00 ч. с фолклорна програма и  дейности по почистване, засаждане на дървета, растителност, възстановяване и боядисване на пейките за отдих в училищния двор. \r\nТази година кампанията ще протече на две етапа:\r\n•\tПърви етап: „Заедно да почистим, поддържаме и пазим своя квартал” от 26 март 2018 г. до 15 април 2018 г.. През първия етап ще бъдат почистени  прилежащите територии към жилищни сгради и еднофамилни къщи, дворове, паркинги, държавни и общински учреждения, паркове, детски и спортни площадки, градинки, междублокови пространства, затревяване на свободни общински площи и др., засаждане на растителност.\r\n•\tВтори етап: „За по-чиста и зелена София” от 16 до 28 април 2018 г. През втория етап на кампанията ще се изпълнят дейности по озеленяване на училищни дворове, детски заведения, територии около паметници, затревяване на свободни общински места, засаждане на  дървета, нискостеблени храсти и цветя в градинки и паркове, възстановяване на пейки  и боядисване на същите; почистване на ел. табла от агитационни материали, рисуване от спонсори.\r\nЩе бъдат почистени територии около манастири, крайградски места и  зони за отдих, затревяване на свободни площи, засаждане на дървета, нискостеблена растителност, цветя. \r\nСъздадена е организация за координиране дейността по пролетното почистване, като на телефона на оперативния център на Столичният инспекторат  987 55 55  и 93 77 566 в периода на кампанията (вкл. събота и неделя), гражданите ще могат да подават своите сигнали, предложения и др., за времето от 09.00 до 17.00 ч.\r\n За кампанията по пролетното почистване ще бъдат  осигурени 50 000 бр. чували и 20 000 бр. ръкавици. \r\n Изпратени са  покани  до строителни и транспортни фирми  за включване в кампанията с транспортна и товарачна техника, която ще бъде насочена към районните администрации за почистване на  нерегламентираните сметища.\r\n. Създаден е сайт на кампанията /spring.inspectorat-so.org/, който да даде повече информация за кампанията.", "date": "2018.03.26", "title": "София: Кампанията за пролетно почистване на града започва от днес"}
{"url": "http://www.focus-news.net/news/2018/03/26/2504000/sofiya-vsenoshtno-bdenie-ot-sergey-rahmaninov-shte-bade-izpalneno-v-zala-balgariya.html", "text": "През настоящата година се навършват 145 години от рождението и 75 години от кончината на руския композитор и диригент Сергей Рахманинов (1873-1943). По този повод в столичната зала \"България\" на 27 март от 19.00 ч. Националният филхармоничен хор „Светослав Обретенов“ с диригент Славил Димитров  ще представи едно от най-красивите и сложни произведения на хоровата музика - „Всенощно бдение“ от този велик автор, предаде репортер на Агенция \"Фокус\". \r\nНикола ПЕТКОВ", "date": "2018.03.26", "title": "София: \"Всенощно бдение\" от Сергей Рахманинов ще бъде изпълнено в зала \"България\""}
{"url": "http://www.focus-news.net/news/2018/03/26/2503991/anadolu-agency-vav-varna-shte-se-provede-sreshta-na-visoko-ravnishte-turtsiya-es.html", "text": "В българския град Варна ще се проведе среща на високо равнище Турция-ЕС с участието на турския президент Реджеп Тайип Ердоган, председателя на ЕК Жан-Клод Юнкер и на председателя на Европейския съвет Доналд Туск, предава  Anadolu Agency.\r\nАнкара очаква нови данни от ЕС спрямо Митническия съюз, либерализирането на визите, ускоряването на финансовата помощ за Сирия и категорични мерки по борба срещу тероризма. Турция иска от ЕС да демонстрира повече конструктивизъм при изграждането на доверието. Брюксел разбира различията между двете  страни – срещата няма да бъде лесна, и цели укрепване на отношенията.\r\nБългарският министър-председател ще бъде домакин на срещата в ролята си на председател на Съвета на ЕС. Срещата започва н 19:00 българско време и трябва да продължи два часа. След нея трябва да се проведе съвместна пресконференция. \r\nОчаква се обсъждането на европейско-турските отношения, икономиката, търговията, сигурността, борбата срещу тероризма, външната политика, Палестина, Балканите, Сирия, Ирак, Либия и други регионални въпроси.  Виктор Турмаков", "date": "2018.03.26", "title": "Anadolu Agency: Във Варна ще се проведе среща на високо равнище Турция-ЕС"}
{"url": "http://www.focus-news.net/news/2018/03/26/2504004/veliko-tarnovo-mokri-sa-patnite-nastilki-v-grada-dvizhenieto-e-intenzivno.html", "text": "Интензивно е движението по главните булеварди и кръстовища в града в началото на работния ден. Пътните настилки са частично мокри, а времето – облачно, предаде репортер на Радио „Фокус“ – Велико Търново. Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“. Натоварено е и в района на Южен пътен възел, пътен възел \"Качица\", както и по улица „Магистрална“, която съвпада с път София – Варна. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на града. Условията за пътуване в региона са нормални. Настилките са предимно мокри, времето – облачно, без валежи. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - Велико Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.03.26", "title": "Велико Търново: Мокри са пътните настилки в града, движението е интензивно"}
{"url": "http://www.focus-news.net/news/2018/03/26/2504002/pazardzhik-zatvoren-za-tovarni-avtomobili-nad-12-tona-e-patyat-belovo-yundola-vaveden-e-obhoden-marshrut.html", "text": "Натоварено е движението по главните пътища на областта, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са  мокри, с условия за аквапланинг, а в планинската част – заледени и заснежени. Забранено е преминаването на товарни МПС над 12 тона с ремаркета и полуремаркета по пътя Белово - Юндола. Обходният маршрут е през дефилето Варвара - Велинград. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.26", "title": "Пазарджик: Затворен за товарни автомобили над 12 тона е пътят Белово - Юндола, въведен е обходен маршрут"}
{"url": "http://www.focus-news.net/news/2018/03/26/2504003/magyar-hirlap-spechelihme-vreme-po-vaprosa-za-migrantite-no-reshitelnata-bitka-shte-bade-prez-yuni-smyata-viktor-orban.html", "text": "Според унгарския министър-председател Виктор Орбан решението за налагане на квоти за прием на мигранти сред страните от ЕС е отложено и затова Унгария е спечелила време, пише  Magyar Hirlap.\r\nОрбан заяви, че лидерите на ЕС са обсъдили по време на скорошната си среща на високо равнище важни и трудни въпроси , сред които и миграцията.\r\n„Ясно казах, че не можем да приемем предложение за задължителни квоти. Унгария отхвърля това и докато съм министър-председател няма да има споразумение“, допълни той.\r\nМинистър-председателят допълни, че по този въпрос решителната конфронтация ще бъде през юни „и тогава ще се наложи да покажем своята издръжливост“.  Виктор Турмаков", "date": "2018.03.26", "title": "Magyar Hirlap: Спечелихме време по въпроса за мигрантите, но решителната битка ще бъде през юни, смята Виктор Орбан"}
{"url": "http://www.focus-news.net/news/2018/03/26/2504005/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални. Настилките са сухи, трафикът – интензивен. Времето е облачно, но без валежи и мъгли, които да затрудняват видимостта. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци - Велчевци. Движението е в едната лента.\r\nЛуиза ТРАНЧЕВА", "date": "2018.03.26", "title": "Габрово: Ограничено е движението в участък от път Велико Търново – Стара Загора, в района на град Габрово заради строителни дейности"}
{"url": "http://www.focus-news.net/news/2018/03/26/2503998/the-irish-times-irlandskoto-pravitelstvo-obmislya-ekspulsiraneto-na-ruski-diplomati.html", "text": "Ирландските министри в следващите дни ще решат дали да има възможно експулсиране на персонал от руското посолство от страната. Същевременно дипломатическото представителство иска да докара работници от Русия за предприемане на строителни дейности на обекта, но все още няма издадени визи, пише  The Irish Times.\r\nВъншният министър Саймън Кавъни ще проведе среща с министър-председателя Лео Вардкар и с министъра на правосъдието Чарли Фланаган, за да обсъдят въпроса дали да има изгонени руски дипломати в знак на солидарност с Великобритания за възможната атака от страна на Русия с химическо оръжие в южна Англия. Варадкар заяви, че ще се направи проучване дали руските дипломати са работили тайно като агенти на разузнаването..\r\nОпозиционната партия „Фиана Файл“ предупреди „да няма прибързано съдене“ по въпроса. „Изразих загриженост по определени коментари на правителството. Трябва да се проведе задълбочено, обективно и неутрално проучване на обвиненията“, смята депутатът от партията Дара О‘Брайън. Виктор Турмаков", "date": "2018.03.26", "title": "The Irish Times: Ирландското правителство обмисля експулсирането на руски дипломати"}
{"url": "http://www.focus-news.net/news/2018/03/26/2504010/burgas-do-20-metra-e-namalena-vidimostta-na-avtomagistrala-trakiya-zaradi-magla.html", "text": "До 20 метра е намалена видимостта на автомагистрала „Тракия“ заради мъгла. Това съобщи за Радио „Фокус“ - Бургас дежурният в Областно пътно управление. Пътищата в Бургас и областта са мокри. Времето е облачно. Няма затворени пътни участъци. Движението в региона се извършва с нормална интензивност.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г.\r\nМария РУСЕВА", "date": "2018.03.26", "title": "Бургас: До 20 метра е намалена видимостта на автомагистрала „Тракия“ заради мъгла"}
{"url": "http://www.focus-news.net/news/2018/03/26/2504009/mvr-8-dushi-sa-postradali-pri-katastrofi-v-stranata-prez-izminaloto-denonoshtie.html", "text": "8 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 4 тежки пътнотранспортни произшествия. В София са регистрирани 36 леки катастрофи, при които няма пострадали.", "date": "2018.03.26", "title": "МВР: 8 души са пострадали при катастрофи в страната през изминалото денонощие"}
{"url": "http://www.focus-news.net/news/2018/03/26/2504011/arhimandrit-nikanor-dogovorat-na-inerkom-s-chez-nyama-da-stane-bog-gi-nakazva-za-tova-che-sa-pomislili-da-vzemat-ot-tsarkvata.html", "text": "Договорът на „Инерком“ с ЧЕЗ няма да стане, Бог ги наказва за това, че са помислили да вземат от църквата. Това каза архимандрит Никанор, игумен на Църногорския манастир, в разговор с Илиана Беновска в предаването “Беновска пита” по Радио К2 и Канал 3 в деня на празника Благовещение.“Блага вест” – договор между „Инерком“ и Митрополията:\r\n„Искам да Ви попитам за нещо, което предизвика голямо съмнение за пореден път в това доколко Българската православна църква и нейни подразделения в случая Софийската Митрополия служат на Бога. Това е договорът, който предизвика огромен смут, предварителен договор за наем на Софийската Митрополия с „Инерком“ за отдаване на наем на нищожни цени, около 7 евро на кв.м. за срокове, който ще ни надживеят нас двамата, на огромни площи в центъра на София, с правото тези площи да бъдат преотдавани за жилищни и търговски площи на други лица. Не на последно място, този предварителен договор е скрепен с депозит от 150 000 лева, за които не е издаден документ. Този договор не е подписан от патриарх Неофит, а от Браницкия епископ Григорий“, попита Беновска. \r\n„Има ли клауза, че тази цена по някакъв начин се индексира“, попита отец Никанор. \r\n„Не“, посочи водещата. \r\n„След 50 години цената ще е тази, така ли?! То може да няма такава монетка, с която да се плати. Ще трябва да режим нещичко, за да плаща наема“, пошегува се отец Никанор. \r\n„Аз искам да Ви благодаря. Защо Вашите хора от БПЦ не искат да говорят по тази тема“, попита Беновска. \r\n„БПЦ е почти толкова голяма колкото българския народ. Не нашите хора от БПЦ, аз предполагам, че някой хора от БПЦ не са искали да вземат отношение. Невинният не се страхува от нищо“, отговори отец Никанор. \r\n„Аз сезирах антикорупционния орган - правилно ли постъпих? Мирише ли на корупция“, попита Беновска. \r\n„Ако продължим да се правим, че няма нещо, а то има, хората ще започнат да питат други хора като тези статуи. Още в аполстовските времена, апостолите са имали мисията да научат всички народи на христовите истини. Както човешкото тяло има и духовна, и материална компонента, така и църквата е имала разни светски, материални нужди. Апостолите са определили седем дякони да се грижат за трапезата. Не бива да намразваме заради наш Илия - Свети Илия. Църквата изпълнява своята мисия. Ако има недостойни служители, които вършат обратното на това, за което Господ ги е натоварил, има притча за господаря и неговите слуги, които ще си получат наградата спрямо това как са изпълнявали волята му. Нашата църква изпълнява и ще продължи да изпълнява своята спасителна мисия. Ние сме плът от плътта на българския народ и състоянието му“, отговори отец Никанор.\r\n„Подобни деяния не нараняват ли човешката и духовна репутация на патриарх Неофит и на църквата като институция на нашето упование и вяра“, попита Беновска. \r\n“Създаде се впечатление за злонамерена и целенасочена кампания за дискредитиране на българския патриарх, да се прехвърлят проблемите от болната глава на здравата. Патриархът не е положил подписа си, а е имал свои пълномощници и е действал като доверител. Неговият представител, който е сложил подписа си – Браницкия епископ Григорий, те са богослови, не са добре запознати с тънкостите на правото и на икономиката. Има едно лице в Софийска Митрополия, което е юрист - Мария Тодорова. Тя не за първи път прави бъркотии. Мария Тодорова създаде скандал и през 2016 година като поиска едни 10% от консултантските фирми по Програмата за развитие на селските райони. Тя трябва да си понесе нужните последствия. Тази жена не стои адекватно”, заяви отец Никанор. “Ако имате пустееща сграда, която има нужда от ремонт и заплашва да ви вкара в разходи, няма ли да потърсите начин да я ремонтирате и отдадете”, попита монахът. Според него, намерението е добро, но как то е осъществено е друг въпрос. Някой го е свършил като кучето на нивата, каза отец Никанор. \r\n„Когато човек си слага подписа под нещо, той трябва да мисли и чете“, възрази Беновска. \r\n„Дори много да ме измъчват аз не бих си сложил подписа под такъв пасквил. Аз съм монах. Затова църквата е решила мъдро митрополитът, като отговорен за всичко в нея и за материалното й благосъстояние да бъде монах и да няма семейство и да бъде пожизнен. Негово светейшество не е корумпиран и няма интерес да ощетява самия себе си“, посочи отец Никанор. Няма да има последващ договор между Инерком и БПЦ, счита Никанор.\r\n„Вашата общност от духовници в различни епархии няма ли как да се събере и да изрази едно общо становище за неяснотата на този бъдещ договор“, попита Беновска. И допълни: “Не се ли разклаща вярата така?”. \r\n„Щом ми задавате въпроса, явно е, че се разклаща. Редно е всички ние, клирици и миряни, заедно да работим, като не си мълчим и заемаме позиция. Тази материална глупост ни дескредитира като духовна институция. Хората, които са дошли при нас, търговците и са ни предложили тези условия, тези хора са изразили и показали спрямо нас крайно неуважение. Аз бих изгонил такива хора, ако дойдат при мен. При сегашния скандал с ЧЕЗ, Бог наказва тези, затова, че са си помислили, че могат от Божието да вземат и от църквата да вземат. Това е престъпление срещу народа и срещу нашата национална идентичност. Мисля, че договорът с ЧЕЗ няма да стане, има Господ“, отговори отец Никанор. \r\n„В деня на Благовещението какво ще пожелаете на нашите зрители и слушатели\", попита Беновска.\r\nОтец Никанор пожела на целия български народ благата вест, която Света Богородица чува от ангела да се въплати в нашия живот и да се ползваме от нея за вечния живот за нашето спасение. Той подари на предаването “Беновска пита” книгата “Кулинарното изкуство на Света гора” от монах Епифаний с прекрасни постни рецепти. Отец Никанор пожела на Беновска творчески успехи и намиране на “едното, което е потребно”, на вярата в Христа посочи той. Беновска върна жеста и подари книгата “Беновска пита Ахмед Доган”. \r\n„Извън протокола, ходите ли в цивилни дрехи\", попита Беновска.\r\n„По принцип не, но нося тениски под расото\", отговори монахът, взимайки клубната тениска на предаването “Беновска пита” с въпроса “Защо?”.\r\n„Защо се посветихте на религията\", попита водещата. \r\n„Защото е добре да сме подготвени за края на нашия земен път, когато той дойде\", отвърна отец Никанор. \r\n„Може ли да обещаете, че сте здрава, българска, червена ябълка и няма да изгниете в българската религия\", попита Беновска. \r\n„С Божията помощ се надявам да е така\". Отец Никанор хвана с една ръка червената ябълка на Беновска. Така завърши разговора между архимандрит Никанор и Илиана Беновска в предаването „Беновска пита“ по Радио К2 и Канал 3 на 25 март 2018 година.", "date": "2018.03.26", "title": "Архимандрит Никанор: Договорът на „Инерком“ с ЧЕЗ няма да стане, Бог ги наказва за това, че са помислили да вземат от църквата"}
{"url": "http://www.focus-news.net/news/2018/03/26/2504008/plamen-georgiev-dogovorat-sofiyskata-mitropoliya-inerkom-kpkonpi-shte-proveri-kakto-i-prokopiev-zakupil-kaolin-s-parite-na-kaolin.html", "text": "Договорът Софийската митрополия - „Инерком“ КПКОНПИ ще провери, както и Прокопиев, закупил „Каолин“ с парите на „Каолин“. Това каза Пламен Георгиев, КПКОНПИ/Комисията за противодействие на корупцията и за отнемане на незаконно придобитото имущество, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването. \r\nБеновска посрещна госта си с въпроса дали е тежка задачата му отредена от българския народ - да се пребори с корупцията в държавата. Пламен Георгиев отговори, че е трудна мисията, но се е справял с всичко, с което се е захващал. Водещата припомни, че Георгиев е бил следовател, прокурор, зам.-министър на правосъдието, председател на Комисията за конфискация и го попита дали се е справил като е прекратил досъдебното производство на един от най-шумните корупционни скандали, известен като „Ало, Ваньо“.\r\nГостът благодари за въпроса и каза, че това е уникална лъжа и не разбира как е възможно политиците да я изричат от трибуната на НС при положение, че той не е можел в този момент да отговори. Според него именно това е била целта, защото и политиците са наясно, че това е лъжа. Той обясни, че като прокурор е приключил единственото дело срещу действаш депутат, който бе вкаран в затвора за корупция във връзка с обществени поръчки – Михат Табаков. Георгиев спомена и делото, известно с името на шефа на митниците Ваньо Танов и подчерта, че никога не е разглеждал дела свързани с този разговор /Борисов-Танов-за Мишо Бирата/, който е бил тиражиран по медиите. Гостът продължи , че няма представа дали такъв разговор наистина се е провеждал, защото никога не се е запознавал с изтеклия такъв в жълтата преса.\r\nБеновска го прекъсна и каза, че е имало запис и попита дали е истински или е манипулиран. Георгиев отговори, че не знае и, че е имало дело, което се е водило от друг прокурор и единственото съвпадение е било, че по делото на Георгиев Ваньо Танов наистина е бил подслушван с оглед сигналите за корупция в митниците и не е било само срещу него, а множество лица от високите етажи на митниците са били също привлечени. Георгиев обясни, че след приключването на делото са го изпратили към прокуратурата, защото не са установили съпричастност на високите етажи в митниците към престъпната дейност. Това, което се е установило е, че престъпни деяния има в по-ниските етажи на митниците. Гостът разказа, че след известно време е изтекъл въпросния разговор и заради това са се събрали с колеги, за да обсъдят дали в делото е присъствал този разговор. \r\nБеновска попита дали не е било логически правилно Георгиев да присъедини разговора, ако е истински факт, към делото. Георгиев отговори, че друг прокурор е разследвал дали е имало такъв разговор и дали няма манипулиране, а по време на делото това не е било известно. Гостът отбеляза, че при публичното изслушване, два дни преди да го изберат за председател на новата антикорупционна комисия, членовете на БСП, които са изрекли тези лъжи, по неговите думи, са задавали съвсем различни въпроси и ако го бяха попитали той е щял да отговори и да се разбере, че това са лъжи, които нямат общо с истината. Гостът бе категоричен, че е искал да му се даде думата след изказванията в НС.Корупция ли е политическото разпространяване на неверни новини?; Думите на Минчо Спасов за Пламен Георгиев и изтеклия разговор „Ало,Ваньо“; Медиите – съдружни на неверните политически твърдения; Прокопиев – „Каолин“ – „Икономедиа“ ; Законът на ДПС за собствеността и финансирането на медиите\r\nБеновска попита госта си дали е корупция, когато политици разпространяват неверни новини - в случая за г-н Георгиев и делото му за Танов, а медиите ги тиражират многократно. Георгиев каза, че връщайки се назад си дава сметка, че това е лъжа изречена от политик в телевизионно шоу. Беновска попита кой е този политик. Гостът каза, че това е Минчо Спасов, бивш член на НДСВ. Георгиев обясни, че се е консултирал с ПР-а си – по това време Георгиев е зам.-министър на правосъдието и е имал намерението да съди Спасов, но е бил разубеден от ПР-а си с думите, че ако се заведе дело, то ще бъде коментирано след всяко едно заседание и ако наистина Спасов бъде осъден – ще се говори, че това е благодарение на властта, с която Георгиев разполага. \r\nБеновска попита отново дали е белег на корупция опитът да бъде злепоставен той, новият председател на новия антикорупционен орган и това да се тиражира от, може би, „съдружни медии“. Георгиев отговори на въпроса с латинска поговорка – „Невинният не се страхува от нищо“ и обясни, че е очевидно, че някой се притеснява от нещо и затова започва да говори неверни неща – някои се притесняват от новия закон и гласуват срещу него, после изнасят лъжи за председателя на комисията и гласуват срещу него. \r\nБеновска попита за корупцията в политическите и медийните среди. Водещата припомни, че Георгиев е подложен на големи удари и ще продължи да е, а причината е желанието му да запорира активи на стойност около 150 милиона на издателя на „Икономедиа“ – Иво Прокопиев, в качеството му, тогава, на приватизатор на „Каолин“. Георгиев каза, че искът за отнемане е вече внесен и се пошегува с думите на Доналд Тръмп, че ще построи стена между САЩ и Мексико и ще накара мексиканците да платят за нея, а в България, според него, това вече се е случило. Той обясни, че Прокопиев е приватизирал „Каолин“ и е накарал „Каолин“ да плати за приватизацията и следователно приватизацията на „Каолин“ е направена със собствените пари на компанията. Гостът обясни, че „Каолин“ е дал заем от 1,5 милиона на работническо-мениджърското дружество, в което са участвали братът на Прокопиев и Даниела Шишкова – съпруга на изпълнителен директор на дружество на Прокопиев, а по думите на Прокопиев „Каолин“ е в много лошо състояние. По думи на Георгиев от този заем са върнати всички вложени в приватизацията средства, изкупени са компенсаторни бонове и оттук излиза, че работно-мениджърското дружество е приватизирало „Каолин“ с парите на самото дружество „Каолин“. Гостът продължи с това, че работническото-мениджърско  дружество няма откъде да върне парите и обявява фалит и „Каолин“ – на стойност 60 милиона-  се превръща в собственост на себе си. И в последствие Прокопиев ,чрез увеличение на капитала го овладява.\r\nБеновска попита госта си дали оповестява този факт за пръв път, защото вече може да навлезе в тази част на нещата около „Каолин“ като председател на новия антикорупционен орган, защото са го упреквали като председател на КПКОНПИ , че надхвърля правомощията на комисията и законите, като е повдигнал обвинение и разследването около Прокопиев. Георгиев отговори, че не решава сам, а цялата комисия, което се състои от 5 гласа, но подчерта, че са установили напълно незаконно придобиване на предприятие струващо 60 милиона и в последствие преди 5 години то е продадено на немска фирма за 150 милиона. Той подчерта, че единственото, което е трябвало да направят от комисията, е да кажат дали източникът на 150-те милиона е законен или не е. Гостът каза, че негов колега юрист е дал много точен пример  - „представете си да се открадне един автомобил преди 15 години, а ние проверяваме 10-годишен период и след 10 години този автомобил се продава за огромна сума, какъвто е случаят с предприятието „Каолин“ – и какво? Ние трябва да си затворим очите за тази очевидна кражба, не ни интересува, че е откраднато това имущество. Парите вече са законни. Няма как да стане. Анализирахме източника на тези 150 милиона ... установихме, че той е абсолютно незаконен и поради това запорирахме активи на Прокопиев, свързани, именно, с дивиденти и пари от това дружество и тук, другата голяма лъжа е, че сме целели да запорираме медии. Собственикът на медиите на г-н Прокопиев и фирмата „Икономедиа“ не са запорирани. Той, ако днес реши може да я продаде, дори“, каза Георгиев. \r\nБеновска каза, че Прокопиев е и медиен човек и се е омесил в политиката с няколко партии част, от които са отпаднали от ,а другите  не са успели да влязат в политиката. Водещата смята, че Георгиев ще продължи да бъде атакуван от определен кръг от медии и отново попита дали атаките от медии и политици срещу него с неверни твърдения са белег на корупция, защото това е болест на обществото. \r\nГеоргиев отговори, че България е доста болна, защото според него случаите на откровено лъжене не са малко. Той обясни, че пред медия е обяснил ясно случая Танов и с това е спряло писането на новини по темата, а след случката с Прокопиев същият журналист и същата медия са започнали да тиражират неверни новини.\r\nБеновска обясни, че не го подтиква към репресия на медиите и политиците, а пита, защото ДПС са внесли закон за изясняване собствеността на медиите и тяхното финансиране и нещата вървят успоредно. Георгиев каза, че, за съжаление, в медиите, които дава парите, той поръчва музиката. Беновска попита госта си дали ще тръгне по линията на закона за собствеността и финансирането на медиите, базирайки се на фалшивите твърдения за всеки, който променя процесите и нарушава задкулисните интереси. Георгиев отговори, че това не е корупция, но би могъл да започне дела.Разследване на корупция при прекратено наказателно дело; Тълкувателните решения на ВКС\r\nВодещата каза, че на 29-ти март в 14:30 часа в зала 15 в Съдебната палата е разпоредено, от напусналия вече поста си зам.-председател на Върховния касационен съд Красимир Влахов, тълкувателно дело на ВКС, което е по въпроса „Съставлява ли абсолютна процесуална пречка за съществуването и надлежното упражняване правото на иск за отнемане на незаконно придобито имущество в полза на държавата\r\nпрекратяването на наказателното производство за престъпление, посочено в разпоредбата на чл. 22, ал. 1 ЗОПДНПИ, извън случаите по чл. 22, ал. 2 ЗОПДНПИ?“\r\nГеоргиев каза, че новият закон за гражданска конфискация, по който работят, означава, че повдигане на обвинение от прокурор срещу лице е достатъчен факт комисията да работи без да се интересува от наказателното право, защото комисията не наказва никого, а води дело дали има незаконно имущество. Той продължи, че с това тълкувателно решение се иска изведнъж отново да се върне старото положение – да има значение наказателното дело и ако то е прекратено – комисията да не може да отнема незаконно придобитото имущество. \r\nГеоргиев обясни, че всеки един закон може да се атакува пред Конституционния съд, а тълкувателните решения на Върховния съд не може да се атакуват никъде. \r\nБеновска каза, че продължава да е в сила това, че ВКС може да създава свои тълкувателни решения, които не се гласуват от НС за влизане в сила по  съответния закон, а стават надзаконови и задължителни за съдопроизводството. Водещата попита дали това трябва да продължава. Георгиев отговори, че ситуацията е такава, но като юрист е обучен да спазва закона. Беновска го прекъсна и каза, че това не е законосъобразно, защото има парламент, а България е законодателна република, а не република на ВКС. \r\nТя обясни, че голям форум е свикан за горното тълкувателно дело, в които участват и хора, които не са юристи и попита дали председателят на ВКС, който е „приближен на приближените на Прокопиев партии“ не е създал такъв форум, за да осуети взимането на законосъобразно тълкувателно решение. \r\nГеоргиев каза, че, когато се иска становище за тълкувателни решения се изпраща искане до съответния университет, а по това дело са повикани конкретни лица и неюристи, и в поканата е посочено, че трябва да се съобразят с едно дело, по което България е осъдена, само че това дело е по много стар закон за собствеността на гражданите и няма нищо общо с гражданската конфискация.Предложения за членове на антикорупционната комисия; Договорът за наем между Софийската Света Митрополия и „Инерком“\r\nБеновска каза, че Георгиев в петък е внесъл в НС предложенията за членове на антикорупционната комисия – Антоанета Цонкова, Силвия Къдрева и Пламен Йоцов. Водещата попита дали Антоанета Цонкова не е подписала с особено мнение становището на Георгиев срещу Прокопиев. Георгиев каза, че друг от членовете е бил с особено мнение и той е бил избран от квотата на Президента. Той подчерта, че предложените от него хора имат над 18 години стаж във връзка с борбата с корупцията или в комисията. \r\nВодещата каза, че сезира госта си – „Не трябва ли антикорупционният орган да се заеме с предварителния договор за наем, сключен между Софийската Света Митрополия и „Инерком“, който предизвика толкова много шум, противоречиви мнения и е изработен, меко казано, в доста нестандартни клаузи за българския възглед за договори за отдаване под наем на определен вид имущество?“ Георгиев отговори, че Беновска току-що го е сезирала и всеки един случай, по който комисията е сезирана, се проверява за корупция, както ще бъде  и с  този за договора между Софийската Света Митрополия и и“Инерком“..\r\nЯбълката, книгите и въпросът „Защо?“\r\nВодещата подари здрава, червена, българска ябълка на госта си и му пожела ябълката му да не изгние докато е председател на новия антикорупционен орган, книгата с интервюто си с Ахмед Доган от 1992 година, както и клубната тениска „Беновска пита“ с въпроса „Защо искате да преборите корупцията?“Георгиев отговори, че иска да я пребори, за да се оправи държавата, включително и политиците, които са част от корупцията. Книгата, която той подари на предаването, е Законът за противодействие на корупцията с мотото „Винаги справедливата кауза ще победи“.\r\nТака приключи разговорът между Пламен Георгиев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 25 март 2018 година.", "date": "2018.03.26", "title": "Пламен Георгиев: Договорът Софийската митрополия - „Инерком“ КПКОНПИ ще провери, както и Прокопиев, закупил „Каолин“ с парите на „Каолин“"}
{"url": "http://www.focus-news.net/news/2018/03/26/2504014/new-europe-frensko-germansko-sporazumenie-sazdava-gigant-i-izgrazhdaneto-na-visokoskorostnite-vlakove.html", "text": "Компаниите, производители на влакове „Сименс“ и „Алстром“ подписаха споразумение за сливане, което очаква одобрение от антитръстовия контрол, пише  New Europe.\r\nОсновната цел на сливането е появата на френско-германски гигант в областта, който да може да се конкурира с китайските кампании. Европейската компания ще има общ капитал от 15 млрд. евро.  „Алстром“ има 33 хил. служители по целия свят, докато ЖП отделението на „Сименс“ – 29 хил. \r\nНовата компания ще бъде с централа във Франция, която е заела технологичния връх при строежа на високоскоростни влакове.  Виктор Турмаков", "date": "2018.03.26", "title": "New Europe: Френско-германско споразумение създава гигант и изграждането на високоскоростните влакове"}
{"url": "http://www.focus-news.net/news/2018/03/26/2504015/pregled-na-osnovnite-temi-v-balkanskiya-pechat-agentsiya-fokus.html", "text": "Компаниите, производители на влакове „Сименс“ и „Алстром“ подписаха споразумение за сливане, което очаква одобрение от антитръстовия контрол, пише  New Europe.\r\nОсновната цел на сливането е появата на френско-германски гигант в областта, който да може да се конкурира с китайските кампании. Европейската компания ще има общ капитал от 15 млрд. евро.  „Алстром“ има 33 хил. служители по целия свят, докато ЖП отделението на „Сименс“ – 29 хил. \r\nНовата компания ще бъде с централа във Франция, която е заела технологичния връх при строежа на високоскоростни влакове. \r\n***\r\nСпоред унгарския министър-председател Виктор Орбан решението за налагане на квоти за прием на мигранти сред страните от ЕС е отложено и затова Унгария е спечелила време, пише  Magyar Hirlap.\r\nОрбан заяви, че лидерите на ЕС са обсъдили по време на скорошната си среща на високо равнище важни и трудни въпроси , сред които и миграцията.\r\n„Ясно казах, че не можем да приемем предложение за задължителни квоти. Унгария отхвърля това и докато съм министър-председател няма да има споразумение“, допълни той.\r\nМинистър-председателят допълни, че по този въпрос решителната конфронтация ще бъде през юни „и тогава ще се наложи да покажем своята издръжливост“. \r\n***\r\n Бившият каталунски лидер Карлес Пучдемон е задържан от германската полиция при навлизане в страната от Дания. Той е задържан, след като европейската заповед за арест по негово отношение бе отново задействана в петък. Пучдемон е арестуван сутринта в неделя на бензиностанция на около 30 км. от границата с Дания, пише  El Pais.\r\nКолата е пътувала към Хамбург и от там Пучдемон е планирал да се върне в Белгия, където живее в самоналожено изгнание след неуспешния опит за независимост на Каталуния. По данни на местните власти той е временно задържан н затвора Наймюнсте, северно от Хамбург.\r\nХиляди протестираха срещу задържането му в Каталуния.\r\n***\r\nИрландските министри в следващите дни ще решат дали да има възможно експулсиране на персонал от руското посолство от страната. Същевременно дипломатическото представителство иска да докара работници от Русия за предприемане на строителни дейности на обекта, но все още няма издадени визи, пише  The Irish Times.\r\nВъншният министър Саймън Кавъни ще проведе среща с министър-председателя Лео Вардкар и с министъра на правосъдието Чарли Фланаган, за да обсъдят въпроса дали да има изгонени руски дипломати в знак на солидарност с Великобритания за възможната атака от страна на Русия с химическо оръжие в южна Англия. Варадкар заяви, че ще се направи проучване дали руските дипломати са работили тайно като агенти на разузнаването..\r\nОпозиционната партия „Фиана Файл“ предупреди „да няма прибързано съдене“ по въпроса. „Изразих загриженост по определени коментари на правителството. Трябва да се проведе задълбочено, обективно и неутрално проучване на обвиненията“, смята депутатът от партията Дара О‘Брайън.", "date": "2018.03.26", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/03/26/2504012/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще обърнем внимание на стопанисването на общинските жилища. Близо 350 е броят на жилищата, които Общината отдава за ползване на социално слаби лица и семейства. Настаняването става съобразно изготвяната всяка година картотека, а за това как наемателите стопанисват ползваните от тях жилища следи постоянно действаща комисия от експерти към общината. Наш събеседник по темата ще бъде Васил Велинов, началник на отдел „Жилищна политика” към Община Кюстендил. Прокуратурата оповести резултатите от извършените проверки на пешеходните пътеки в страната. Какво е състоянието на местата за пресичане на уличните платна от пешеходците, какво сочат резултатите от извършената проверка в Кюстендил – отговор на тези въпроси ще потърсим от председателя на постоянната комисия по безопасност на движението към Общински съвет – Кюстендил Георги Джоглев. От днес Общинският драматичен театър започва традиционната си инициатива, посветена на Международния ден на театъра. В рамките на седмицата пред малките почитатели на театралното изкуство ще бъде представена постановката „Българан”, дело на бъдещите актьори от Националната академия за театрално и филмово изкуство. По темата ще говорим с директора на общинския драматичен театър в града – Чавдар Ненов. Тази седмица в Кюстендил ще се проведе и двадесет и второто издание на Международния конкурс за класическа китара Академик Марин Големинов”, повод да ви срещнем с художествения директор на фестивала Иван Андонов. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.03.26", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/03/26/2504013/sofiya-vsenoshtno-bdenie-ot-sergey-rahmaninov-shte-bade-izpalneno-v-zala-balgariya.html", "text": "През настоящата година се навършват 145 години от рождението и 75 години от кончината на руския композитор и диригент Сергей Рахманинов (1873-1943). По този повод в столичната зала „България\" на 27 март от 19.00 ч. Националният филхармоничен хор „Светослав Обретенов“ с диригент Славил Димитров  ще представи едно от най-красивите и сложни  произведения на хоровата музика - „Всенощно бдение“ от този велик автор. \r\nНикола ПЕТКОВ", "date": "2018.03.26", "title": "София: „Всенощно бдение\" от Сергей Рахманинов ще бъде изпълнено в зала \"България\""}
{"url": "http://www.focus-news.net/news/2018/03/26/2504017/emil-radev-erdogan-borisov-es-sreshtata-e-mnogo-vazhna-mnogo-naprezhenie-se-e-natrupalo-mezhdu-turtsiya-i-es.html", "text": "Ердоган- Борисов- ЕС - срещата е много важна - много напрежение се е натрупало между Турция и ЕС. Това каза Емил Радев, евродепутат ЕНП-ГЕРБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, заяви позиции по следните теми:Петата директива за борбата с прането на пари, финансирането на терористичните организации, офшорните компании и неплащането на данъците; Приближава ли се България към Шенген?\r\nБеновска посреща госта си Емил Радев с новината, че в Европейския парламент се правят опити петата директива, която се отнася за прането на пари, да бъде прецезирана в по-конкретни формулировки и действия. Радев сподели, че има честта да бъде докладчик от страна на ЕНП и каза, че заради новите технологии и всичко, което се използва от организираната престъпност и терористите, за пране на пари и финансиране на престъпните организации са длъжни да дадат на службите за сигурност и звената, които се борят срещу прането на пари, нови и модерни инструменти. Водещата го прекъсна и каза, че на нашия ГКПП Летище София пускаме влизащите без да им бъдат проверени паспортите. Радев каза, че от Франция не пристигат хора от трети страни и се надява съвсем скоро да станем част от Шенгенското пространство. Беновска подчерта, че в същия ден във Франция става атентат. Относно прането на пари Радев каза, че всички регистри в държавите членки на ЕС ще се обединят и ще се показват реалните собственици на фирмите, които държат над 25 %, и когато има съмнение, че компания пере пари, ще може да се види кой я притежава и ако собственикът е в друга държава-членка той ще може да бъде проследен и да се разбере какви други компании притежава. Ще се сложи край на анонимните банкови сейфове, ще се въведе централен регистър на всички банкови сметки и сейфове, ще се знаят банковите сметки в ЕС на разследваните лица. Обръща се внимание и на криптовалутите, защото огромни средства се прехвърлят анонимно и оттук нататък тези платформи ще докладват на органите на финансовото разузнаване, ще се наблюдават процесите на обръщане на криптовалутите в реални пари. Лицата, които трябва да докладват за съмнения за пране на пари, имат нови задължения – брокерите на недвижими имоти при сделки над 10 000 евро, ако имат подозрения трябва да докладват. Радев отбеляза, че и чрез антиките и произведенията на изкуството се перат пари и то десетки милиони и именно Ислямска държава се е финансирала година наред със заграбени антики и това е било абсолютно безконтролен процес, който не може да продължава. Не на последно място, създадена е комисия TAX3 в ЕП, като продължение на Комисията за Панамските досиета, досиетата от Рая, комисиите TAX1 и TAX2, която ще разглежда всички финансови престъпления, неплащането на данъците и т.н. Държавите, които не съдействат за борбата с прането на пари, както и държавите известни като данъчни юрисдикции за избягване на плащането на данъците, офшорните компании ще бъдат вписвани в черни списък. Радев обясни, че по този начин ще се затегне контролът, за да не може компании, които са регистрирани в трети държави, да не плащат милиарди данъци и по този начин да се запълват дупките в европейския бюджет и да се запази кохезионната политика и функционирането на ЕС след Брекзит. Беновска попита как това добро намерение, което може да бъде определяно от някои анализатори като голям натиск и ограничение на съществуващите досега възможности, ще бъде адаптирано към държавните законодателства и с какви срокове ще бъде въведено. Радев отговори, че заедно с поправките в законодателството свързани с четвъртата директива се въвеждат тези промени и за някои регистри, които са по-сложни, има гратисен период до 30 месеца, но всичко това трябва да се случи, защото организираната престъпност и тероризмът трябва да се ограничат, а това най-добре става, когато се спрат финансовите потоци към тях. Според него това ще допринесе за по-лесната разкриваемост и прекратяването на тяхната дейност. В момента сигурността е тема номер 1 в ЕС и ако искаме да живеем спокойно трябва да се въведе такова законодателство и да се прилага ефективно, а това в никакъв случай не означава ограничения, каза още Радев. Беновска попита дали тази директива ще приближи България към Шенген. Радев потвърди и бе категоричен, че прилагането на тези закони, показването на нашите европейски партньори, че България пази добре външната граница и прилага всички нови информационни системи, бори се срещу организираната престъпност и залавя терористи високо в престъпната йерархия приближава страната ни къ шенгенското пространство, но не е достатъчно, защото вече 5 години сме извън Шенген, защото за дадени вътрешнополитически цели влизането на страната ни и Румъния в Шенген  се използва от други държави-членки и въпреки изпълняването на единствените критерии – техническите – България все още е вън от Шенген.Среща между Върха на ЕС и президента на Турция във Варна – Борисов с две протегнати ръце; Споразумението за бежанците:\r\nБеновска попита какви са очакванията за предстоящата утре среща на Върха ЕС с президента на Турция, между които с протегнати ръце трябва да застане министър-председателя ни Борисов. Радев каза, че срещата е много важна, защото много напрежение се е натрупало между Турция и ЕС в последните години и е крачка напред. „Когато говорим за споразумението за бежанците, трябва да кажем, че за ЕС е много важно, но за България това е въпрос на национална сигурност. Ние сме първата държава между 3,5 милиона бежанци, които са стационирани в Турция и заветния ЕС и държавите от север и Германия, където те искат да стигнат. Така че продължаването на това споразумение, вторият транж от финансирането, плащането на вторите 3 милиарда... между впрочем нека да кажем – те не се плащат на турската държава, те се плащат на хуманитарни организации, които организират изхранването на тия хора, обучението на децата, здравеопазването, ваксинациите и всички други дейности за нормалното съществуване на хората в тези лагери, защото е важно да стоят там близо до границата и когато се прекратят военните действия – тези 3,5 милиона да се върнат обратно оттам откъдето идват в родния си дом, а не да тръгват към Европа“ каза Радев и подчерта, че разходите на ЕС при влизането на тези хора са пъти повече. Беновска попита кое трябва да е приоритет на тази среща, защото има много претенции от двете страни, но Борисов е изтъкнал, че бежанците трябва да седят там където са. Радев се съгласи с това и каза, че се очаква от ЕС да се повдигне и въпросът за правата на човека, Турция ще говори за визите и митническия съюз и затова, че не е приета в Европа, но най-важно е споразумението за бежанците.\r\nТака приключи разговорът между Емил Радев и Илиана Беновска в седмичното обзорно предаване „Беновска пита“ по „Канал 3“ и „Радио К2“ на 25-ти март 2018 година.", "date": "2018.03.26", "title": "Емил Радев: Ердоган- Борисов- ЕС - срещата е много важна - много напрежение се е натрупало между Турция и ЕС"}
{"url": "http://www.focus-news.net/news/2018/03/26/2504018/kyustendil-patishtata-v-oblastta-sa-zasnezheni-i-hlazgavi.html", "text": "Пътищата в областта са заснежени и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Всички пътища на територията на областта са почистени и проходими, извършено е опесъчаване, няма ограничения за движението на моторни превозни средства заради влошената метеорологична обстановка. В Осоговска планина има нова снежна покривка от 15 см. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.26", "title": "Кюстендил: Пътищата в областта са заснежени и хлъзгави"}
{"url": "http://www.focus-news.net/news/2018/03/26/2504016/plamen-dimitrov-knsb-sreshtata-erdogan-borisov-es-e-golyama-stapka-za-balgariya-i-evropa.html", "text": "Срещата Ердоган – Борисов – ЕС е голяма стъпка за България и Европа. Това каза Пламен Димитров, президент на КНСБ, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.Сделката за ЧЕЗ\r\n„Вие искате по повод сделката с ЧЕЗ нарочната комисия в Народното събрание да извика редица институции, в това число и самия контрагент по договора „Инерком”, и те да отговорят на някои важни въпроси, които вие поставяте. Защо вие, профсъюзите, КНСБ и КТ „Подкрепа”, се месите в тази работа”, попита водещата Илиана Беновска. Пламен Димитров отговори, че когато се е стигнало до злополучната според него приватизация на електроразпределителните дружества от правителството на Сакскобургготски, и двата синдиката са настоявали в приватизационната стратегия да залегнат изисквания, които в момента като че ли сме забравили. Тези изисквания са били кандидатът за купувач на електроразпределително дружество да има оборот от 700 милиона евро и да е продавал 7 000 гигаватчаса електроенергия годишно. „Не знам дали „Инерком” може да се похвали с такива числа, съмнявам се, без да съм сигурен. Но според мен тези изисквания бяха поставени публично тогава благодарение на натиска, който имаше от обществото, в това число и двата синдиката!”, каза президентът на КНСБ.\r\nПламен Димитров заяви, че в момента сделката се реализира непрозрачно. Инвестиционната стратегия на новия купувач също не е ясна, тоест колко пари ще бъдат вложени в мрежата, как тя ще бъде управлявана занапред така, че надеждността и сигурността на доставките на електроенергия да бъде гарантирана. Освен това тази инвестиция не трябва да бъде основание за постоянни искания пред КЕВР за увеличение на цената на електрическата енергия. Не на последно място стои и въпросът, че над 3600 души работят в самата ЧЕЗ. Голяма част от тях са членове на КНСБ и затова синдикатът иска да знае какво става с техните работни места. „Тази група от 3-4 въпроса ни накара и ние да поискаме да участваме в този процес. Поне на едно заседание и ние да имаме възможност да задаваме въпроси на купувача!”, добави президентът на КНСБ.\r\n„А имате ли, като президент на КНСБ, някаква информация, че съществува потенциално напрежение, което заплашва работещите в ЧЕЗ, или вие просто искате да знаете предварително, превантивно да предупредите новия собственик, който и да е той”, попита водещата Илиана Беновска. Пламен Димитров отговори, че от многото разговори е останал с впечатление, че има напрежение заради несигурността и неяснотата какво се случва. Според него тава напрежение трябва да бъде артикулирано публично. КНСБ иска да чуе какво се случва вътре в предприятието директно от бъдещия собственик. „Имате ли отговор от комисията за ЧЕЗ в Народното събрание, тя заседава миналата седмица и сега пак има заседание?”, продължи с въпросите си водещата Илиана Беновска. Събеседникът ѝ отговори, че КНСБ са изпратили писмо в края на седмицата и се надяват в началото на новата да получат положителен отговор от председателя на комисията Жельо Бойчев.  \r\n„И не на последно място – няма ли да ви обвинят синдикатите, че сте на всяка манджа мерудия?”, попита водещата Илиана Беновска. Събеседникът ѝ отговори, че вече е изтъкнал няколко аргумента, които според него са доста важни. „А и в самия процес на приватизация, грешен според мен тогава, не само като процедура и като механизъм, а и въобще като поведение на държавата по отношение на ЕРП-тата, ние тогава бяхме достатъчно ясно и силно въвлечени, затова казвам, че имаме същото право и сега”, заяви президентът на КНСБ. Жалбата на работодателите до омбудсмана срещу „американските централи”\r\nПламен Димитров започна своя отговор с обяснението, че такава абревиатура АОБР (Асоциация на организациите на българските работодатели) не съществува в правния мир. Той обясни, че има някакво гражданско сдружение, но то не представлява бизнеса, защото не е участвало в процедура по преброяване и няма национално представително качество. „Г-н Данев не би трябвало да има правото да говори от името на всички останали в случая, това искам да кажа, както и обратното!”, каза президентът на КНСБ.\r\n„Така, значи Божидар Данев от БСК, Васил Велев от АИКБ, Кирил Домусчиев от КРИБ и Цветан Симеонов от БТПП в качеството си на физически лица, подчертавам, са изпратили жалба до омбудсмана на Република България срещу двете топлоелектрически централи стопанисвани в дружествата „ЕЙ И ЕС” и „Контур Глобал”, става въпрос за двете „Марици” 1 и 3, които са така наречените „американски централи”. И четиримата подчертават, че тези електроцентрали неправомерно ползват държавни помощи, незаслужени привилегии, бъркат в джоба на индустрията като цяло. Те казват – „такива жалби могат да отправят още 6 милиона пълнолетни граждани гласоподаватели, защото тези централи изземват непазарно по 450 милиона лева годишно. Вие бихте ли се присъединили към една подобна жалба до омбудсмана? Вие считате ли се ограбени от „Марица Изток 1” и „Марица Изток 3”?\", попита водещата Илиана Беновска. Пламен Димитров отговори, че този въпрос е риторичен. Той припомни, че преди няколко години синдикатите заедно с работодателските организации са повдигнали въпроса за тези централи. „Така че този въпрос не е нов, а това, че четиримата като граждани са сезирали омбудсмана според мен е някаква закачка, защото аз няма как да видя възможност г-жа Мая Манолова, с цялото ми уважение към нея, да има инструментариума да реши този въпрос. Тя има право да получава такива жалби, те затова се и закачат с нея очевидно, тъй като бяха против това ѝ качество и тази ѝ функция когато мина през парламента”, заяви президентът на КНСБ. \r\n„Но въпросът с „Марица Изток” 1 и 3 продулжава да виси като дамоклев меч”, заяви водещата Илиана Беновска. Събеседникът ѝ отговори, че това наистина е така и затова е започнал със същината на проблема, по който КНСБ има абсолютно еднакво виждане с бизнеса. „Смятаме, че е крайно време всички непазарни механизми, които са договорени във времето назад, това са и ВЕИ-тата, и някои когенерации, които не са никакви истински когенерации, а всъщност са измислени механизми за получаване на ресурс на гърба на населението и фирмите, е крайно време наистина да се сложи ред и да се сложи точка! Не съм сигурен, че само тези мерки, които се предлагат сега на премиера при тези няколко срещи, които имаше бизнесът за промяна на Закона за енергетиката и които Делян Добрев лансира, не съм сигурен, че те ще решат този въпрос радикално докато няма ясен отговор от Брюксел по това дали е държавна помощ това, което се случва с „американските централи”! Аз не виждам как ние ще разплетем този възел сами!”, добави президентът на КНСБ. Решаването на проблема с липсата на кадри\r\n„С работодателите нещо като че ли не се разбирате толкова, колкото по-рано?”, попита водещата Илиана Беновска. Пламен Димитров отговори, че наистина има някои теми, по които има различие, но се надява по другите да намерят общ език. Той изрази мнение, че проблемът с кадрите е най-тежък в момента в България, но единственото му решение не е през внос на работници, без обаче да отрича, че и това е една възможност. „Като цяло внос на работници ще има, но в никакъв случай през този внос няма да бъде решен системния проблем на липса на кадри на българския пазар, а ще бъде решен през други възможности. Такава възможност е увеличението на доходите, не е единственият и този инструмент, веднага бързам да кажа. Естествено и общата среда, условията, в които живеем, здравеопазването, образованието, престъпността. Но тук смятам, че можем да намерим някакъв общ език и като че ли имаме някакъв напредък по квалификацията, начина, по който се организира тя и продължението ѝ в тази посока!”, обясни президентът на КНСБ. Срещата ЕС- Турция във Варна\r\n„Вие сте по ред причини, не само като президент на КНСБ, но и като личност активно присъстващ в политиката, какво мислите за предстоящата среща утре в Деня на Тракия между върха на ЕС и президента на Турция Ердоган в Евксиноград през медиацията на България и министър-председателя Бойко Борисов, кратко, конкретно ако може?”, попита водещата Илиана Беновска. Пламен Димитров отговори, че според него това е тежка среща с ясен край. Той обясни, че е имал възможност през седмицата в Брюксел по време на Тристранната социална среща да разговаря с Бойко Борисов, Доналд Туск и Жан-Клод Юнкер. Президентът на КНСБ изрази мнение, че не очаква кой знае какви постижения, самият той не е голям оптимист. Единственото, което очаква, е минималната цел – поне да се препотвърди отношението към споразумението с Турция по отношение на бежанците. А дали ще се плати също е един голям въпрос, който ще остане с отворен край.\r\n„Съгласен ли сте, че дори и резултатът, ние обикновено сме склонни максималистично да очакваме какво ли не, но дори и резултатът да бъде малка крачка в тази посока, която Вие очертавате, това е може би най-важната историческа среща от най-новата ни история, поверена в български ръце?”, попита водещата Илиана Беновска. Събеседникът ѝ отговори, че каквото и да се случи самата среща вече е някаква стъпка. „Тоест дори и нищо да не се разберат, буквално нула да се разберат, пак е някаква стъпка напред, самият факт, че се виждат и започват да говорят, защото виждате, че някои дори и не си говорят още на глобалната сцена!”, завърши Пламен Димитров разговора си с Илиана Беновска в предаването “Беновска пита” по Радио К2 и Канал 3 на 25 март 2018 година.", "date": "2018.03.26", "title": "Пламен Димитров, КНСБ: Срещата Ердоган – Борисов – ЕС е голяма стъпка за България и Европа"}
{"url": "http://www.focus-news.net/news/2018/03/26/2504019/shumen-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в Шумен и областта, предаде репортер на Радио „Фокус“ - Шумен. Времето е облачно с превалявания от слаб дъжд на места. Намалена е видимостта в Шумен поради мъгла. Мъгла с видимост до 100 метра има и в южната част на региона, както и в района на Нови пазар. \r\nОт 50 до 100 метра е намалена видимостта в област Търговище, съобщи дежурният в Областно пътно управление. Пътищата там са мокри. \r\nСлаб ръмеж има и в Разградско. Пътищата са мокри, след падналата по-рано тази сутрин мъгла видимостта постепенно започва да се подобрява. \r\nМокри са пътищата в област Силистра, ръми слаб дъжд. Видимостта е нормална. Температурата на въздуха в региона е положителна.\r\nИвелина ИВАНОВА", "date": "2018.03.26", "title": "Шумен: Мокри и хлъзгави са пътните настилки в областта"}
{"url": "http://www.focus-news.net/news/2018/03/26/2504022/pregled-na-osnovnite-temi-v-burgaskiya-pechat.html", "text": "„Повдигат обвинения за наводненията в Бургаско“ е водещото заглавие на всекидневника „Черноморски фар“. „Проверяват се всички язовири – това бави решението“ е подзаглавието. В най-скоро време може да има обвинения за наводненията в Бургаско от октомври миналата година. Това заяви апелативният прокурор на Бургас Любомир Петров. „Извършени са всички процесуално-следствени действия. Петте смъртни случая са обединени в едно. Направени са огледи, разпити на близки и комшии на загиналите“, обясни Петров. „Започва големият ремонт на „Струга“ е другото заглавие от вестника. Стартира основният ремонт на една от най – товарените бургаски улици – „Струга“ тази седмица. Покритието ще бъде изцяло обновено, за да стане много по-удобна и безопасна за шофьори и пешеходци. „250 представители на ГЕРБ от областта си дадоха среща в Поморие“, четем още на страниците на всекидневника. През годините едно нещо не се промени. Това е начинът, по който БСП прави политиките си – с манипулации и черен пиар. Това е лесният подход, но така не се предлагат реални политики в отговор на нуждите на българските граждани. Това заяви в Поморие председателят на ПГ на ГЕРБ и заместник- председател на партията Цветан Цветанов. Той взе участие в областния семинар „Отворено управление, коалиция и стабилност“.", "date": "2018.03.26", "title": "Преглед на основните теми в бургаския печат"}
{"url": "http://www.focus-news.net/news/2018/03/26/2504006/georgi-dimov-bivsh-generalen-konsul-na-balgariya-v-odrin-provezhdaneto-na-sreshtata-na-varha-vav-varna-e-polozhitelno-dialogat-s-turtsiya-tryabva-da-se-poddarzha.html", "text": "Провеждането на срещата на върха във Варна е положително, диалогът с Турция трябва да се поддържа. Това каза в сутрешния блок „Добро утро, България“ на Радио „Фокус“ Георги Димов, бивш генерален консул на България в Одрин. Той обясни, че освен всичко комуникацията е важна и заради това, че днешна Турция е разделена на две. „Това показват и резултатите от референдума, който се проведе на 16 април 2017 година за промени на Конституцията и сега продължават твърденията на опозицията, не само на една партия – на две различни партии, които нямат общо по между си. Имало е големи манипулации и гласувалите против са били 52%. Така, че ние не трябва да загърбваме тази половинка на Турция, защото рано или късно ще се роди една съвременна, демократична Турция и никой не трябва да има съмнения в това нещо. Как и кога ще стане – това са други въпроси, но молбата и надеждите ми са това да не става с големи ексцесии, но рано или късно ще стане“, коментира Георги Димов. Той каза още, че ако се получи нещо от срещата във Варна, може да бъде в полза за средствата за обгрижване на мигранти.", "date": "2018.03.26", "title": "Георги Димов, бивш генерален консул на България в Одрин: Провеждането на срещата на върха във Варна е положително, диалогът с Турция трябва да се поддържа"}
{"url": "http://www.focus-news.net/news/2018/03/26/2504021/pregled-na-osnovnite-temi-vav-velikotarnovskiya-pechat.html", "text": "„Няма нарушения при ремонта на водопровода в старата част“ е заглавие от първа страница на областния всекидневник „Янтра Днес”. На този етап не са констатирани нарушения при подмяната на водопроводната мрежа в старата градска част на Велико Търново, обяви регионалният министър Николай Нанков. Той уточни, че това се потвърждава и от констативния протокол. „Детски градини и ясни пламнаха от дребни глисти“ е друго заглавие от днешното издание. Детски градини и ясли пламнаха от дребни глисти – острици. За пръв път опаразитяването е засегнало и детските ясли, а изследване е показало, че има и заразени родители, съобщиха от РЗИ. „В Г. Оряховица излизат на протест срещу проекта за социални жилища“, пише още вестникът. Граждани от Г. Оряховица организират протест заради проекта за изграждане на социални жилища в града. Той ще се проведе на 29 март (четвъртък) от 08.30 часа пред сградата на Общината. „Арестуваният за педофилия британец близо 2 г. се укривал във Велико Търново“ е новина от криминалната хроника. На страниците на вестника ще откриете и статия, разказваща за Господин Гюров – „човекът, който се бори със системата“. \r\n„ФБР арестува във Велико Търново сериен педофил с чужда самоличност и дегизиран“ е заглавие от другия областен ежедневник „Борба“. Сериен педофил с фалшива самоличност и пластични операции бе арестуван от ФБР и ГДБОП в петък рано сутринта във Велико Търново. Операцията е пазена в дълбока тайна и съдействие от полицията в града не е искано. „Линейка остана блокирана над три часа в снежните преспи, спаси  друга линейка“ е друга тема от вестника. Линейка на Спешния център в Горна Оряховица затъна в сняг и кал в опит да стигне до подаден сигнал за тежко болен мъж. Специализираният автомобил  останал блокиран над 3 часа и въпреки обажданията на телефон 112, гражданска защита, пожарната и общината от никоя институция не дошли на помощ. „Даниел Панов получи награда „Ангел на благодарността“ от фондация „Искам бебе“ е друга тема от всекидневника. Кметът на Велико Търново бе сред отличените на годишните награди на фондация „Искам бебе“. Той получи статуетка „Ангел на благодарността“ за поддържане и популяризиране на каузата на организацията. На първа страница на областния ежедневник е поместен и материал, разказващ за художник от Велико Търново, който „изненада Цветан Цветанов със своя картина“.", "date": "2018.03.26", "title": "Преглед на основните теми във великотърновския печат"}
{"url": "http://www.focus-news.net/news/2018/03/26/2504024/faktor-makedoniya-mladezhkoto-krilo-na-vmro-dpmne-izbra-nov-lider.html", "text": "Младежкото крило на ВМРО-ДПМНЕ получи нов лидер, след като Изпълнителният комитет предложи на поста Лука Кржаловски, предава македонската медия   „Факто“.\r\nТой  заема поста от Владимир Неловски.  Кржаловски е досегашен председател на Общинския комитет на младежката организация на партията.\r\nПрез 2016 г. на 24-годишна възраст е избран за директор на Държавен вестник, където е заменен след смяна на властта. Виктор Турмаков", "date": "2018.03.26", "title": "„Фактор“ (Македония): Младежкото крило на ВМРО-ДПМНЕ избра нов лидер"}
{"url": "http://www.focus-news.net/news/2018/03/26/2504026/pazardzhik-magla-namalyava-vidimostta-po-avtomagistrala-trakiya-v-rayona-na-varshilata.html", "text": "Мъгла намалява видимостта в района от 56 км до 63 км при Вършилата на АМ „Тракия“, предаде репортер на Радио „Фокус“ – Пазарджик. Пътните настилки са мокри, на места хлъзгави. Движението е натоварено и в двете посоки. \r\nАлбена ЖИЛЕКОВА", "date": "2018.03.26", "title": "Пазарджик: Мъгла намалява видимостта по автомагистрала „Тракия“ в района на Вършилата"}
{"url": "http://www.focus-news.net/news/2018/03/26/2504025/stara-zagora-tvorcheska-rabotilnitsa-prozortsi-shte-se-provede-v-kazanlak-v-ramkite-na-chudomirovi-praznitsi-2018.html", "text": "Творческа работилница „Прозорци“ с ученици на Националното училище по пластични изкуства и дизайн „Акад. Дечко Узунов“ ще се проведе в рамките на Чудомирови празници 2018. Това каза за Радио „Фокус“ Радостина Павлова, един от ръководителите в работилницата. Своеобразните открити уроци ще се проведат в три дни в Литературно–художествен музей „Чудомир” с ученици от 5 до 12 клас на гимназията. „Учениците ще създават реплики на Чудомирови творби”, каза Радостина Павлова. Тя добави, че всеки един от учениците по свой избор ще рисува реплика, стараейки се максимално да използва изразни средства, които Чудомир е ползвал в съответната картина. „Чудомир прекрасно владее всички изразни средства на изобразителното изкуство”, каза още тя. Творческата работилница е и част от проекта на Министерство на образованието „Твоят час“, по който работи НУПИД „Акад. Дечко Узунов“. В края на инициативата с ученическите реплики на Чудомирови творби ще бъде открита изложба. \r\nСлавяна ГАЙДАРОВА", "date": "2018.03.26", "title": "Стара Загора: Творческа работилница „Прозорци“ ще се проведе в Казанлък в рамките на Чудомирови празници 2018"}
{"url": "http://www.focus-news.net/news/2018/03/26/2504028/krasimir-premyanov-borisov-da-napomni-na-erdogan-za-imotite-na-trakiyskite-balgari-i-da-poiska-izvinenie-ot-turtsiya.html", "text": "Борисов да напомни на Ердоган за имотите на тракийските българи и да поиска извинение от Турция. Това каза Красимир Премянов, екс в БСП, председател на Съюза на тракийските дружества, в разговор с Илиана Беновска, в предаването “Беновска пита” по Радио К2 и Канал 3. Дистанцирането от политиката и отношението му към лидера на БСП Корнелия Нинова:\r\n“Защо трябва да ми олеква?! На мен не ми липсва поста. Обществената дейност може да се приложи в различни формати, не всичко е свързано с дейността на партиите. Смятам, че пребиването в едно идейна общност не иска задължително да си формален член на нейното ръководство”, отговори Премянов. \r\nКрасимир Премянов отвърна, че най-важното е Корнелия Нинова да си върши работата. Тя показва воля и характер, което е добре за един лидер. Този характер и дали се справя ще се види най-добре, когато се очертаят избори, за да се отговори дали Корнелия Нинова се справя начело на БСП със своите задачи. Местните избори през 2019 г.:\r\n“Ние, тракийците, много добре работим със сегашния кмет Йорданка Фандъкова. Не цвета е важен, а качествата на кмета са най-важните”, отговори Красимир Премянов.Срещата ЕС-Турция във Варна:\r\n„При обсъждането на регионалните проблеми може да се отвори врата да се коментира темата Балкани и двустраннит отношения на България с Турция. Има всички условия да се възползваме от домакинството на България и да се повдигне въпроса за тракийските българи“, заяви Красимир Премянов. \r\n“Проблемът със справедливостта от трагичните исторически събития за България 1913 г, след триумфа с признавамето на Одринската крепост, са дълг на българската държава и политици към тракийските българи. Трябва това да слезе в дневния ред на българо-турската смесена комисия и да започне да се обсъжда на ниво експерти. Трябва да се поиска морално извинение за трагегидята на тракийските българи, 60 000 избити по най-жесток начин”, заяви Премянов.\r\n“Този въпрос е решен с признаването на независимостта на България, чрез споразумението в Цариград. Те принадлежат на българската държава”, посочи Красимир Премянов. Той се обърна към премиера Бойко Борисов да намери подходящата форма да напомни за българския проблем на тракийските българи. “Това няма да го злепостави, защото самият Ердоган 2009 г заяви, че ако има проблем Турция ще плати на България”, допълни Красимир Премянов. \r\nКрасимир Премянов подаде на Беновска известие на тракийския народ, което касае актуалните измерения на политиката на отношенията с Турция. Той посочи, че това е разсекретеният архив на българо-турските отношения до 2017 година и разорението на тракийските българи. Беновска подари на госта си книгата “Беновска пита Ахмед Доган” и една, здрава, червена, българска ябълка. Така завърши разговорът между Красимир Премянов и Илиана Беновска в предаването “Беновска пита” по Радио К2 и Канал 3 на 25 март 2018 година.", "date": "2018.03.26", "title": "Красимир Премянов: Борисов да напомни на Ердоган за имотите на тракийските българи и да поиска извинение от Турция"}
{"url": "http://www.focus-news.net/news/2018/03/26/2504023/desislav-chukolov-ataka-s-tolkova-narod-sme-se-razbrali-ta-s-valeri-simeonov-li-nyama-da-se-razberem.html", "text": "Атака с толкова народ сме се разбрали, та с Валери Симеонов ли няма да се разберем. Това каза Десислав Чуколов, Атака, в разговор с Илиана Беновска в предаването “Беновска пита” по Радио К2 и Канал 3, съобщиха от екипа на предаването.Срещата ЕС-Турция във Варна\r\n„Най-важното е, ще ме поправите ако не е така, за изминалите почти 28 години преход, срещата, която ще се състои утре в Евксиноград. Турция от една страна, върхът на Европа от друга страна и Бойко Борисов между тях. Вие трябваше ли да бъдете поканени?”, попита водещата Илиана Беновска. Десислав Чуколов отговори, че това е среща между върха на Европа и управлението на Турция. Управлението на България, като посредник, присъства в лицето на Бойко Борисов. „Не виждам какво ние бихме направили на тази среща! Естествено, че има въпроси, които се надяваме да бъдат обсъдени там, естествено, че има теми, които трябва да бъдат повдигнати, въпреки че това е европейско-турска среща, така да се каже! Но надявам се премиерът Борисов да направи това!”, заяви народният представител от Атака. Той добави, че какво ще бъде оповестено пред широката публика вече е друг въпрос. \r\n„Но можете ли да откроите кое според Вас е най-важното? Да не влизаме в детайлите, общоизвестни са, взаимните изисквания от страна на Европа към Турция, от Турция към Европа. Кое е най-важното, което трябва да се случи, защото и Емил Радев, и Пламен Димитров бяха прави, че важното е, че тази среща започва да се случва?”, попита водещата Илиана Беновска. Десислав Чуколов отговори, че и досега е имало различни срещи под този формат, но най-належащото нещо в момента е проблемът с мигрантите в Турция. „Представете си, ако ги пусне Ердоган, каква приливна вълна ще мине през България! Така че по никакъв начин това не трябва да се допуска и тази сделка трябва да бъде сключена! А че дълго време ще бъде обсъждана е ясно, само се замислете се чисто знаково, ако щете, във Варна, където 1433 г. турците спират и убиват Владислав Варненчик. В деня, в който преди 105 години българската войска е превзела Одрин. Доста символика има в датата и мястото!”, обясни народният представител. \r\nДесислав Чуколов заяви, че още през 2010 г. ПП Атака е натоварила българското правителство да работи за обезщетение на тракийските българи. Вносител на това предложение е бил Волен Сидеров, сам наследник на тракийски българи бежанци. „Така че това е кауза, която отдавна я движим и работим по нея и се надявам по някакъв начин премиерът Борисов да повдигне също този въпрос”, изрази надеждата си народният представител от Атака. \r\n„А готов ли сте да защитите премиера Борисов от упреците след тази среща, защото аз още сега ги чувам?”, попита водещата Илиана Беновска. Събеседникът ѝ отговори, че от БСП са се сетили и те сега да поставят въпроса за тракийските българи, действайки конюнктурно. Той добави, че е убеден, че социалистите ще измислят скандал след това. „Но вие ще застанете до него?”, продължи водещата Илиана Беновска. Народният представител от Атака отговори: „Когато трябва да се разглеждат общополезни за държавата теми естествено заставаме зад този, който е на правилната страна!”.\r\n„Добре, но не противоречи ли тази среща на европейските правила, които все повече стават български правила, на вашата философия на Атака?”, попита водещата Илиана Беновска. Десислав Чуколов отговори, че философията на Атака е ясна. От 2010 г. партията поставя въпроса за тракийските българи. Друга ясна позиция на Атака е, че бежанците трябва да стоят в Турция. \r\nПрезидентските избори в Русия. Острата реакция на Валери Симеонов срещу руския патриарх. Възможно ли е тази реакция да прекъсне партньорството на НФСБ с Атака?\r\n„Европа започва да навлиза доста инвазивно в България, а все по-малко, веднага ще добавя онова, което се случи миналата седмица, президентът Путин с огромно, даже неочаквано за самия него мнозинство спечели изборите в Русия. Някакси тези избори потънаха в България, даже не получиха почти никакъв отзвук, защото по модела на Европа, Донал Туск каза, ако го цитирам приблизително - „нещо не ми е приятно да поздравя Путин”?”, постави водещата въпроса за изборите в Русия и отношението към Руската федерация. Десислав Чуколов я попита да не би да е разговаряла с Путин. Беновска отговори, че не е успяла, но това предстои да се случи. Народният представител обясни, че Доналд Туск може да разглежда въпроса през призмата на собствената си държава, там настроенията срещу Русия са ясни. Той продължи, че изборите в Русия не са получили добър анализ у нас, какъвто е трябвало да има. „Тук казват – Путин спечели изборите. Казват го протестърите, соросоидните кръгове. Те вместо да се радват, че победи комуниста?! Нещо друго да се замислим, Путин получава 76%. Вторият, който е след него, комунистът Грудинин, който иска още повече държава, той получи 12%. Общо стават 88%. 6% получи Жириновски – стават 94%. Значи 94% от избирателите в Русия гласуват за кандидати, които искат силна държава, никакъв либерализъм, никакво отстъпление от това Русия да продължава по този път, а именно да се възражда от пепелта, в която беше през 90-те години. Този анализ не видях някой да го направи и въобще да се замислим за това. Много е лесно да нападаш, да плюеш Путин, да плюеш патриарха!”, категоричен бе народният представител.\r\n„Патриарха го „наплю” вашия коалиционен партньор Валери Симеонов!”, отбеляза водещата Илиана Беновска. Събеседникът ѝ отговори, че според него това е било много неправилно и може да го окачестви като жестока грешка. „Ще му потърсите ли сметка?”, продължи водещата. Народният представител отговори, че Атака вече му е потърсила сметка.\r\n„Вашият коалиционен партньор Валери Симеонов ми се обади когато бях в Москва и ме попита дали знам, не знам защо реши точно мен да ме попита, какво ще стане с него, когато Путин победи. Аз се пошегувах и му казах, че ще бъде уволнен. И той ми каза повече да не го търся. Как ще тълкувате подобно поведение?”, попита водещата Илиана Беновска. Събеседникът ѝ отговори: „Като го видите Путин го питайте него, не мен!”. „Казвам го по повод това как ще продължите вашите коалиционни отношения вътре в коалицията?”, попита водещата. Гостът ѝ отговори, че трите партии в „Обединени патриоти” имат желание да се явят заедно на предстоящите следващата година избори за Европейски парламент. „Трябва да е ясно и на зрителите, и на широката общественост, че все пак ние сме различни партии – Атака, НФСБ и ВМРО. Ако бяхме по всяка тема на едно становище, тогава щяхме да бъдем една партия. За разлика от партиите, които бяха в Реформаторския блок, не искаме да демонстрираме привидна единност, а вътре да текат някакви крамоли. Каквото има казваме си го, посочваме го, някой път пред публиката, често и между нас си!”, категоричен бе той. „Но не и постоянното присъствие, ако не се разбирате помежду си!”, попита водещата. Събеседникът й отговори, че ще се разбират, защото нямат друг избор. „А с Валери Симеонов ще се разбирате ли?”, продължи водещата. Десислав Чуколов отговори: „Ние с толкова много народ сме се разбрали, та с него ли няма да се разберем!”, с което завърши своето участие в предаването “Беновска пита” по Радио К2 и Канал 3 на 25 март 2018 година.", "date": "2018.03.26", "title": "Десислав Чуколов: Атака с толкова народ сме се разбрали, та с Валери Симеонов ли няма да се разберем"}
{"url": "http://www.focus-news.net/news/2018/03/26/2503989/ministar-lilyana-pavlova-osnovnata-zadacha-na-sreshtata-vav-varna-e-vazstanovyavaneto-na-dialoga-i-doverieto-mezhdu-liderite-na-es-i-turtsiya.html", "text": "Основната задача на срещата във Варна е възстановяването на диалога и доверието между лидерите на ЕС и Турция. Това каза министърът на Българското председателство на Съвета на ЕС Лиляна Павлова в интервю за предаването „Денят започва“ по БНТ.\r\nКато основен фокус на срещата тя посочи сигурността и бежанците. „И по-конкретно фокусът е върху изпълнението на споразумението за интеграцията и най-вече на ангажиментите на Турция по интеграцията и ангажимента, който лидерите на ЕС приеха за осигуряване на финансирането за това“, коментира министър Палова.\r\n„Първият транш на първите 3 млрд. евро е факт и проектите за това вече са в изпълнение. По отношение на втория транш от вторите 3 млрд. трябва да се каже, че той се разделя на хуманитарна и нехуманитарна помощ и много важно е точното разпределение на този ресурс. Хуманитарната помощ не е средства, които се дават на Турция, а чрез Турция се дават на бежанците за подкрепа. А нехуманитарната помощ касае мерки, свързани с образование, здравеопазване и е много важно те да отидат по предназначение. Радвам се, че получихме подкрепата за провеждането на тази среща на лидери от високо ниво именно тук, във Варна, защото това е както от национален интерес на България, така и за Европа“, каза още тя.", "date": "2018.03.26", "title": "Министър Лиляна Павлова: Основната задача на срещата във Варна е възстановяването на диалога и доверието между лидерите на ЕС и Турция"}
{"url": "http://www.focus-news.net/news/2018/03/26/2504001/el-pais-karles-puchdemon-e-zadarzhan-ot-germanskata-politsiya.html", "text": "Бившият каталунски лидер Карлес Пучдемон е задържан от германската полиция при навлизане в страната от Дания. Той е задържан, след като европейската заповед за арест по негово отношение бе отново задействана в петък. Пучдемон е арестуван сутринта в неделя на бензиностанция на около 30 км. от границата с Дания, пише  El Pais.\r\nКолата е пътувала към Хамбург и от там Пучдемон е планирал да се върне в Белгия, където живее в самоналожено изгнание след неуспешния опит за независимост на Каталуния. По данни на местните власти той е временно задържан н затвора Наймюнсте, северно от Хамбург.\r\nХиляди протестираха срещу задържането му в Каталуния. Виктор Турмаков", "date": "2018.03.26", "title": "El Pais: Карлес Пучдемон е задържан от германската полиция"}
{"url": "http://www.focus-news.net/news/2018/03/26/2504031/sofiya-176-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "176 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата – Пепи Джуренов. Той уточни, че състоянието на настанените е добро и не е имало никакви проблеми през изминалата нощ.", "date": "2018.03.26", "title": "София: 176 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/26/2504032/plovdiv-zapochva-razdavaneto-na-hranitelni-pomoshti-na-sotsialno-slabi-grazhdani-ot-oblastta.html", "text": "Започва раздаването на хранителни помощи на социално слаби граждани от Пловдив и областта. Това съобщиха за Радио „Фокус” - Пловдив от БЧК. 31 626 са тези, които имат право на получат хранителни пакети по Европейската програма за подпомагане на нуждаещи се и са включени в списъците на дирекция „Социално подпомагане“. Помощта включва 7 вида хранителни продукти и от днес ще се раздава в 23 пункта на БЧК. Шест от тях са в районите в Пловдив, останалите са в 17-те общини в областта. Раздаването ще продължи до 4 май.\r\nПраво на помощ имат социално слаби граждани и семейства, получавали помощи за отопление, помощи за деца с увреждания, за първокласници, за дете до една година, пострадали при бедствия и аварии и хора с над 90 на сто трайни увреждания. Всеки правоимащ ще получава хранителните продукти срещу подпис и документ за самоличност. Пакетите съдържат седем вида храни и тежат 16,320 кг.\r\nХранителните пакети включват: леща – 7 кг; рибни консерви – 1,120 кг; грах – 3,200 кг; лютеница – 2 кг; доматено пюре – 0,800 кг; бисквити – 1,200 кг и мед – 1 кг.", "date": "2018.03.26", "title": "Пловдив: Започва раздаването на хранителни помощи на социално слаби граждани от областта"}
{"url": "http://www.focus-news.net/news/2018/03/26/2504030/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините. Това съобщиха за Агенция „Фокус“ от . Времето е облачно, ветровито, мъгливо като на места облачността се разкъсва. Температурите варират между 0 и -6 градуса. Лифтовите съоръженията в курортите работят. През изминалото денонощие не са регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.26", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2018/03/26/2504033/varna-mokri-i-hlazgavi-sa-patnite-nastilki-v-oblastta.html", "text": "Дъжд вали на територията на Варна и областта, предаде репортер на Радио „Фокус“ – Варна. Пътните настилки са мокри и хлъзгави. Движението в града е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“ в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  С цел облекчаване на трафика за двупосочно движение е отворена ул. „Бачо Киро“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през кк. „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временната организация на движение се въвежда до 15 май. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nВ областта трафикът по направленията Варна – София, Варна – Бургас, както и в посока Добрич се извършва без въведени ограничения. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.\r\nМарияна ВАЛЕНТИНОВА", "date": "2018.03.26", "title": "Варна: Мокри и хлъзгави са пътните настилки в областта"}
{"url": "http://www.focus-news.net/news/2018/03/26/2504020/ria-novosti-broyat-na-zaginalite-pri-pozhara-v-kemerovo-dostigna-do-53-dushi.html", "text": "Броят на загиналите при пожара в търговския център в Кемерово в Русия се е увеличил до 53 души, предава РИА Новости.\r\n„По уточнени данни при пожара в центъра „Зимна вишня“ са загинали 53 души“, съобщи представител на оперативния щаб на място на бедствието.\r\n12 души се намират в болницата, от които двама са в тежко състояние. 36 души са получили амбулаторна помощ.  Виктор Турмаков", "date": "2018.03.26", "title": "РИА Новости: Броят на загиналите при пожара в Кемерово достигна до 53 души"}
{"url": "http://www.focus-news.net/news/2018/03/26/2504036/plovdiv-taksimetrovi-shofyori-shte-protestirat-v-grada-s-iskane-za-spravedliva-prisada-za-ubiystvoto-na-tehen-kolega-v-ruse.html", "text": "Таксиметровите шофьори в Пловдив ще протестират днес за справедлива присъда за убийството на техен колега в Русе. Това съобщи за Радио „Фокус“ - Пловдив Георги Ряпов от Националната асоциация за защита на превозвачите и таксиметровите водачи. „Наред с това продължават и нашите искания, тъй като нищо не е направено”, каза Ряпов и посочи, че нямат стоянки за паркиране, а плащат висок данък. Те настояват още и за цени, които да не са дъмпингови.\r\nПротестът на шофьорите започва от зала „Чайка” на Стадион „Пловдив”, където се събират в 13.30 часа. Около 14.30 часа те ще тръгнат по улиците на Пловдив в протестно шествие, като ще преминат през бул. „Васил Априлов”, през Централна и Сточна гара, по бул. „Цар Борис Трети обединител” и по „Шести септември”.  \r\nЦветана ТОНЧЕВА", "date": "2018.03.26", "title": "Пловдив: Таксиметрови шофьори ще протестират в града с искане за справедлива присъда за убийството на техен колега в Русе"}
{"url": "http://www.focus-news.net/news/2018/03/26/2504039/stara-zagora-vazpitanitsi-ot-klasa-po-klasicheska-kitara-na-nch-vazrodena-iskra-kazanlak-poluchiha-prizovi-nagradi-ot-vii-iya-mezhdunaroden-konkurs-za-muzika-i-tants-na-ispanski-ezik.html", "text": "С една първа и една втора награда от VII-ия Международен конкурс за музика и танц на испански език се завърнаха възпитаници от класа по класическа китара при НЧ „Възродена Искра – 2000” с преподавател Стефан Христов. Това каза за Радио „Фокус“ председателят на читалището Николай Александров. На 18-годишния Пресиян Цоневски, който тази година ще бъде абитуриент в Математическата гимназия в Казанлък, бяха присъдени първото място в IV възрастовата група и приз за най-добро изпълнение на музика от испански автор. Петокласникът Румен Сомов, който също е възпитаник Математическата гимназия, бе отличен с втора награда във възрастовата група 9 - 12 г. \r\nПресиян и Румен са в класа по класическа китара на Стефан Христов вече шест години. „Радвам се, когато някой от възпитаниците ми бъде отличен, не само заради самата награда, но и заради това, че именно в Казанлък успяваме да дадем една добра подготовка на децата ни, за да бъдат на високо ниво. Обучението ни тук не е стандартното обучение само с уроци и упражнения. През годината имаме доста участия в различни културни прояви в нашия град. Освен това самите ние организираме концерти в социални домове и домове за възрастни хора. Все пак призванието на всеки музикант е да радва публиката”, каза преподавателят Стефан Христов. \r\nСедмият Международен конкурс за музика и танц на испански език се провежда с подкрепата на Посолството на Кралство Испания и Институт „Сервантес”. \r\nСлавяна ГАЙДАРОВА", "date": "2018.03.26", "title": "Стара Загора: Възпитаници от класа по класическа китара на НЧ „Възродена Искра“ - Казанлък получиха призови награди от VII-ия Международен конкурс за музика и танц на испански език"}
{"url": "http://www.focus-news.net/news/2018/03/26/2504038/pregled-na-osnovnite-tezi-v-shumenskiya-pechat.html", "text": "„СК „Шуменска крепост“ се отчете с 16 медала пред собствената си публика“ е водещото заглавие във вестник „Шуменска заря“. Кметът на Шумен Любомир Христов пожела следващото първенство да бъде в новата зала. „Без 33-метров кръст на Шуменската крепост“, пише вестникът. На своето петъчно заседание членовете на Постоянната комисия по култура, културно-историческо наследство, туризъм, интеграционна политика и вероизповедания, към шуменския общински съвет, се обединиха около позицията си, че на този етап не е уместно да бъде издигнат кръст с височина 33 метра на Шуменската крепост. Идеята за поставянето на такъв голям кръст принадлежи на общинската съветничка от НФСБ Наталия Стефанова. „Връчват наградата „Иван Пейчев“, информира ежедневникът. Националната награда за литература „Иван Пейчев“ ще бъде връчена на 27 март в Шумен. Поетът Петър Чухов спечели приза и при повторното гласуване на журито през месец февруари тази година. Неговата стихосбирка „АДdicted“ бе отличена от общо 103 изпратени книги от 82-ма автори, участвали в последното издание на конкурса. „Определиха журито за Наградите на Шумен“, съобщава изданието. Проф. Кина Вачкова – председател на Славянското дружество „Васил Друмев“, доц. Живко Жечев – преподавател в Шуменския университет „Епископ Константин Преславски, Диана Христова – заместник-директор на ДКТ „Васил Друмев“ и председател на сдружение „Нова българска драма“, литературният критик Иван Карадочев, Теменуга Христова – председател на представителството в Шумен на Съюза на българските художници, Деян Ефтимов – директор на Градската художествена галерия „Елена Карамихайлова“ и арх. Георги Маринов бяха избрани с тайно гласуване за членове на журито за определяне носителите на Наградата на Шумен за 2017 г. „Променят статута на фонд „Култура” е друго заглавие от стр.2 в броя. На свое заседание управителният съвет на общинския фонд „Култура” е решил да промени статута на фонда. Това оповести заместник-кметът по образование и култура на община Шумен Найден Косев пред членовете на Постоянната комисия по култура, културно-историческо наследство, туризъм, интеграционна политика и вероизповедания, към шуменския общински съвет. „881 души са предадени на съд през 2017 г.“ е заглавие от стр.3. По-голям е броят на внесените прокурорски актове в съда, заявиха от Окръжна прокуратура – Шумен при представяне на отчета за 2017 г. На съд са предадени 881 души. “Общият брой на осъдените и санкционираните лица с влязъл в сила съдебен акт е 869, а на оправданите е 9. Това представлява 1,03 % от осъдените и санкционирани лица с влязъл в сила съдебен акт. В броя е публикувано интервю с изп. директор на МБАЛ- Шумен д-р Атанас Атанасов.", "date": "2018.03.26", "title": "Преглед на основните тези в шуменския печат"}
{"url": "http://www.focus-news.net/news/2018/03/26/2504042/sport-petra-kvitova-se-klasira-na-chetvarti-krag-na-turnira-v-mayami.html", "text": "Чешката тенисистка Петра Квитова победи на трети кръг на Турнира на Женската тенис асоциация София Кенин от САЩ с    3:6, 6:2, 6:4.\r\nНа следващия кръг тя ще се изпрати срещу латвийката Елена Остапенко. Виктор Турмаков", "date": "2018.03.26", "title": "Спорт: Петра Квитова се класира на четвърти кръг на турнира в Маями"}
{"url": "http://www.focus-news.net/news/2018/03/26/2504040/razgrad-oblastniyat-operativen-ekip-kam-oblastniya-savet-za-preventsiya-na-domashnoto-nasilie-shte-zasedava-v-grada.html", "text": "Областният оперативен щаб към Областният съвет за превенция на домашното насилие в област Разград ще проведе свое заседание. Това съобщиха от Областната администрация. В дневния ред на заседанието е предвидено да се обсъдят и приемат проект за отчет за 2017 г. за дейността на ОСПДН и план за 2018 г. за дейността на ОСПДН, както и насрочване на първото за годината заседание на Областния съвет. Заседанието на оперативния щаб започва в 10.30 часа в зала 712 на Областна администрация - Разград.", "date": "2018.03.26", "title": "Разград: Областният оперативен екип към Областния съвет за превенция на домашното насилие ще заседава в града"}
{"url": "http://www.focus-news.net/news/2018/03/26/2504044/bsp-na-sreshtata-s-erdogan-tryabva-da-se-postavi-trakiyskiyat-vapros.html", "text": "\"На срещата с Ердоган трябва да се постави Тракийският въпрос, както и българо-турските отношения. Дали Борисов трябва да ги постави, с една или друга строгост и острота, е друг въпрос - въпрос на дипломация. Не вярвам Боросов да разбира въобще от дипломация\". Това заяви зам.-председателят на ПГ на \"БСП за България\" Антон Кутев в сутрешния блок на Бтв,съобщиха от пресцентъра на НС на БСП. \"Когато избирахме Радев се съмнявах, че пилот, военен, генерал, има някакви дипломатически отношения, но в момента той ни е единствената надежда по отношение на външната политика. Той единствено има адекватни послания\", подчерта народният представител. Според него напоследък все повече мощни външни политици се държат с България като второстепенна държава. \"Не знам дали причината е външният ни министър или министър-председателят, но си позволяват да ни подценяват. Ние сме държава от най-мощния икономически съюз в света - Европейският, ние сме държава от най-големия военен съюз - НАТО и въпреки това се оказа, че сме безгластни и безпомощни на европейската сцена. Проблемът е какви хора сме си избрали да управляват\", допълни той. По неговите думи, познавайки мощните дипломатически умения на Борисов, проблемите ни няма да бъдат поставени на срещата с Ердоган, защото  активността не винаги означава резултат. Кутев обясни, че след три месеца изтича европредседателството и това ще бъде най-тежкият период на Борисов, защото ще трябва да отговаря на въпроси. \"Освен ремонтът на НДК и плочките, друго няма да остане от председателството. Нищо не направи за Шенген, за трудовия пазар на българите, атомната ни енергетика. Ако този човек не може да постави и реши тези въпроси, защо е премиер?\", попита Кутев. Той припомни, че докато министър-председател е бил Станишев, България стана член на ЕС. \"Убеден съм, че ако това управление беше тогава, ние нямаше да станем член на ЕС\", каза още Кутев. \r\nЗам.-председателят на ПГ на \"БСП за България\" посочи, че с всички възможности на председателството, имаме най-беззъбата дипломация, която е виждал. \"Външният министър трябва да отговори защо уж изпълняваме условията за Шенген, а те ни поставят още. Най-вероятно заради престъпността, корупцията и защото не можем да гарантираме границите. Тя трябва да пита министър-председателя-кога ще реши проблемите\", обясни той. \r\nПо темата за ЧЕЗ Кутев подчерта, че става въпрос за тока на половин България. \"Държавата трябва да има контрол - през собствеността или през регулацията. Само до преди 10 години ние го контролирахме и по двата начина\", заяви народният предтавител. \"Борисов казва, че не знае как е продадена ЧЕЗ. Ако министър-председателят не знае как са продали най-голямото ЕРП, той защо е министър-председател? Ако утре Гинка продаде ЧЕЗ на Гинчо, фалира и каже, че повече не може да доставя ток, както се случи с БГА \"Балкан\", представяте ли си София без ток?\", попита Кутев. По неговите думи това е обект от националната сигурност. \"Борисов разполага с МВР, разузнаване, НАП, Министерство на финансите, армия и не разбира как му продават най-голямото ключовото предприятие\", коментира народният представител. Според него държавата не е лош стопанин. \"Как хиляди предприятия работеха, докато бяха държавни и като станаха частни се разпродадоха на скрап. Под предлог, че държавата е лош стопанин, направихме един куп милионери- лоши стопани\", каза още Антон Кутев.", "date": "2018.03.26", "title": "Антон Кутев, БСП: На срещата с Ердоган трябва да се постави Тракийският въпрос"}
{"url": "http://www.focus-news.net/news/2018/03/26/2504045/kyustendil-obshtinskiyat-teatar-shte-predstavi-kino-teatar-balgaran.html", "text": "Общинският театър в Кюстендил ще представи кино-театър „Българан”. Това съобщи за Радио „Фокус” – Кюстендил Чавдар Ненов, директор на Общински драматичен театър. По думите му от 26 до 29 март на сцената ще се представят актьорите от учебният куклен театър към Националната академия за театрално и филмово изкуство – София. „Те ще имат 12 представления на този прекрасен по мое мнение спектакъл. На 26 март представленията са общо три”, каза Чавдар Ненов. По думите му спектакълът е образователен за децата, представя историята на киноизкуството от нямото кино и се стигне до съвременното три де кино. „Пет прекрасни български народни приказки са разиграни и ще бъдат представени пред децата и пред по-голяма публика”, каза Чавдар Ненов.\r\nВенцеслав ИЛЧЕВ", "date": "2018.03.26", "title": "Кюстендил: Общинският театър ще представи кино-театър „Българан”"}
{"url": "http://www.focus-news.net/news/2018/03/26/2504034/ivaylo-krachunov-sreshtata-borisov-erdogan-es-e-obedinitelna-sreshta-koyato-shte-slozhi-venets-na-usiliyata-na-premiera-za-obedinyavane-na-balkanite-i-shte-bade-polezna-za-balgariya.html", "text": "Срещата Борисов - Ердоган - ЕС е обединителна среща, която ще сложи „венец“ на усилията на премиера за обединяване на Балканите и ще бъде полезна за България. Това каза Ивайло Крачунов, БЛИЦ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването.Най-четената медия и как се постига?; Срещата между Върха на ЕС и президента на Турция Ердоган; Радев обиден на Борисов, че не го е уведомил за срещата – кой прав, кой крив и защо все още не знаем каква е позицията на президента ни?; Какво мисли опозицията за срещата?; От какво е недоволен Валери Симеонов?\r\nБеновска посрещна госта си и отбеляза, че отново тази седмица БЛИЦ са поставили рекорд за брой читатели. Крачунов каза, че „ако един богат човек си знае парите, то тогава няма да е богат“ и го сравни с броя читатели и подчерта, че БЛИЦ отново е най-четената електронна медия в страната ни и благодари за доверието на читателите. Крачунов отбеляза, че медията му се старае да предоставя най-бързите и най-точните новини и използва празника Благовещение да пожелае на своята аудитория да получава все по-хубави и благи новини. Беновска попита как се постига това и дали не смята, че леко са изместили политиката и обществените проблеми и са изкарали на преден план по-жълтите новини. Крачунов каза, че това не е вярно и ако има една новина за плеймейтка от 600 общо, това не означава, че е изместен центърът. Той обясни, че хората най-много се интересуват от обществените събития, политиката, криминалния свят, а по-светските новини са на заден план. Водещата каза, че е прочела, че при отиването си в Евксиноград Борисов е минал и през Варна, за да провери ремонта на булевард. Крачунов коментира, че премиерът се интересува както от външната, така и от ремонтите на улиците и няма лошо да направи инспекция. Беновска попита каква е рецептата за бързо събиране на новини, тяхното атрактивно оформяне и пускане в пространството. Крачунов обясни този успех с младия и амбициозен екип, които работи денонощно в името на читателската информираност и изрази надеждата си младите хора да се вдъхновяват от работата си, защото според него няма нищо по-хубаво от това човек да си харесва работата, да се среща с интересни хора, да се грижи за информираността на обществото и да го прави по-бързо от всички останали медии. Беновска попита кой е автор на дизайна. \"За дизайна се грижи екип от компютърни специалисти и дизайнери, които използват най-актуалните тенденции в световните медии по отношение на сайта и неговото подреждане\", каза Крачунов. Беновска каза, че този млад екип утре ще трябва не само да отрази, но и да анализира най-важната историческа среща поверена на България в най-новата история на страната – срещата на Върха на ЕС с президента на Турция – Ердоган по покана и участие на премиера Бойко Борисов. Водещата попита госта си какво очаква от тази среща. Крачунов отговори, че очаква обединителна среща, която да сложи „венец“ на усилията на премиера за обединяване на Балканите и ще бъде полезно за България от гледна точка на опасността от бежанските потоци. Журналистът изрази своята надежда по време на срещата да се обсъди този въпрос, за да се елиминират опасностите в България. Беновска го попита дали това е най-важното. Крачунов определи разрешаването на проблема с бежанците като задача от първостепенна важност за страната ни. Водещата попита колегата си дали мисли, че премиерът Борисов е подкрепян от президента Радев, защото той е изразил своята обида, че не е осведомен за срещата и не е под негово ръководство, а Борисов щял да бъде „разносвач на шербет“. Крачунов отговори, че когато става дума за националните интереси на страната ни и нейната сигурност не може да има обиди и „игри на его“. Той се надява, че двамата ще намерят общ тон на разговор. Беновска го попита как ще стане това при положение, че никой не е чул позицията на Радев за утрешната среща. Крачунов каза, че, може би, президентът утре ще излезе с позицията си, тъй като днес е неделя, а е и празникът Благовещение и хората са уморени от политическите новини. Беновска каза, че е редно президентът да е заявил своята позиция доста преди важно събитие. Крачунов подчерта, че не е говорител на президента Радев и той ще реши как да изкаже своето мнение, но се надява утре да има позиции не само от държавните мъже, но и от всички страни и политическите партии. Водещата попита какво да очакваме от опозицията и Корнелия Нинова – подкрепя ли го и ли отново критикува премиера. Крачунов изрази надежда поне по международните теми за България политиците да се обединят около една позиция, за да защитят държавните интереси, защото скандалите в парламента са много далеч от международните проблеми. „Виждаме колко е загрижен премиерът, виждаме колко е усложнена международната обстановка, виждаме как между отделните държави прехвърчат искри и е най-важно да се погрижим за едно спокойствие и сигурност, да не избухне утре бежанска криза и да се чудим какво да правим“. Последният въпрос на Беновска бе относно недоволството на Валери Симеонов, че не е поканен на срещата. Крачунов каза, че въпросът трябва да е лично към Симеонов, но не смята, че е редно точно в този момент да се сърдят, а е по-добре политиците да се сетят защо са избрани и, че трябва да работят за страната. \r\nТака приключи разговорът между Ивайло Крачунов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 25-ти март 2018 година.", "date": "2018.03.26", "title": "Ивайло Крачунов: Срещата Борисов - Ердоган - ЕС е обединителна среща, която ще сложи „венец“ на усилията на премиера за обединяване на Балканите и ще бъде полезна за България"}
{"url": "http://www.focus-news.net/news/2018/03/26/2504048/vidin-mokri-sa-patnite-nastilki-v-oblastta.html", "text": "Мокри са пътните настилки в област Видин. Това съобщиха за Радио „Фокус“ – Видин от Областно пътно управление. Отворен е вече главен път Е-79 в посока за Монтана за тежкотоварни автомобили над 12 тона. През нощта заради снеговалеж  по този участък от главния път заради снеговалеж бе ограничено движението на автомобили над 12 тона. Движението по път III-121 Раброво – Бойница от км 20+860 до км 39+613 при с. Бойница е ограничено за всички автомобили поради разрушено временно мостово съоръжение. Обходният маршрут е по път II-14 Видин – Кула – Бойница и обратно.  Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Трафикът във Видин е с нормална интензивност, повече автомобили се движат в централната градска част, на изходите на града и по бул. „Панония“.\r\nАнна ЛОЗАНОВА", "date": "2018.03.26", "title": "Видин: Мокри са пътните настилки в областта"}
{"url": "http://www.focus-news.net/news/2018/03/26/2504007/ministar-ekaterina-zaharieva-polzata-za-balgariya-sled-sreshtata-es-turtsiya-bi-bila-sigurnost-na-granitsata-ni-i-prodalzhavane-na-sporazumenieto-s-turtsiya-za-bezhantsite.html", "text": "Ползата за България след срещата ЕС -Турция би била сигурност на границата ни и продължаване на споразумението с Турция за бежанците. Това каза вицепремиерът и министър на външните работи Екатерина Захариева във връзка със срещата ЕС – Турция във Варна в предаването „Тази сутрин“ по бТВ. „Срещата е много коментирана. Българските граждани осъзнават  колко е важна, както и колко исторически срещи се случиха по време на председателството на България на ЕС“, обясни Захариева. „Това е изключително важна среща. По време на Съвета на външните министри всички колеги поздравиха България за тази среща и подчертаха колко е важна за нормализиране на диалога с Турция“, поясни външният министър и допълни, че е възложено голямо доверие на премиера Бойко Борисов затова срещата във Варна да даде тласък на нормализиране на диалога с Турция.\r\nНа въпрос имаме ли право на тази среща да повдигаме теми, свързани с България и историята, тъй като днес е Денят на Тракия и можем ли да повдигнем въпроса за обезщетението на тракийските бежанци, след като БСП заяви, че няма да се защитава българският интерес, Захариева коментира: „Това е среща ЕС - Турция, това не е двустранна среща. Убедена съм, че Колегите от БСП знаят това и подвеждат българските граждани. Когато премиерът има двустранни срещи винаги защитава и поставя интересите на България. За съжаление не за първи път важният въпрос за обезщетяване на бежанците от Тракия се поставя в контекста на политическите дивидент, призовавам българските политици да бъдат отговорни. Ще припомня, че това споразумение, което имаме с Турция е от 1992 г. Искам да попитам БСП от 1992 година са били доста време в управлението, има ли са и президент – защо не решиха въпроса, какво направиха те?“, поясни тя. \r\nЗахариева уточни, че срещите, които ще има премиера ще са първо с Туск, след това Ердоган и накрая с Юнкер. По думите й те ще са в контекста на срещата ЕС – Турция. „Това е среща ЕС – Турция, срещата на премиера Борисов и президента Ердоган ще е в този контекст. Въпросът за обезщетението на тракийските бежанци е дългогодишен и винаги се повдига, когато разговаряме с турските си съседи. Спекулациите, които се чуват са за изместване на успехите на успехите на България във външната политика“, каза още тя. Захариева заяви, че въпросът не се потулва. \r\n„Нормализиране на отношенията между  ЕС и Турция отговарят на българския интерес“, поясни тя. На въпрос дали турският президент ще тропа по масата във Варна, Захариева коментира: „Попитайте Ердоган. Надявам се да не тропа, надявам се да бъде диалог“.\r\n „Душевните граници  на президента Ердоган са доста широки. Всяка една държава с дълга история, каквато е й България може да има доста по-широки душевни граници. Съвременните граници са установени с международни договори“.  „Това, което Европа казва много пъти на Турция е, че трябва да се спазват международните договори, че трябва да се спазват стандартите на ЕС, ако Турция иска да продължи по пътя си на европейската интеграция. Не мисля, че Европа ще промени посланието си към Турция“, добави външният министър.\r\nЗахариева определи като абсурдно твърдението на Антон Кутев от БСП, че в момента България има беззъба външна политика. „Само за 7-8 месеца България постигна толкова външно-политически успехи, за които по времето на управлението на БСП могат само да мечтаят. България има изключително активна външна политика“, каза още тя. \r\n„Конкретно ползата за България от тази среща – сигурност на българската граница, продължаване на споразумението за бежанците  с Турция за бежанците. Темата е сигурност за България“, добави външният министър.", "date": "2018.03.26", "title": "Министър Екатерина Захариева: Ползата за България след срещата ЕС -Турция би била сигурност на границата ни и продължаване на споразумението с Турция за бежанците"}
{"url": "http://www.focus-news.net/news/2018/03/26/2504047/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-mart.html", "text": "„Софийска вода” временно ще прекъсне водоснабдяването в някои части на столицата на 27 март. Това съобщиха от пресцентъра на дружеството.\r\nВъв връзка с прсвързване на уличен водопровод на ул. „Трендафил“ с. Мърчаево, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Черешова градина“ пред кметството.\r\nВъв връзка с подмяна на сградни водопроводни отклонения на ул. „Света гора“ и ул. „Крум Попов“, жк. „Лозенец“, се налага спиране на водоподаването на клиентите на „Софийска вода“: от 10:00 до 18:30 часа на ул. „Бряст“, ул. „Света гора“ от ул. „Кръстю Сарафов“ до ул. „Бряст“; от 09:00 до 18:00 часа на ул. „Крум Попов“ от ул. „Синчец“ до бул. „Христо Смирненски“, ул. „Неразделни“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бряст“ ъгъла с ул. „Света гора“; ул. „Крум Попов“ ъгъла с ул. „Яворец“.\r\nВъв връзка с реконструкция на уличен водопровод на ул. „Канала“, жк. „Дружба“ I, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Канала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Канала“№27.\r\nВъв връзка с подмяна на сградно водопроводно отклонение на бул. „Мадрид“, кв. „Подуяне“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: бул. „Мадрид“от бул. „Евлоги и Христо Георгиеви“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №10.\r\nВъв връзка с подмяна на сградно водопроводно отклонение на бул. „Инж. Иван Иванов“, жк. „Зона Б-5“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Инж. Иван Иванов “от бул. „Александър Стамболийски“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Инж. Иван Иванов “ ъгъла с бул. „Александър Стамболийски“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.26", "title": "„Софийска вода” временно ще прекъсне водоснабдяването в някои части на столицата на 27 март"}
{"url": "http://www.focus-news.net/news/2018/03/26/2504049/v-apelativna-spetsializirana-prokuratura-shte-se-provede-brifing-vav-vrazka-razsledvane-na-spetsializiranata-prokuratura-i-gdbop.html", "text": "В Апелативна специализирана прокуратура ще се проведе брифинг във връзка разследване на Специализираната прокуратура и ГДБОП. Това съобщиха от пресцентъра на Прокуратура на Република България. Брифингът ще се проведе от 11.00 часа днес в залата на Апелативна специализирана прокуратура. Административният ръководител на Специализираната прокуратура Иван Гешев и директорът на ГДБОП г-н Ивайло Спиридонов ще дадат информация във връзка разследване на Специализираната прокуратура и ГДБОП.", "date": "2018.03.26", "title": "В Апелативна специализирана прокуратура ще се проведе брифинг във връзка разследване на Специализираната прокуратура и ГДБОП"}
{"url": "http://www.focus-news.net/news/2018/03/26/2504037/varna-dva-protesta-se-organizirat-v-grada-sreshtu-vizitata-na-turskiya-prezident.html", "text": "Два протеста се организират в града срещу визитата на турския президент, предаде репортер на Радио „Фокус“ – Варна. Единият, организиран от партия „Възраждане“, ще се проведе по обяд на площад „Независимост“, другата демонстрация срещу турския президент ще се състои пред катедралата. Тя се организира от движение „Да, България“ във Варна и ДСБ – Варна. Градът осъмна и с два плаката: „Бойко, не сме троянски кон на Ердоган“ и „Ердоган, не си желан“.\r\nЗа президентът на Турция Реджеп Ердоган това ще бъде второ посещение във Варна. През 2012 година, в качеството си на премиер на Турция, Реджеп Ердоган участва в тристранна среща в резиденция „Евксиноград“ с премиера Бойко Борисов и шейх Хамад бин Джасим Ал-Тани – премиер на Катар.  \r\nГрадът се подготвя от седмица за визитата на високо ниво. Въпреки лошото време и ниските температури през последната седмица екипи на почистващите фирми премахваха сухите листа покрай пътя, косяха тревните площи и засаждаха цветя по бул. „Княз Борис I“. Паралелно с почистването на тревните площи бяха запълнени и дупките по пътя към резиденцията. Всички силови структури във Варна са мобилизирани, за да осигурят безопасността на гостите преди и по време на разговорите в резиденция „Евксиноград“. Мерките, които са предприети за организацията и охраната на събитието, се пазят в тайна. Част от официалните лица, които ще участват в днешната среща на върха Европейски съюз – Турция, са във Варна от вчера. По предварителна информация европейските лидери Жан-Клод Юнкер и Доналд Туск, както и президентът на Турция Реджеп Ердоган, се очаква да пристигнат  на летище Варна  в следобедните часове. Официалните гости ще бъдат транспортирани до резиденция „Евксиноград“, но заради сигурността на участниците в срещата маршрутът не е ясен. Знае се, че по основните булеварди в следобедните часове ще има разположени патрулни автомобили и полицаи, а на основните кръстовища ще има регулировчици. Летището и резиденцията също са със засилена охрана. Засилен е и медийният интерес. Акредитираните журналисти, които ще отразяват събитието, са над 100. Освен представители на българските, европейските и турските медии, във Варна ще има и екипи на „Ал Джазира“, както и журналисти от Китай и Япония.", "date": "2018.03.26", "title": "Варна: Два протеста се организират в града срещу визитата на турския президент"}
{"url": "http://www.focus-news.net/news/2018/03/26/2504052/burgas-zapochva-chetvartoto-izdanie-na-turneto-metal-za-smet.html", "text": "Започва четвъртото издание на турнето „Метъл За Смет“, организирано от група GRIMAZE и други музиканти и хора, подкрепящи инициативата, съобщиха от пресцентъра на Община Бургас. Турнето включва концерти и събития за почистване на отпадъци в различни български градове, сред които тази седмица ще бъде и Бургас. От почистванията до сега са събрани над 350 000 литра отпадъци, покрай инициативата „Да живеем в Чистота“, която бандата започва преди 2 години. Концертът в Бургас ще се състои на 31 март в „Бар без Име“ с начало 21.30, където заедно с GRIMAZE ще свирят местната банда SOULCORE и румънската CRIMENA. Почистването ще се случи на 1 април – от 13.30 на горичката до Атанасовското езеро. Срещата е в 13:30 пред входа на Областния диспансер за психични заболявания. Чували и ръкавици за почистванията ще бъдат осигурени.", "date": "2018.03.26", "title": "Бургас: Започва четвъртото издание на турнето „Метъл За Смет“"}
{"url": "http://www.focus-news.net/news/2018/03/26/2504041/yuriy-aslanov-sotsiolog-ima-tendentsiya-kam-izravnyavane-na-pozitsiite-na-dvete-vodeshti-politicheski-sili-gerb-i-bsp.html", "text": "Има тенденция към изравняване на позициите на двете водещи политически сили ГЕРБ и БСП. Това каза в сутрешния блок „Добро утро, България“ на Радио „Фокус“ социологът Юрий Асланов по повод последните данни от националното представително социологическо изследване на агенция АФИС. Той добави, че динамиката на политическите настроения се дължи на поредицата от скандали – нестихващи и следващи един след друг.\r\n„Това, което за първи път наблюдаваме, e тенденция към изравняване на позициите на двете водещи политически сили. По-точно за това, че позициите, изразявани от двете водещи партии се приемат като близки от почти равен брой хора в България, измежду пълнолетните граждани. При останалите няма съществени размествания“, коментира социологът. \r\nЮрий Асланов каза още, че никоя партия не е защитена от разделение или от тактическо пренареждане. „Общественото доверие е спаднало към коалицията „Обединени патриоти“ и по-малко към ГЕРБ, съществени размествания в БСП няма\", коментира още социологът и уточни, че нисшата за покачване на доверието към евентуални нови политически субекти отново е отворена.", "date": "2018.03.26", "title": "Юрий Асланов, социолог: Има тенденция към изравняване на позициите на двете водещи политически сили ГЕРБ и БСП"}
{"url": "http://www.focus-news.net/news/2018/03/26/2504056/vidin-tyalo-na-mazh-e-otkrito-vav-vodite-na-reka-dunav-ot-granichni-politsai.html", "text": "Тяло на мъж е открито във водите на река Дунав от гранични полицаи. Това съобщиха от ОДМВР-Видин. На 23 март около 15.20 часа полицаите сигнализирали за открития труп, намерен малко след речен километър 798 (до село Кутово). Дежурна оперативна група на ОДМВР-Видин извършила оглед и установила, че трупа е на мъж на видима възраст 50-55 години. Следи от насилствена смърт не били констатирани. Тялото било транспортиран за аутопсия във видинската болница. Според откритите документи в джоб на дреха, мъжът е идентифициран като 50-годишен сръбски гражданин. Работата по случая продължава, образувано е досъдебно производство по описа на РУ-Видин.", "date": "2018.03.26", "title": "Видин: Тяло на мъж е открито във водите на река Дунав от гранични полицаи"}
{"url": "http://www.focus-news.net/news/2018/03/26/2504050/stivan-mnuchin-ministar-na-finansite-na-sasht-ne-se-strahuvame-ot-targovska-voyna-s-kitay.html", "text": "Министъра на финансите на САЩ заяви, че въпреки заплахите за отговор от Китай срещу наложените тарифи върху стоките от него, президентът на САЩ Доналд Тръмп няма планове да отстъпи и не се притеснява от възможността за търговска война, предава Reuters.\r\n„Ще наложим тарифите. Работим над това. Не се страхуваме от търговска война, както каза президентът, но тя не е наша цел“, заяви Мнучин. Той допълни, че САЩ ще могат да постигнат споразумение с Китай по някои въпрос, но допълни, че митата няма да бъдат отменени „докато не получил приемливо споразумение, под което президентът да постави подписа си“.\r\nКитай по-рано призова САЩ да „се отдръпнат от ръба“ и заплаши, че в противен случай ще отговори, нанасяйки мита върху вноса на американска земеделска продукция. Виктор Турмаков", "date": "2018.03.26", "title": "Стивън Мнучин, министър на финансите на САЩ: Не се страхуваме от търговска война с Китай"}
{"url": "http://www.focus-news.net/news/2018/03/26/2504053/kyustendil-ekip-na-oblastna-direktsiya-po-bezopasnost-na-hranite-shte-proveri-sastoyanieto-i-identifikatsiyata-na-bedstvashti-kone-v-osogovska-planina.html", "text": "Екип на Областна дирекция по безопасност на храните – Кюстендил ще провери състоянието и идентификацията на бедстващите коне в Осоговска планина. Това съобщиха за Радио „Фокус” – Кюстендил от Областна дирекция по безопасност на храните – Кюстендил. Екипът вече пътува към хижа „Осогово”, след което проверяващите ще бъдат транспортирани с моторни шейни до местността, в която се намират конете. Ще се проверява здравословното състояние, идентификацията на животните. Собственикът на конете е известен. След проверка от страна на експертите, както и съответна преценка на ситуацията, ще бъде взето решение относно бъдещето на стадото коне. Ще бъдат съставени и актове за установени административни нарушения, както и издадени предписания.\r\nВенцеслав ИЛЧЕВ", "date": "2018.03.26", "title": "Кюстендил: Екип на Областна дирекция по безопасност на храните ще провери състоянието и идентификацията на бедстващи коне в Осоговска планина"}
{"url": "http://www.focus-news.net/news/2018/03/26/2504057/vitseprezidentat-iliyana-yotova-balgariya-tryabva-aktivno-da-raboti-s-balgarite-zad-granitsa.html", "text": "„България не трябва да бъде мащеха за сънародниците ни в чужбина, а активно да работи с тях. Комуникацията и взаимодействието между българската държава и българите в чужбина трябва да се подобрят – в тази посока работи президентската институция“. Това заяви вицепрезидентът Илияна Йотова на среща в посолството на България в Берн с представители на българската общност в Конфедерация Швейцария,съобщиха от прессекретариата на държавния глава. „Българите зад граница са огромен потенциал за страната ни“, отбеляза Илияна Йотова. Българите в Швейцария по официални данни са малко над 8 хиляди, повечето от които са висококвалифицирани специалисти.  \r\nИлияна Йотова запозна присъстващите с дейността на Съвета за работа с българите в чужбина, която в момента е съсредоточена върху Националната стратегия от 2014 г. и нейните слабости. Във водената от вицепрезидента делегация в Швейцария е и доц. д-р Харалан Александров, член на съвета. Срещата на Илияна Йотова в Берн бе първата с представители на т.нар. нова емиграция. През първата година от мандата вицепрезидентът посети почти всички български исторически диаспори.   \r\nСънародниците ни споделиха с Илияна Йотова силното си желание да поддържат жива връзката с България и да помагат на родината си. Като основен те посочиха въпроса за липсата на представителност и за създаването на обществени съвети на българите в чужбина.   \r\nГолям интерес среща подготвяната от вицепрезидента интернет платформа за българите навън, като сънародниците ни заявиха готовност да участват с идеи при реализирането й. По думите на Илияна Йотова интернет платформата ще съдържа събрана на едно място полезна информация за българите в чужбина и ще съдейства за задълбочаване на контактите между общностите ни извън България. Вицепрезидентът изтъкна необходимостта от създаване на регистър на българските общности в чужбина. Илияна Йотова отбеляза добрия синхрон между българските институции, които работят по темата за сънародниците ни извън България.   \r\nВицепрезидентът поздрави посланик Меглена Плугчиева за тесните контакти, които дипломатическата ни мисия поддържа с българите в Швейцария.  \r\nДнес Илияна Йотова ще разговаря с федералния президент на Конфедерация Швейцария Ален Берсе. По-късно предстои и среща с депутати от Националния парламент, представители на Федералното правителство и ръководството на Дружеството за външна политика.", "date": "2018.03.26", "title": "Вицепрезидентът Илияна Йотова: България трябва активно да работи с българите зад граница"}
{"url": "http://www.focus-news.net/news/2018/03/26/2504055/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Пътят в посока границата и самият граничен пункт са почистени, настилката е мокра.\r\nВенцеслав ИЛЧЕВ", "date": "2018.03.26", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/03/26/2504059/varna-osem-uchenitsi-ot-matematicheskata-gimnaziya-shte-uchastvat-v-parviya-mezhdunaroden-maystorski-klas-na-tsern-v-balgariya.html", "text": "Осем ученици от Математическата гимназия във Варна са класирани за участие в първия международен майсторски клас на ЦЕРН в България. Пред Радио  „Фокус“ – Варна Свежина Димитрова, директор на ЦПЛР - Народна астрономическа обсерватория и планетариум „Николай Коперник“ във Варна, посочи, че част от учениците са кръжочници в курсовете по астрономия на обсерваторията във Варна, а трима от тях, участвали в първата международна стажантска програма в ЦЕРН,  са избрани за асистент-ментори. Събитието се организира съвместно с ЦЕРН от Физическия факултет на Софийския университет и Института за ядрени изследвания и ядрена енергетика на Българска академия на науките, както и с подкрепата на проект Отворени училища за отворено общество по европейска програма Horizon 2020 за научни изследвания и иновации и със съдействието на ЦПЛР-Народна астрономическа обсерватория и планетариум „Николай Коперник“ във Варна. Първият CMS майсторски клас на ЦЕРН ще се проведе в компютърната зала на Физическия факултет, като за участие са поканени общо 69 български ученици. Това ще е ден за научни изследвания на учениците на възраст от 15 до 19 години. В края на деня получените резултати ще бъдат обсъдени на видеоконференция с учени от ЦЕРН и с други международни участници.\r\nМарияна ВАЛЕНТИНОВА", "date": "2018.03.26", "title": "Варна: Осем ученици от Математическата гимназия ще участват в първия международен майсторски клас на ЦЕРН в България"}
{"url": "http://www.focus-news.net/news/2018/03/26/2504054/vidin-nivoto-na-reka-dunav-se-e-ponizhilo-pri-novo-selo-s-24-sm-prez-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с  24 см и водният стоеж е 682 см, съобщиха от местната Хидрометеорологична станция. Нивото на реката край Видин е 737 см, регистрираното понижение от 16 см. Край Лом през последното денонощие  нивото на реката се е понижило с 9 см., водният стоеж е 773 см. Нивото на реката край Оряхово е 644 см, там е регистрирано понижение за последното денонощие от 3 см. Температурата на водата край Ново село е 5,7 градуса, край Оряхово е 6,6 градуса.", "date": "2018.03.26", "title": "Видин: Нивото на река Дунав се е понижило при Ново село с 24 см през изминалото денонощие"}
{"url": "http://www.focus-news.net/news/2018/03/26/2504060/dobrich-obshtinsko-uchenichesko-sastezanie-zashtita-pri-bedstviya-pozhari-i-izvanredni-situatsii-shte-se-provede-v-grada-na-28-mart.html", "text": "Общинско ученическо състезание „Защита при бедствия, пожари и извънредни ситуации“ ще се проведе на 28.03.2018 г. от 10.00 часа в Голямата  заседателна зала на Община град Добрич. Това съобщиха от пресцентъра на Община Добрич. В надпреварата ще вземат участие пет отбора, с по четирима състезатели – ученици от шести и седми клас от ОУ „Панайот Волов“, СУ „Св.св. Кирил и Методий“, СУ „П.Р.Славейков“, СУ „Димитър Талев“, СУ „Любен Каравелов“. Целта е да се провери нивото на придобитите знания и умения за действия при бедствия, пожари и извънредни ситуации, както и да се мотивират участниците към по-нататъшна подготовка за действия, свързани със защитата на населението при природни бедствия, промишлени аварии и катастрофи, пожари и др. Теоретичната проверка на знанията на състезателите ще бъде извършена чрез тест, който всеки състезател ще попълни в рамките на 30 минути. Класирането е отборно, като отборът, класиран на първо място ще вземе участие в Областно състезание „Защита при бедствия, пожари и извънредни ситуации“. Грамоти и награди, осигурени от Община град Добрич  ще получат участниците  в зависимост от постигнатите резултати.", "date": "2018.03.26", "title": "Добрич: Общинско ученическо състезание „Защита при бедствия, пожари и извънредни ситуации“ ще се проведе в града на 28 март"}
{"url": "http://www.focus-news.net/news/2018/03/26/2504061/blagoevgrad-mokri-i-hlazgavi-sa-patnite-nastilki-na-mesta-v-oblastta.html", "text": "Мокри и хлъзгави са пътните настилки на места в областта. Това каза за Радио „Фокус“ - Пирин дежурният служител в Областно пътно управление - Благоевград. По думите му пътните настилки са почистени, обработени и опесъчени. По високите и усойни места е възможно да са заснежени. Проходът Предел е отворен за движението на всички видове моторни превозни средства. Опасност от падащи камъни има в Кресненското дефиле и по второкласен път – 19 Симитли – Гоце Делчев. Няма регистрирани инциденти през изминалата нощ.\r\nЛора КАЛЧЕВА", "date": "2018.03.26", "title": "Благоевград: Мокри и хлъзгави са пътните настилки на места в областта"}
{"url": "http://www.focus-news.net/news/2018/03/26/2504051/s-ofitsialna-tseremoniya-prezidentat-rumen-radev-posreshtna-slovenskiya-si-kolega-borut-pahor.html", "text": "С официална церемония на площад „Св. Александър Невски” президентът Румен Радев посрещна словенския си колега Борут Пахор, предаде репортер на Агенция „Фокус”. Пахор е на посещение в страната ни по покана на държавния глава Румен Радев и по-късно двамата предстои да разговарят по редица теми, сред които перспективите за европейска интеграция на Западните Балкани, двустранните отношения между България и Словения, задълбочаването на регионалното сътрудничество и други.\r\nПри засилени мерки за сигурност в рамките на церемонията словенският президент Борут Пахор посрещна почетния гвардейски строй и положи венец пред Паметника на Незнайния воин, а след това двамата държавни глави се отправиха към „Дондуков 2”, където ще се проведат пленарни разговори на официалните делегации на Слoвения и България.\r\nИван ЛАЗАРОВ", "date": "2018.03.26", "title": "С официална церемония президентът Румен Радев посрещна словенския си колега Борут Пахор"}
{"url": "http://www.focus-news.net/news/2018/03/26/2504035/ekathimerini-evropeyskite-lideri-shte-priemat-turskiya-prezident-na-nespokoyna-sreshta-na-visoko-ravnishte.html", "text": "Лидерите на Европейския съюз ще проведат неспокойна среща на високо равнище с Турция, на която се очаква да предоставят свежи пари на Анкара, за да удължат споразумението за сирийските бежанци, но и да отхвърлят исканията на Турция за по-дълбоки търговски връзки и безвизово пътуване в Европа, предава  Ekathimerini.\r\nЕС е критично настроен към авторитарните тенденции на турския президент Реджеп Тайип Ердоган, както и намесата му във Сирия и затова Брюксел се колебаеше дали да свика срещата. Но домакинът България смята, че събирането ще е рядък шанс за диалог със страната.\r\n„Очаквам срещата във Варна със смесени чувства, защото различията в гледните точки между ЕС и Турция са много“, заяви председателят на Европейската комисия Жан-Клод Юнкер. \r\nНа свой ред турският министър по европейските въпроси Омер Челик заяви, че правителството му смята срещата за „важна възможност да придвижим нашите отношения напред“ и допълни, че очаква „същата позитивност и конструктивност от ЕС“.\r\n„Ердоган ще иска повече пари за сирийските бежанци, задълбочаване на митническия съюз и прогрес в преговорите за предоставянето на безвизово пътуване за турските граждани“, заяви прессекретар на турското МВнР.\r\n„Срещата във Варна вероятно ще бъде една от последните възможности за поддържане на диалог“, заяви българският министър-председател Бойко Борисов. Виктор Турмаков", "date": "2018.03.26", "title": "Ekathimerini: Европейските лидери ще приемат турския президент на неспокойна среща на високо равнище"}
{"url": "http://www.focus-news.net/news/2018/03/26/2504066/pazardzhik-20-snegopochistvashti-mashini-rabotyat-za-pochistvaneto-na-patishtata-v-oblastta.html", "text": "Общо 20 снегопочистващи машини са на терен по пътищата в област Пазарджик, от тях 3 почистват автомагистрала „Тракия“. Това съобщи за Радио „Фокус“ – Пазарджик дежурният в Областно пътно управление – Пазарджик. В планинската част пътищата са заледени и заснежени, но обработени и опесъчени. В равнинната част – мокри, на места с условия за аквапланинг. Няма затворени пъти отсечки в региона.\r\nАлбена ЖИЛЕКОВА", "date": "2018.03.26", "title": "Пазарджик: 20 снегопочистващи машини работят за почистването на пътищата в областта"}
{"url": "http://www.focus-news.net/news/2018/03/26/2504058/kyustendil-rayonna-prokuratura-shte-provede-initsiativata-den-na-otvorenite-vrati.html", "text": "Районна прокуратура – Кюстендил ще проведе инициативата „Ден на отворените врати”. Това съобщи за Радио „Фокус” – Кюстендил Галина Димитрова, говорител на прокуратурата. Инициативата ще продължи до 16.30 часа. Тя е съвместно мероприятие с Районен съд – Кюстендил. „Днес каним всички граждани да посетят новата сграда на прокуратурата, за да се запознаят с организацията на работа на прокурорите и служителите, както и с възможностите за предоставяне на информация”, каза Галина Димитрова. По думите ѝ програмата предвижда и провеждането на симулативен съдебен процес в залата на Районен съд –.Кюстендил с участието на ученици от различни учебни заведения – доброволци към Общинския съвет по наркотични вещества в града.\r\nВенцеслав ИЛЧЕВ", "date": "2018.03.26", "title": "Кюстендил: Районна прокуратура ще проведе инициативата „Ден на отворените врати”"}
{"url": "http://www.focus-news.net/news/2018/03/26/2504063/varna-v-oblastta-zapochva-predostavyaneto-na-hranitelni-produkti-ot-parva-neobhodimost-osigureni-po-operativnata-programa-za-hrani.html", "text": "Във Варненска област започва предоставянето на хранителни продукти от първа необходимост, осигурени по Оперативната програма за храни. Това съобщиха за Радио „Фокус“ – Варна от Областен информационен център – Варна. Оперативната програма за храни и/или основно материално подпомагане е съфинансирана от Фонда за европейско подпомагане на най-нуждаещите се лица за периода 2014-2020 година. Подкрепата по оперативната програма ще се реализира чрез два основни типа операции – осигуряване на топъл обяд и предоставяне на индивидуални пакети хранителни продукти. Към момента за област Варна общият брой потребители, които ще получават топъл обяд, осигурен по Оперативната програма за храни и/или основно материално подпомагане, е 1214. Най-голям брой нуждаещи се хранят във Вълчи дол – 250, Аврен - 184,  Долни Чифлик и Белослав - 150. Следват Девня - 135, Дългопол и Бяла - 100. 15 897 нуждаещите се в областта ще получат по 16,320 кг. от 7 вида хранителни продукти: леща – 7 кг., рибни консерви – 1,120 кг., грах – 3,200 кг., лютеница – 2 кг., доматено пюре – 0,800 кг., бисквити – 1,200 кг. и  мед – 1 кг . Храните се предоставят в цялата страна чрез мрежата на Българския червен кръст. В понеделник пакети ще бъдат раздавани в гр. Провадия. На следващият ден – 27 март, започва раздаването на храни в гр. Белослав. Графикът до края на месеца предвижда храни да се дават на четири места във Варна, Дългопол и Долни Чифлик. През април раздаването на продуктите продължава в Аксаково, Девня, Вълчи дол, Аврен,  Суворово, Бяла и Ветрино.\r\nМарияна ВАЛЕНТИНОВА", "date": "2018.03.26", "title": "Варна: В областта започва предоставянето на хранителни продукти от първа необходимост,  осигурени по Оперативната програма за храни"}
{"url": "http://www.focus-news.net/news/2018/03/26/2504068/dobrich-s-kontsertna-programa-v-kavarna-shte-badat-otbelyazani-praznitsite-lazarovden-i-tsvetnitsa.html", "text": "На 31 март от 11.00 часа на общоградския площад пред църквата „Свето успение Богородично” в Каварна ще се проведе честване на пролетните празници Лазаровден и Цветница. Това съобщиха от пресцентъра на Общината. В концертната програма участие ще вземат деца от ДГ „Здравец“, ученици от начален клас от СУ „Стефан Караджа“, фолклорна формация „Шарено коланче” и Детски фолклорен танцов ансамбъл „Бизоне”. След празничната програма обичаят „Кумичене” - хвърляне на лазарски венци, ще се извърши на старата чешма до реставрираната средновековна баня „Хамам”. \r\nОбщина Каварна отправя покана към всички жители и гости на града .", "date": "2018.03.26", "title": "Добрич: С концертна програма в Каварна ще бъдат отбелязани празниците Лазаровден и Цветница"}
{"url": "http://www.focus-news.net/news/2018/03/26/2504064/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от Гранична полиция. Нормално се извършва и преминаването на моторни превозни средства през ГКПП „Илинден“, както и на останалите пунктова по българо-гръцката граница.\r\nЛора КАЛЧЕВА", "date": "2018.03.26", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/03/26/2504070/sliven-denyat-na-trakiya-shte-bade-otbelyazan-v-grada.html", "text": "Денят на Тракия, когато се навършват 105 години от Одринската епопея, ще бъде отбелязан в Сливен. Това съобщиха от пресцентъра на Общината. Тракийско дружество „Лазар Маджаров“ съвместно със Съюза на офицерите и сержантите от запаса и резерва, Съюза на ветераните от войните на България, Дружество „Военноинвалид“, Военен клуб и Военно формирование 22220 организират заупокойна молитва и тържествено поднасяне на венци и цветя на паметната плоча на загиналите край Одрин от 10.30 часа в двора на църквата „Св. Цар Борис І Покръстител“.\r\nВ 18.00 часа в залата на Военен клуб ще започне тържествен юбилеен концерт, с участието на певчески състав „Тракия пее“ и танцови формации при Военен клуб.\r\nВсяка година на 26 март се отбелязва подвига на българските войни край Одрин и тракийските полета, както и почитта на хилядите българи – тракийски бежанци, намерили подслон в пределите на България и запазили родовата си памет.", "date": "2018.03.26", "title": "Сливен: Денят на Тракия ще бъде отбелязан в града"}
{"url": "http://www.focus-news.net/news/2018/03/26/2504071/burgas-initsiativata-knigi-za-smet-shte-se-provede-v-grada-na-22-april.html", "text": "Инициативата „Книги за смет“ ще се проведе на 22 април, съобщиха от пресцентъра на Община Бургас. За първи път екологичната кампания, поощряваща четенето, ще се проведе едновременно в 5 града в страната. Тази година инициативата ще посети Бургас, София, Пловдив, Велико Търново и Стара Загора точно в Деня на Земята.\r\nНачалото по традиция е в 10.00 часа, а локациите са същите като в предишните години – до Пантеона в Бургас.\r\nРегламентът за участие остава без промени. Всеки желаещ може да донесе един или повече килограма пластмасови отпадъци, почистени и годни за рециклиране. За всеки килограм участниците получават талон за една хартиена или две електронни книги от онлайн книжарницата. Максималният брой талони, които може да получи всеки, е 2 бр., независимо от предаденото количество пластмаса. С тази мярка организаторите имат за цел да стимулират достъпа на по-голям брой хора до наличното количество книги. Новите заглавия ще бъдат обявени съвсем скоро.\r\nТази година за първи път партньор на инициатива е Европейската комисия (ЕК), а нейното представителство в България е подготвило специални издания за децата, които ще участват в инициативата, както и за техните родители. Един от приоритетите на Комисията е именно опазването на околната среда от замърсяване с пластмаси. Съгласно новите планове на ЕК всички пластмасови опаковки на пазара на ЕС ще бъдат рециклируеми до 2030 г., потреблението на пластмаси за еднократна употреба ще се намали, а преднамерената употреба на пластмасови микрочастици ще бъде ограничена.\r\nПовече информация за инициативата може да следите на страницата във Fb/knigizasmet. Партньори на кампанията са Българо-американска кредитна банка, Европейската комисия в България, Екопак и общините Бургас, Велико Търново и Пловдив, Mall Galleria Стара Загора и Mall Велико Търново, с медийното партньорство на телевизионното предаване на БНТ – „Зелена светлина“.", "date": "2018.03.26", "title": "Бургас: Инициативата „Книги за смет“ ще се проведе в града на 22 април"}
{"url": "http://www.focus-news.net/news/2018/03/26/2504065/prof-plamen-pavlov-istorik-denyat-na-trakiya-tryabva-vse-poveche-da-se-utvarzhdava-v-nashiya-kalendar-kato-den-na-tsyalata-natsiya-zashtoto-simvolizira-balgarskoto-edinstvo.html", "text": "Денят на Тракия трябва все повече да се утвърждава в нашия календар като ден на цялата нация, защото символизира българското единство. Това каза Историкът проф. Пламен Павлов в интервю за Агенция „Фокус“ по повод Деня на Тракия, който се чества на 26 март.\r\nПроф. Павлов припомни, че на този ден след дългомесечна обсада Одрин е превзет от Втората българска армия начело са генерал Никола Иванов и така фактически с триумф завършва Балканската война. „Това е несъмнено една поанта, един от най-основните акценти в тази освободителна за нашия народ война. В Одрин и в Одринска Тракия тогава живее много българско население, в самия град има няколко български махали. Даже има един много трогателен случай, който наскоро беше разказан от господата Димитър Шалапатов и Хубен Стефанов – едни от най-компетентните познавачи на тракийския въпрос и на тракийското движение в наше време. Те разказаха как един от българите в Одрин, когато са изкарани да копаят окопи, е поразен от снаряд и то български. И независимо, че изпада в тежко състояние, постоянно пита: „Дойдоха ли нашите? Влязоха ли нашите в града?“ Така че освобождението на Одрин е най-яркият финален акорд на Балканската война и с пълно основание тракийците възприемат именно освобождението на Одрин, падането на Одрин под българска власт, като един от ярките символи на Тракия“, коментира той. \r\nПо думите на историка съвременният прочит на събитията от 26 март 1913 г. е да помним своите корени. „И в това отношение мога да кажа само добри думи за тракийското движение и особено за неговите културно-просветни аспекти. Само преди два дни във Фейсбук се появиха снимки на г-н Евгени Коев – един много сърцат българин от Велико Търново и учител в гимназията за туризъм „Д-р Петър Берон“, на които бяха показани църкви в стари български селища. Така че хората все още помнят и тази памет се възвръща и то в такива градчета като Ахтопол, където почти цялото население е от Одринска Тракия, да не говорим за Бургас, в Русе дори, независимо, че е далече, някога имаше цяла тракийска махала или да речем в село Павел, община Свищов, където голяма част от населението са преселници от Одринска Тракия. И не бива да забравяме беломорски българи. Всичко това е една национална памет, тя не е реваншизъм, тя е пазене на корените, тя е едно мобилизиращо послание към нас потомците. Така че хубава инициатива е Денят на Тракия и той все повече трябва да се утвърждава в нашия национален календар не само като ден на Тракия, но и като ден на цялата българска нация, на единството на българската нация, подобно на други такива празници, които надскачат чисто локалните си характеристики. И то особено когато са свързани с такива величави събития като тази ярка българска победа при Одрин“, обясни проф. Павлов.\r\nЦветилена СИМЕОНОВА", "date": "2018.03.26", "title": "Проф. Пламен Павлов, историк: Денят на Тракия трябва все повече да се утвърждава в нашия календар като ден на цялата нация, защото символизира българското единство"}
{"url": "http://www.focus-news.net/news/2018/03/26/2504069/plovdiv-okrazhnata-prokuratura-vnese-obvinitelen-akt-spryamo-44-godishen-shofyor-za-prichinyavane-na-smart-po-nepredpazlivost-pri-katastrofa.html", "text": "Окръжна прокуратура - Пловдив внесе в съда обвинителен акт спрямо Мариян Б., на 44 г., за това, че при управление на моторно превозно средство, е нарушил правилата за движение по пътищата и по непредпазливост причинил смъртта на другиго. Това съобщиха от пресцентъра на Апелативна прокуратура - Пловдив. На 3 февруари 2017 г., в гр. Пловдив, обвиняемият Мариян Б. управлявал автобус, марка „Исузу“, в качеството си на шофьор на линия от градския транспорт. Към 14,30 часа той се намирал с автобуса на кръстовището на бул. „Източен“ и бул. „Княгиня Мария Луиза“, като  се движел със скорост 33 км/ч. Водачът осъществявал маневра завой наляво, като навлизайки в лентата на булевард „Княгиня Мария Луиза“ не реагирал на движение на пресичащ пешеходец – 63-годишния И.Н., който бил в зоната за видимост. Въпреки че водачът натиснал спирачната система, настъпил удар на автобуса с пешеходеца, който паднал и бил притиснат от предната лява гума. Пострадалият е починал в резултат на настъпили травматични увреждания, според съдебно-медицинска експертиза. Според техническата експертиза водачът е имал възможност да избегне удара и да предотврати произшествието със скоростта, с което се е движел при своевременна реакция и задействане на спирачната система.", "date": "2018.03.26", "title": "Пловдив: Окръжната прокуратура внесе обвинителен акт спрямо 44-годишен  шофьор за причиняване на смърт по непредпазливост при катастрофа"}
{"url": "http://www.focus-news.net/news/2018/03/26/2504073/sliven-dobrite-praktiki-v-uchilishte-obsazhdat-v-grada.html", "text": "Регионална кръгла маса по проект „Твоят час“ на Министерство на образованието и науката се провежда в Регионалното управление по образование в Сливен, предаде репортер на Радио “Фокус“ – Сливен. На кръглата маса, която е под надслов „Моята идея, твоят час, нашето образование“, се представят добри практики на училища от област Сливен за работа с деца с обучителни затруднения и дейности по интереси.\r\nПроектът „ТВОЯТ ЧАС“ е насочен към всички ученици от І до ХІІ клас, като целта е развитие на уменията им за учене, творческите и спортните им способности в различни тематични области, преодоляване на образователни дефицити и повишаване на мотивацията им за учене.\r\nДейностите се осъществяват по проект „Развитие на способностите на учениците и повишаване мотивацията им за учене чрез дейности, развиващи специфични знания, умения и компетентности “, по ОП „Наука и образование за интелигентен растеж“ 2014-2020, като бенефициент е Министерството на образованието и науката.", "date": "2018.03.26", "title": "Сливен: Добрите практики в училище обсъждат в града"}
{"url": "http://www.focus-news.net/news/2018/03/26/2504046/lokalno-makedoniya-vav-varna-shte-se-provede-sreshta-na-visoko-ravnishte-es-turtsiya.html", "text": "Среща на високо равнище ЕС-Турция, посветена на двустранните отношения и сътрудничество, ще се проведе тази вечер в българския черноморски град Варна, предава македонското електронно издание   „Локално“.   \r\nНа срещата във Варна ЕС ще бъде представен от председателите на Европейския съвет и на Европейската комисия, Доналд Туск и Жан-Клод Юнкер и от българския министър-председател Бойко Борисов, чиято страна е ротационен председател на ЕС, а Турция ще бъде представена от президента Реджеп Тайип Ердоган.\r\nПредвидено е на срещата да стане дума за възможностите за подобряване на двустранните отношения въз основа на взаимно уважение и общи интереси, както и за ситуацията в Турция, предимно по отношение на спазването на върховенството на закона и основните права и свободи.\r\nСрещата във Варна се провежда на фона на нарастващо напрежение между ЕС и Турция във връзка с изпълнението на договора за предотвратяване на емигрантските потоци към Европа от март 2016 г., както и заради обвиненията от Брюксел за неспазването на човешките права в Турция, след опита за военен удар от 15 юли 2016 г. Виктор Турмаков", "date": "2018.03.26", "title": "„Локално“ (Македония): Във Варна ще се проведе среща на високо равнище ЕС-Турция"}
{"url": "http://www.focus-news.net/news/2018/03/26/2504072/romania-insider-rumanski-opozitsionni-polititsi-sa-uchastvali-na-miting-v-moldavskata-stolitsa-v-podkrepa-na-obedinenieto-mezhdu-dvete-strani.html", "text": "Бившият румънски президент Траян Бъсеску призова парламентите на Молдова и Румъния да гласуват за обединение на двете държави. Той изнесе митинг в Кишинев през около 10 хил. души, предава  Romania Insider.\r\nТраян Бъсеску, който е председател на румънската опозиционна Партия на народното движение и Дан Барна, председател на Съюза „Спасете Румъния“ изнесоха речи по случай сто години от обединяването на Молдова и Румъния. \r\nПроруският президент на Молдова Игор Додон заяви, че срещата на юнионистите е събрала „незначителна група наивници“ и че идеите за обединение ще останат „стерилна мечта от миналото“.  Виктор Турмаков", "date": "2018.03.26", "title": "Romania Insider: Румънски опозиционни политици са участвали на митинг в молдавската столица в подкрепа на обединението между двете страни"}
{"url": "http://www.focus-news.net/news/2018/03/26/2504075/makfaks-poradi-obilnite-snegovalezhi-e-vavedena-zabrana-za-dvizhenie-na-kamioni-na-patya-mavrovo-debar.html", "text": "Поради обилните снеговалежи е въведена забрана за движение на тежкотоварни автомобили в през планинския проход стража между Гостивар и Кичево, както и между Маврово и Дебър, предава  „Макфакс“.\r\nТрафикът на други държавни пътища се осъществява без ограничения по най-вече мокра настилка. Снеговалежи с ниска интензивност се записват в Маврово и Попова Шапка.\r\nИнтензивността на движението по пътищата извън градската среда е умерена. На граничните пунктове няма задържания за влизане и излизане от Македония. Виктор Турмаков", "date": "2018.03.26", "title": "„Макфакс“: Поради обилните снеговалежи е въведена забрана за движение на камиони на пътя Маврово-Дебър"}
{"url": "http://www.focus-news.net/news/2018/03/26/2504079/pregled-na-osnovnite-temi-vav-varnenskiya-pechat.html", "text": "„Варна става домакин на историческа среща на върха“ е заглавие от първа страница в днешния брой на варненския вестник „Черно море“. Варна става домакин на историческа среща на върха днес. Резиденция „Евксиноград“ събира тази вечер лидерите на ЕС и турския президент Реджеп Тайип Ердоган. В срещата ще участват председателят на Европейската комисия Жан-Клод Юнкер, председателят на Европейският съвет Доналд Туск. Във връзка с посещението във Варна ще се затварят улици с оглед на движението на високопоставените гости. „Социален фонд ще плаща за здравно неосигурените“, пише изданието. Обмисля се създаването на социален фонд за здравно неосигурени лица. Това съобщи във Варна здравният министър Кирил Ананиев. „Ще създадем специален механизъм, според който в зависимост от причината лицето да е здравно неосигурено ще има различни подходи. Социалният фонд ще покрие разходите на тези, които нямат финансова възможност“, поясни той. „Министърът на здравеопазването: Обединението между МУ и УМБАЛ „Света Марина“ ще подобри качеството на лечение“, допълва изданието. Обединението между МУ – Варна, и УМБАЛ „Св. Марина“ ще доведе до по-ефективно разходване на средствата, а от там и до подобряване качеството на лечение на гражданите, тъй като ще има възможност за закупуване на нова техника и апаратура. Това заяви здравният министър Кирил Ананиев при посещението си в морската столица. Той присъства на открит медицински съвет, на който беше представен отчетният доклад за дейността на болницата през 2017 г. „Премиерът Борисов инспектира изграждането на бул. „Васил Левски“, информира изданието. Бойко Борисов инспектира изграждането на бул. „Васил Левски“ във Варна. По време на изненадващия оглед той бе придружен от кмета Иван Портних. „Отбелязахме 105 години от битката при Одрин“, четем още в броя. С военен ритуал, заупокойна молитва и тържествено поднасяне на венци и цветя пред арката на Осми приморски пехотен полк Варна почете 105 години от битката при Одрин. Венци и цветя бяха поднесени от името на община Варна, на Областната управа, генералния консул на Руската федерация във Варна, Тракийското дружество „Капитан Петко войвода“, граждани. Общоградското поклонение завърши с тържествен марш на почетния караул на ВМС. „BG уред може да прогнозира земетресенията в Черно море“, допълва изданието. За разлика от сушата, където засега учените не могат да предсказват земетресенията, оказва се, че морето дава такава възможност. До този извод са стигнали варненски океанолози. Има и български патент на уникално устройство, което позволява да се дава оперативна прогноза за предстоящо земетресение по черноморското ни крайбрежие, заяви за в. „Черно море” неговият автор проф. Димитър Пърличев.", "date": "2018.03.26", "title": "Преглед на основните теми във варненския печат"}
{"url": "http://www.focus-news.net/news/2018/03/26/2504080/ria-novosti-v-egipet-zapochna-glasuvane-za-prezident.html", "text": "Във всички провинции на Египет е започнало гласуване за президентски избори.  Открити са около 13 хил. избирателни секции, предава РИА Новости.\r\nПраво на глас имат около 59 млн. избиратели над 18-годишна възраст. Изборите ще продължат три дни поред – от 26 до 28 март. \r\nЖителите избират президент между двама кандидати – настоящият Абдел Фатал ас Сиси и малко известният политик, лидер на партия „Утре“ Муса Мустафа Муса.  Виктор Турмаков", "date": "2018.03.26", "title": "РИА Новости: В Египет започна гласуване за президент"}
{"url": "http://www.focus-news.net/news/2018/03/26/2504062/hurriyet-sreshtata-vav-varna-shte-bade-izpitanie-i-za-turtsiya-i-za-es.html", "text": "Президентът на Турция Реджеп Тайип Ердоган ще се срещне с председателя на Европейската Комисия Жан-Клод Юнкер, с председателя на Европейския съвет Доналд Туск и с българския министър-председател Бойко Борисов във Варна. Това ще бъде първата среща на толкова високо равнище от май 2017 г. насам, коментира турския вестник  Hurriyet.\r\nСрещата се провежда на фона на напрежение заради положението около Кипър, докато германският канцлер Ангела Меркел осъжда операцията на Турция в Африн и докато Ердоган обвинява Европейските лидери, че не са изпълнили обещанията си, дадени на Турция. Известен е фактът, че между ЕС и Турция съществуват редица сериозни проблеми, но също така е факт, че и двете страни все още имат надежди и очаквания една от друга. Взаимните очаквания и проблемите, които ги възпрепятстват, могат да бъдат обобщени, както следва:\r\nАнкара иска Брюксел да изпълни условията на споразумението за мигрантите. Според нея, Турция трябваше да поддържа контрола (в сътрудничество с Гърция) за потока от мигранти, чийто брой се е увеличил, тъй като гражданската война в Сирия се е влошила. В замяна на това ЕС трябваше да разпредели тежестта на повече от 3 милиона сирийски бежанци в Турция, да възобнови  преговорите за членството на Турция в ЕС, да либерализира шенгенския визов режим.\r\nТри месеца след споразумението, на 15 юли 2016 г., в Турция се проведе военен преврат. Много турски граждани, обвинени, че са свързани с незаконната мрежа на Фетулах Гюлен, ислямски проповедник, базиран в САЩ, обвинен в ръководене на преврата, поискаха убежище в няколко страни от ЕС, предимно в Германия. Стотици от тях са военни офицери, които служеха в дипломатическите и мисиите на Турция в Европа. Ердоган няколко пъти обвини ЕС, че не демонстрира необходимата солидарност срещу военния преврат и защитава заподозрените от преврата.\r\nИзвънредното положение, обявено от правителството на 20 юли 2016 г. пет дни след опита за преврат, заобиколи законодателната власт на парламента чрез спешни решения, доведе до ограничения на определени права и свободи, доведе до масови арести и уволнения на държавни служители , съдии и прокурори, както и журналисти и политици. ЕС иска края на извънредното положение и премахването на ограниченията на правата и свободите.\r\nТурското правителство, от своя страна, иска солидарност срещу тероризма, особено срещу обявената за незаконна в страната Кюрдска работническа партия (ПКК) и нейните филиали. По отношение на финансовата помощ за бежанците Ердоган иска 3 млрд. евро да бъдат предоставени на турското правителство, без да е необходимо то да  представя проекти, тъй като Турция е подкрепяла бежанци чрез свои собствени проекти през последните шест до седем години. Анкара подозира, че ЕС блокира Турция, за да удължи контрола си за евентуален бежански поток за възможно най-дълго време. Европейските лидери не искат да бъдат възприемани от гласоподавателите, все едно правят отстъпки на Ердоган, който от своя страна иска да покаже на своите избиратели, че е накарал европейците да приемат условията му с постоянството си.\r\nНо и двете страни ще получат ползи, ако се подобрят отношенията. Ако ЕС спре да отблъсква Турция, възможно е не само да се подобри нивото на демокрация в Турция, но и да се подобри инвестиционната среда. Заплахата за Европа при влошаването на отношенията с Турция е не само по-малкото сътрудничество по отношение на потока от бежанци, което определено ще окаже натиск върху европейските правителства. Но нивото на сътрудничеството в борбата срещу тероризма между Турция и ЕС, особено по отношение на чуждестранните терористи, които са пътували от държавите от ЕС къв Сирия, за да се присъединят към „Ислямска държава“ е също важно Европейските граждани. Не е нужно да споменаваме, че по-добрите отношения между Турция и ЕС ще допринесат за по-силна НАТО и по-добра сигурност в Европа. Виктор Турмаков", "date": "2018.03.26", "title": "Hurriyet: Срещата във Варна ще бъде изпитание и за Турция, и за ЕС"}
{"url": "http://www.focus-news.net/news/2018/03/26/2504082/montana-ekipi-na-sektor-spetsializirani-operativni-deynosti-e-okazval-tehnicheska-pomosht-za-izpompvane-na-voda-ot-prelivnika-na-yazovir-lipenska-reka.html", "text": "Екипи на сектор „Специализирани оперативни дейности“ е оказвал техническа помощ за изпомпване на вода от преливника на язовир „Липенска река“, съобщиха от ОДМВР – Монтана. В 09.30 часа на 25 март два екипа на сектор „Специализирани оперативни дейности“ оказват техническа помощ за изпомпване на вода от преливника на язовир „Липенска река“ при с. Липен, община Монтана, вследствие на частично разрушение след преливника.", "date": "2018.03.26", "title": "Монтана: Екипи на сектор „Специализирани оперативни дейности“ е оказвал техническа помощ за изпомпване на вода от преливника на язовир „Липенска река“"}
{"url": "http://www.focus-news.net/news/2018/03/26/2504078/sliven-v-grada-shte-bade-napravena-parva-kopka-na-stroezha-na-krastovishteto-rozova-gradina.html", "text": "Първа копка на кръстовище „Розова градина“ ще бъде направена днес в Сливен в 11.00 часа. Това съобщиха от пресцентъра на Общината. През миналата година правителството отпусна за проекта три милиона лева. След обявената обществена поръчка бе одобрена най-ниската предложена цена за строежа – един милион седемстотин и десет хиляди лева с ДДС. Проектът за кръгово кръстовище трябва да бъде изпълнен в рамките на 180 дни.", "date": "2018.03.26", "title": "Сливен: В града ще бъде направена първа копка на строежа на кръстовището „Розова градина“"}
{"url": "http://www.focus-news.net/news/2018/03/26/2504076/ministar-tsetska-tsacheva-malta-i-holandiya-zayaviha-zhelanie-da-se-vklyuchat-kam-evropeyskata-prokuratura.html", "text": "За да бъде Европейската прокуратура ефективна, трябва възможно най-много държави членки да се включат и се радваме, че Малта и Холандия го направиха по време на Българското председателство. Това каза министърът на правосъдието Цецка Цачева по време на конференция относно създаването на Служба на европейския прокурор (EPPO), предаде репортер на Агенция “Фокус“.\r\n„България винаги е споделяла необходимостта от институционални мерки на европейско равнище за престъпленията, засягащи финансовите интереси на Европейския съюз. Затова от началото на преговорите по регламента последователно подкрепяхме създаването на Европейската прокуратура, за да бъде тя силна, независима и успешно работеща европейска институция. Това е и причина изграждането й да бъде основен приоритет в Българското председателство в сферата на правосъдието. Отговорният политически ангажимент ни задължава да осигурим всички необходими условия за подбора и избирането на най-добрите кандидати за европейския главен прокурор и делегирани прокурори, които ще работят в службата. Същевременно ще трябва да осигурим законодателни промени в националното си право, за да гарантираме гладкото действие на регламента. За да бъде Европейската прокуратура ефективна, е необходимо възможно най-голям брой държави членки да участват в регламента и затова полагаме непрекъснати усилия за добавяне на още държави към засиленото сътрудничество. Добрата новина е, че две от държавите, които в момента са извън това сътрудничество, заявиха желание за присъединяване по време на Българското председателство на Съвета на ЕС – Малта и Холандия“, каза още министър Цачева и призова техният пример да се последва и от други държави.\r\nФранциско Фонсека Морильо, директор на дирекция правосъдие, основни права и гражданство на Европейската комисия, обясни, че на тази конференция ще се говори за преминаване от идеята за действителност във връзка с Европейската прокуратура, за да бъде сигурно, че на 1 ноември 2020 г. тя ще заработи наистина в Люксембург. „Пътят, който извървяхме, беше дълъг и много труден. Но за да се осъществи тя, трябва да продължаваме да работим всички заедно. Вчера ми казаха една българска поговорка – „Сговорна дружина планина повдига“, което означава, че трябва да си сътрудничим и да си имаме доверие. Ръка за ръка ще успеем да постигнем заедно своите европейски цели и да защитим интересите на ЕС и на всички европейски граждани“, обясни той.\r\nЦветилена СИМЕОНОВА", "date": "2018.03.26", "title": "Министър Цецка Цачева: Малта и Холандия заявиха желание да се включат към Европейската прокуратура"}
{"url": "http://www.focus-news.net/news/2018/03/26/2504081/nfsb-otnovo-prizovavame-svetiya-sinod-da-preodolee-samneniyata-i-kolebaniyata-ako-ima-takiva-i-da-zapochne-protsedura-za-kanonizatsiya-na-vasil-levski.html", "text": "Отново призоваваме Светия Синод да преодолее съмненията и колебанията, ако има такива, и да започне процедура за канонизация на Васил Левски. Отново призоваваме и молим Светия Синод на БПЦ да преодолее съмнения и колебания, ако има такива, и да започне процедура за канонизация на Васил Левски. Това се посочва в призив-обръщение, изпратен от Националния изпълнителен комитет на ПП „Национален фронт за спасение на България“ до Светия Синод на Българската Православна Църква. \r\nАгенция „Фокус“ публикува пълния текст на обръщението:", "date": "2018.03.26", "title": "НФСБ: Отново призоваваме Светия Синод да преодолее съмненията и колебанията, ако има такива, и да започне процедура за канонизация на Васил Левски"}
{"url": "http://www.focus-news.net/news/2018/03/26/2504084/tenis-huan-martin-del-potro-marin-chilich-i-chong-hyon-se-klasiraha-na-chetvarti-krag-na-turnira-v-mayami.html", "text": "Аржентинският тенисист Хуан Мартин дел Потро победи японеца Кей Нишикори с 6:2, 6:2 на турнира на АТР в Маями. Следващият кръг той ще играе срещу сърбина Филип Краинович, който победи французина Бенуа Пер.\r\nСъщо така на четвърти кръг излязоха Марин Чилич от Хърватия, Жоау Соуза от Португалия и Чон Хьон от Корея. Виктор Турмаков", "date": "2018.03.26", "title": "Тенис: Хуан Мартин дел Потро, Марин Чилич и Чонг Хьон се класираха на четвърти кръг на турнира в Маями"}
{"url": "http://www.focus-news.net/news/2018/03/26/2504085/burgas-pobeditelyat-v-shestoto-izdanie-na-natsionalniya-konkurs-za-poeziya-hristo-fotev-shte-bade-nagraden-na-spetsialna-tseremoniya.html", "text": "Победителят в шестото издание на Националния конкурс за поезия „Христо Фотев“ ще получи официално своята награда на специална церемония. Това съобщиха от пресцентъра на Община Бургас. Тя ще се проведе днес от 18:00 часа в Държавен куклен театър – Бургас. В конкурса със свои произведения участваха 70 български поети, а творбите са издадени през последните две години. След прецизен подбор номинации за наградата получиха Александър Секулов, Александър Христов, Милка Стоянова, Петър Чухов и Пламен Дойнов.\r\nПетимата автори бяха определени от жури в състав: Ваньо Вълчев – поет от Бургаската писателска общност, почетен гражданин на Бургас; Иван Гранитски от Съюза на българските писатели; Митко Новков от Сдружението на български писатели; Росен Друмев от Бургаската писателска общност и носител на наградата „Христо Фотев“; Веселин Пренеров – председател на Комисия по култура към Общински съвет – Бургас.\r\nПо традиция награденият автор получава пластика „Перо“ от Съюза на българските писатели. Тя е дело на скулптора Валери Желязков.\r\nТази година журито учреди две съпътстващи награди – на авторите събрали най-много гласове след носителя на голямата награда.\r\nЦеремонията по награждаването ще бъде предшествана от спектакъла „И аз вървя срещу легендата за себе си“ с участието на актьорите Стоян Памуков и Юри Ангелов от ДТ „А. Будевска“ и наградените ученици от рецитаторския конкурс „Стиховете на Фотев“.\r\nКонкурсът, посветен на големия бургаски поет, се организира от Община Бургас, Съюза на българските писатели, Сдружението на български писатели, Министерството на културата и Сдружение „Бургаска писателска общност“.", "date": "2018.03.26", "title": "Бургас: Победителят в шестото издание на Националния конкурс за поезия „Христо Фотев\" ще бъде награден на специална церемония"}
{"url": "http://www.focus-news.net/news/2018/03/26/2504088/shumen-47-godishen-mazh-e-bil-naragan-tri-pati-v-garba-s-nozh-ot-51-godishna-zhena.html", "text": "47-годишен мъж е бил наръган три пъти в гърба с нож от 51-годишна жена. Това съобщиха от ОДМВР-Шумен. На 24 март около 18.30 часа в жилище на бул.“Симеон Велики“ в Шумен след употреба на алкохол възникнал скандал между двама мъже и жена. 51-годишната жена, с инициали Р.И. и 47-годишният М.Т. гостували на 51-годишния Т.К. След солидна почерпка с алкохол между тях възникнал скандал по време на който Р.И. нанесла с нож три удара в областта на гърба на М.Т. Сигнал за случая чрез телефон  112 подал домакина Т.К. Пострадалият бил откаран с екип на ЦСМП в МБАЛ. Раните били обработени и след като станало ясно, че не били засегнати жизнено важни органи, мъжът бил освободен от болничното заведение без опасност за живота. За срок до 24 часа в полицейското управление в Шумен за нанесената телесна повреда била задържана 51-годишната жена. Работата по документирането продължава под надзор на прокурор от Районна прокуратура- Шумен.", "date": "2018.03.26", "title": "Шумен: 47-годишен мъж е бил наръган три пъти в гърба с нож от 51-годишна жена"}
{"url": "http://www.focus-news.net/news/2018/03/26/2504086/burgas-bogata-programa-e-podgotvila-obshtinata-po-sluchay-tsvetnitsa.html", "text": "Лошото време малко по малко си отива и иде време за веселие и празнични събития на открито. Община Бургас, с подкрепата на местните читалища, е подготвила богата програма за малки и големи по случай големия християнски празник Цветница, а метеоролозите прогнозират температури над 20 градуса през идващия уикенд. Това съобщиха от пресцентъра на Община Бургас.\r\nНа 1 април (неделя) на пл. \"Св. св. Кирил и Методий\" ще се проведе атрактивен фолклорен концерт, който ще започне от 11.00 часа. В него ще участват танцови състави от местните читалища, а в 12.00 часа на сцената ще се качат Жечка Сланинкова и оркестър \"Странджа\".\r\nЗа  най-малките са подготвени много забавления. Фолклорно състезание \"Цветна въртележка\" ще предизвика малчуганите да отговарят на гатанки от народния фолклор, да скачат на въже, както и да познават предмети, които са били част от бита на прадедите ни - вретено, бъклица, окарина, паламарка и др. За всяка изпълнена задача децата ще получат специална книжка с печат. Преминалите през всички етапи ще заслужат подарък и възможност да участват в предстоящо Великденското състезание.\r\nМалките сръчковци могат да се изявят и в творчески  ателиета \"Цветна градина\", където собственоръчно да украсят дървени предмети и големи картички, както и да изплетат красиви цветни кошници и венци.\r\nЗа посрещането на празника ще има разположени открити сцени на още няколко места в града.\r\nВ ж.к. \"Меден рудник\", от 11.00 часа до ОУ \"Петко Росен\", ще започне фолклорен концерт \"Пъстра Цветница\", с участието на ДФГ \"Чинките\", ДФТС \"Слънчо\", ДФТС \"Младост\", ТС \"Ритъм\", Радостина Йовкова - певица в НФА \"Филип Кутев\" и оркестър. Посетителите ще имат възможност да се включат и в забавни арт работилници. Организатор на събитието е НЧ \"Св. св. Кирил и Методий 1985\".\r\nОтново в \"Меден рудник\", от 11.30 часа пред параклиса \"Св. Димитър\", ще се проведе концерт под надслов \"Цветно ни е на Цветница\", организиран от НЧ \"Паисий Хилендарски 1928\".\r\nВ комплекс \"Братя Миладинови\", пред храм \"Св. Иван Рилски\", от 11.00 часа НЧ \"Асен Златаров 1940\" ще представи празничен концерт \"Цветница\", с участието на ВГ \"Ретро Бургас\", ФГ \"Канатица\", ФТГ \"Звездички\", ФГТ \"Зорница\", ФГ \"Шарени гайтани\" ДХ \"Трепетлика\", ФТК \"Миладина\".\r\nКато част от празничната неделя, от 12.00 часа в градинката до Часовника не пропускайте да чуете изпълнения от богатия репертоар на Бургаския духов оркестър.", "date": "2018.03.26", "title": "Бургас: Богата програма е подготвила Общината по случай Цветница"}
{"url": "http://www.focus-news.net/news/2018/03/26/2504083/glavniyat-prokuror-sotir-tsatsarov-predstoi-s-obshti-usiliya-da-napravim-taka-che-evropeyskata-prokuratura-da-zapochne-svoite-parvi-razsledvaniya-prez-2020-g.html", "text": "Предстои с общи усилия да направим така, че Европейската прокуратура да започне своите първи разследвания през 2020 г. Това каза главният прокурор Сотир Цацаров по време на конференция относно създаването на Служба на европейския прокурор (EPPO), предаде репортер на Агенция “Фокус“.\r\n„Ако се върнем малко назад, всички бихме казали, че измина много време от 2009 г., когато Лисабонският договор влезе в сила и чл. 86 от него стана основа за създаването на Европейска прокуратура. Вярно е, че пътят, изминат досега, не беше лесен, но сега е време за реалното изграждане на тази прокуратура като работеща институция. Предстои приемането на избор и правила на главен прокурор, назначаване на европейски делегирани прокурори и изграждане на административен капацитет на институцията“, каза още Цацаров и уточни, че се очаква с общи усилия Европейската прокуратура да започне своите първи разследвания през 2020 г.\r\n„Предстои изграждане на силна, ефективна и независима прокуратура и вярвам, че това ще бъде постигнато с общи усилия. Както каза Франциско Фонсека Морильо - директора на Дирекция „Правосъдие, основни права и гражданство“ на Европейската комисия, „сговорна дружина планина повдига“. Бих казал, че планината вече е повдигната и сега е време да я задържим в такова повдигнато положение“, каза още главният прокурор.\r\nЦветилена СИМЕОНОВА", "date": "2018.03.26", "title": "Главният прокурор Сотир Цацаров: Предстои с общи усилия да направим така, че Европейската прокуратура да започне своите първи разследвания през 2020 г."}
{"url": "http://www.focus-news.net/news/2018/03/26/2504087/veliko-tarnovo-initsiativata-natsionalni-dni-na-karierata-se-provezhda-vav-velikotarnovskiya-universitet-sv-sv-kiril-i-metodiy.html", "text": "Инициативата „Национални дни на кариерата – Добра Кариера, Добър живот“ гостува в града. Домакин на събитието е Великотърновският университет „Св. св. Кирил и Методий“, а откриването му бе уважено от областния управител проф. Любомира Попова, предаде репортер на Радио „Фокус“ – Велико Търново. Най-голямото кариерно изложение в България се провежда в града за четиринадесети пореден път и през настоящата година в него участват 22-ма работодатели. Те предлагат на студентите различни свободни работни позиции, както и информация за компаниите. Форумът е насочен не само към студентите на Великотърновския университет, но и към всички младежи от региона, които търсят работа. Ректорът на висшето учебно заведение проф. Христо Бонджоволов благодари на организаторите и пожела успех на събитието. „Нека, ние преподавателите и Вие студентите, да бъдем по-гъвкави и адекватни на това, което става, на това, което ни заобикаля и да се ориентираме така, че подготовката на нашите студенти да бъде полезна след това за тяхната реализация“, призова проф. Бонджолов. Приветствие отправи и областният управител на Велико Търново проф. Любомира Попова. Тя уточни, че за нея е чест да бъде част от откриването на форума, който се провежда за четиринадесета поредна година. „Убедена съм, че за да имаме добър живот и добра кариера е изключително важно образованието. Така, че Вие сте избрали правилната инвестиция и правилния университет. Но от какво имате нужда – от една протегната ръка, която да Ви даде шанс да намерите най-добрата реализация. Именно този форум, който се организира отново, показва намеренията на фирмата да Ви дадат една протегната ръка, да намерите своята достойна реализация и да останете тук – в България и тук да реализирате мечтите си“, каза още тя.\r\nНа откриването присъстваха представители на фирмата организатор, както и различни международни и национални компании, директорът на  Бюрото по труда във Велико Търново Обрешко Нечев и десетки студенти. Събитието ще продължи през целия ден и се провежда на втория етаж на Пети корпус на ВТУ „Св. св. Кирил и Методий“.\r\nЛуиза ТРАНЧЕВА", "date": "2018.03.26", "title": "Велико Търново: Инициативата „Национални дни на кариерата“ се провежда във Великотърновския университет „Св. св. Кирил и Методий“"}
{"url": "http://www.focus-news.net/news/2018/03/26/2504089/dobrich-obshtinskiyat-savet-shte-razgleda-predlozhenie-za-promyana-v-naredbata-za-ustanovyavane-na-zhilishtni-nuzhdi-i-stopanisvane-na-obshtinski-zhilishta.html", "text": "Общинският съвет на Добрич ще разгледа предложение за промяна в Наредбата за  реда и условията за установяване на жилищни нужди, за настаняване под наем и разпореждане с жилища от общинския жилищен фонд на Община град Добрич, предаде кореспондент на Радио „Фокус” – Варна. Промяната в нормативната база се налага поради зачестилите случаи на неплатени наеми и консумативи на общинските жилища, както и недостатъчните грижи на наемателите по  съхранението и поддържането на общинските жилища. Това налага създаване на законов механизъм за справяне с подобни практики, е посочено в докладна записка, внесена от кмета на добруджанския град Йордан Йорданов. Целта е повишаване събираемостта на общинските наеми, както и обезпечаване на евентуални липси на материални активи от общинските жилища. Въвеждат се изисквания за заплащане на депозит, при сключване на договор за наем на общинско жилище. Въвежда се солидарна отговорност на всички пълнолетни членове на домакинството на наемателя. Начисляват се лихви при просрочие падежа на наемното плащане. Наемателите се задължават да поддържат наетото жилище с грижата на добри стопани. Променя се чл.4 ал. 1 от Наредбата и тя вече е с нова редакция. Създава се нова разпоредба на чл.4, ал.2: „Фактическото настаняване на лицата в жилища от общинския жилищен фонд се реализира от служители при „Жилфонд-инвест“ ЕООД“. Изменя се и се допълва разпоредбата на чл.5, според който ремонтите и поддържането на общинските жилища - апартаменти от общинския жилищен фонд, се осъществява под общото ръководство и контрол на  кмета на Общината, чрез „Жилфонд-инвест”ЕООД. Пълният вариант на всички предложени промени е публикуван на сайта на Община град Добрич в рубриката „Общински съвет“, подлинк „Докладни записки“. Всички заложени промени в нормативната наредба са с цел постигане на по-голяма ефективност при управление на общинското имущество. Редовното заседание на Общински съвет ще се състои на 27 март. Заседанията са отворени за граждани, излъчват се онлайн в реално време. Заявяването на позиция от страната на гражданите обаче изисква предварително уведомяване. \r\nЖулиета НИКОЛОВА", "date": "2018.03.26", "title": "Добрич: Общинският съвет ще разгледа предложение за промяна в Наредбата за установяване на жилищни нужди и стопанисване на общински жилища"}
{"url": "http://www.focus-news.net/news/2018/03/26/2504093/nimh-znachitelni-povisheniya-shte-ima-v-srednite-i-dolnite-chasti-ot-vodosborite-na-reka-struma-i-v-dolnite-chasti-ot-vodosborite-na-reka-mesta.html", "text": "Значителни повишения ще има в средните и долните части от водосборите на река Струма и в долните части от водосборите на река Места, сочи справка на сайта на Националния институт по метеорология и хидрология (НИМХ) при Българската академия на науките (БАН). Днес и на 27 март ще се повишават речните нива в басейна, вследствие на валежи от дъжд и снеготопене, като по-значителни ще са в средните и долни части от водосбора на река Струма и в притока ѝ река Струмешница. От 28.03 ще започне процес на плавно понижение на речните нива, като до 30 март ще останат високи, вследствие на продължаващо снеготопене.", "date": "2018.03.26", "title": "НИМХ: Значителни повишения ще има в средните и долните части от водосборите на река Струма и в долните части от водосборите на река Места"}
{"url": "http://www.focus-news.net/news/2018/03/26/2504092/pregled-na-osnovnite-temi-v-balkanskiya-pechat-agentsiya-fokus.html", "text": "Бившият румънски президент Траян Бъсеску призова парламентите на Молдова и Румъния да гласуват за обединение на двете държави. Той изнесе митинг в Кишинев през около 10 хил. души, предава  Romania Insider.\r\nТраян Бъсеску, който е председател на румънската опозиционна Партия на народното движение и Дан Барна, председател на Съюза „Спасете Румъния“ изнесоха речи по случай сто години от обединяването на Молдова и Румъния. \r\nПроруският президент на Молдова Игор Додон заяви, че срещата на юнионистите е събрала „незначителна група наивници“ и че идеите за обединение ще останат „стерилна мечта от миналото“. \r\n***\r\nПрезидентът на Турция Реджеп Тайип Ердоган ще се срещне с председателя на Европейската Комисия Жан-Клод Юнкер, с председателя на Европейския съвет Доналд Туск и с българския министър-председател Бойко Борисов във Варна. Това ще бъде първата среща на толкова високо равнище от май 2017 г. насам, коментира турския вестник  Hurriyet.\r\nСрещата се провежда на фона на напрежение заради положението около Кипър, докато германският канцлер Ангела Меркел осъжда операцията на Турция в Африн и докато Ердоган обвинява Европейските лидери, че не са изпълнили обещанията си, дадени на Турция. Известен е фактът, че между ЕС и Турция съществуват редица сериозни проблеми, но също така е факт, че и двете страни все още имат надежди и очаквания една от друга. Взаимните очаквания и проблемите, които ги възпрепятстват, могат да бъдат обобщени, както следва:\r\nАнкара иска Брюксел да изпълни условията на споразумението за мигрантите. Според нея, Турция трябваше да поддържа контрола (в сътрудничество с Гърция) за потока от мигранти, чийто брой се е увеличил, тъй като гражданската война в Сирия се е влошила. В замяна на това ЕС трябваше да разпредели тежестта на повече от 3 милиона сирийски бежанци в Турция, да възобнови  преговорите за членството на Турция в ЕС, да либерализира шенгенския визов режим.\r\nТри месеца след споразумението, на 15 юли 2016 г., в Турция се проведе военен преврат. Много турски граждани, обвинени, че са свързани с незаконната мрежа на Фетулах Гюлен, ислямски проповедник, базиран в САЩ, обвинен в ръководене на преврата, поискаха убежище в няколко страни от ЕС, предимно в Германия. Стотици от тях са военни офицери, които служеха в дипломатическите и мисиите на Турция в Европа. Ердоган няколко пъти обвини ЕС, че не демонстрира необходимата солидарност срещу военния преврат и защитава заподозрените от преврата.\r\nИзвънредното положение, обявено от правителството на 20 юли 2016 г. пет дни след опита за преврат, заобиколи законодателната власт на парламента чрез спешни решения, доведе до ограничения на определени права и свободи, доведе до масови арести и уволнения на държавни служители , съдии и прокурори, както и журналисти и политици. ЕС иска края на извънредното положение и премахването на ограниченията на правата и свободите.\r\nТурското правителство, от своя страна, иска солидарност срещу тероризма, особено срещу обявената за незаконна в страната Кюрдска работническа партия (ПКК) и нейните филиали. По отношение на финансовата помощ за бежанците Ердоган иска 3 млрд. евро да бъдат предоставени на турското правителство, без да е необходимо то да  представя проекти, тъй като Турция е подкрепяла бежанци чрез свои собствени проекти през последните шест до седем години. Анкара подозира, че ЕС блокира Турция, за да удължи контрола си за евентуален бежански поток за възможно най-дълго време. Европейските лидери не искат да бъдат възприемани от гласоподавателите, все едно правят отстъпки на Ердоган, който от своя страна иска да покаже на своите избиратели, че е накарал европейците да приемат условията му с постоянството си.\r\nНо и двете страни ще получат ползи, ако се подобрят отношенията. Ако ЕС спре да отблъсква Турция, възможно е не само да се подобри нивото на демокрация в Турция, но и да се подобри инвестиционната среда. Заплахата за Европа при влошаването на отношенията с Турция е не само по-малкото сътрудничество по отношение на потока от бежанци, което определено ще окаже натиск върху европейските правителства. Но нивото на сътрудничеството в борбата срещу тероризма между Турция и ЕС, особено по отношение на чуждестранните терористи, които са пътували от държавите от ЕС къв Сирия, за да се присъединят към „Ислямска държава“ е също важно Европейските граждани. Не е нужно да споменаваме, че по-добрите отношения между Турция и ЕС ще допринесат за по-силна НАТО и по-добра сигурност в Европа.\r\n***\r\n Среща на високо равнище ЕС-Турция, посветена на двустранните отношения и сътрудничество, ще се проведе тази вечер в българския черноморски град Варна, предава македонското електронно издание   „Локално“.   \r\nНа срещата във Варна ЕС ще бъде представен от председателите на Европейския съвет и на Европейската комисия, Доналд Туск и Жан-Клод Юнкер и от българския министър-председател Бойко Борисов, чиято страна е ротационен председател на ЕС, а Турция ще бъде представена от президента Реджеп Тайип Ердоган.\r\nПредвидено е на срещата да стане дума за възможностите за подобряване на двустранните отношения въз основа на взаимно уважение и общи интереси, както и за ситуацията в Турция, предимно по отношение на спазването на върховенството на закона и основните права и свободи.\r\nСрещата във Варна се провежда на фона на нарастващо напрежение между ЕС и Турция във връзка с изпълнението на договора за предотвратяване на емигрантските потоци към Европа от март 2016 г., както и заради обвиненията от Брюксел за неспазването на човешките права в Турция, след опита за военен удар от 15 юли 2016 г.\r\n***\r\nЛидерите на Европейския съюз ще проведат неспокойна среща на високо равнище с Турция, на която се очаква да предоставят свежи пари на Анкара, за да удължат споразумението за сирийските бежанци, но и да отхвърлят исканията на Турция за по-дълбоки търговски връзки и безвизово пътуване в Европа, предава  Ekathimerini.\r\nЕС е критично настроен към авторитарните тенденции на турския президент Реджеп Тайип Ердоган, както и намесата му във Сирия и затова Брюксел се колебаеше дали да свика срещата. Но домакинът България смята, че събирането ще е рядък шанс за диалог със страната.\r\n„Очаквам срещата във Варна със смесени чувства, защото различията в гледните точки между ЕС и Турция са много“, заяви председателят на Европейската комисия Жан-Клод Юнкер. \r\nНа свой ред турският министър по европейските въпроси Омер Челик заяви, че правителството му смята срещата за „важна възможност да придвижим нашите отношения напред“ и допълни, че очаква „същата позитивност и конструктивност от ЕС“.\r\n„Ердоган ще иска повече пари за сирийските бежанци, задълбочаване на митническия съюз и прогрес в преговорите за предоставянето на безвизово пътуване за турските граждани“, заяви прессекретар на турското МВнР.\r\n„Срещата във Варна вероятно ще бъде една от последните възможности за поддържане на диалог“, заяви българският министър-председател Бойко Борисов.\r\n***", "date": "2018.03.26", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/03/26/2504095/burgas-38-godishen-mazh-e-bil-prebit-ot-chetirima-mladezhi-v-grada.html", "text": "38-годишен мъж, охранител в нощно заведение, е бил пребит от четирима младежи в града. Това съобщиха от ОДМВР – Бургас. На 24.03. 2018 г. около 04.15 часа. в Първо Районно управление – Бургас е получено съобщение за инцидент в дискотека, разположена на бургаската улица „Възраждане“, при който 38-годишния охранител в заведението заявил, че е бит от четирима посетители. Потърпевшият с комоцио, избити предни зъби и повърхностна рана на главата е настанен за лечение в отделение „Неврохирургия“ при УМБАЛ – Бургас. В резултат на бързите полицейски действия е установена самоличността на четиримата младежи – това са : 24-годишния И.П., 25-годишния Г.С., 22-годишния Ж.Т. и 22-годишния Я.Д., които са задържани за срок до 24 часа. Извършени са множество процесуално-следствени действия, сред които разпити на пострадалия и свидетели. Спрямо Я.Д. е взета мярка задържане под стража за срок до 72 часа. Събраните до момента материали са предявени в Бургаска районна прокуратура. Работата по случая продължава от служители на Първо Районно управление – Бургас.", "date": "2018.03.26", "title": "Бургас: 38-годишен мъж е бил пребит от четирима младежи в града"}
{"url": "http://www.focus-news.net/news/2018/03/26/2504094/vitseprezidentat-iliyana-yotova-shte-uchastva-v-15-iya-obshtobalgarski-mladezhki-folkloren-sabor-s-balgariya-v-sartseto-v-kavarna.html", "text": "Вицепрезидентът Илияна Йотова ще вземе участие в 15-ия Общобългарски младежки фолклорен събор „С България в сърцето”, който се провежда в Каварна. Това съобщиха от пресцентъра на Общината. Съборът ще се проведе на 11, 12 и 13 май 2018 г. в град Каварна. \r\n„Събитието, което провеждате в момент, когато страната ни председателства Съвета на Европейския съюз, дава възможност за изява на най-добрите постижения на младежите в областта на българския фолклор. Убедена съм, че съборът ще допринесе за запазване на българщината и предаване към поколенията на народните традиции”, пише в писмото, изпратено от кабинета на Вицепрезидента до кмета на Община Каварна Нина Ставрева. \r\nСъборът се организира от Община Каварна и продуцентска къща „Пирина“. Събитието дава възможност за изява на най-добрите постижения на младежите в областта на българския фолклор – песни, танци, инструментални изпълнения, занаяти и др. В него участват както български детски и младежки групи и индивидуални изпълнители на възраст до 25 години, така и участници от цял свят, занимаващи се с български фолклор. Мотото на Събора е „Фолклорът – най-атрактивната картичка на България“. \r\nУчастието си са заявили детски и младежки фолклорни ансамбли, групи и хорове за народни песни, групи за народна музика, за автентичен фолклор, индивидуални изпълнители – певци и инструменталисти, младежи, занимаващи се с народни занаяти, народен театър за деца и младежи. Заедно с концертните прояви, ще се проведат и: фолклорно надиграване „Кръшна ръченица“, ревю на народни носии, изложби, конкурси за стихотворение и есе.", "date": "2018.03.26", "title": "Вицепрезидентът Илияна Йотова ще участва в 15-ия Общобългарски младежки фолклорен събор „С България в сърцето” в Каварна"}
{"url": "http://www.focus-news.net/news/2018/03/26/2504090/kyustendil-rayonnata-prokuratura-se-e-samosezirala-vav-vrazka-s-informatsiyata-za-bedstvashti-kone-v-osogovska-planina.html", "text": "Районната прокуратура се е самосезирала във връзка с информацията за бедстващи коне в Осоговска планина. Това съобщи за Радио „Фокус” – Кюстендил Галина Димитрова, говорител на Районна прокуратура – Кюстендил. По думите ѝ вече е назначена съвместна проверка, която да установи няколко основни аспекта. „Контролните институции също ще имат своя ангажимент най-малко по спасяването на тези животни. Трябва да установим чия собственост са тези коне, защо са се намирали в планината, защо са оставени без надзор в планината, но най-вече трябва да установим кой е собственикът”, каза Галина Димитрова. По думите ѝ ако при проверката, която ще продължи една - две седмици се установи наличие на престъпление от дадено лице, срещу него ще бъдат повдигнати обвинения.\r\nВенцеслав ИЛЧЕВ", "date": "2018.03.26", "title": "Кюстендил: Районната прокуратура се е самосезирала във връзка с информацията за бедстващи коне в Осоговска планина"}
{"url": "http://www.focus-news.net/news/2018/03/26/2504074/dimitar-yordanov-direktor-na-gimnaziyata-v-sadovo-v-polozhitelna-posoka-se-razviva-situatsiyata-s-uchitelya-po-angliyski-ezik-i-uchenikat-koyto-go-napadna.html", "text": "В положителна посока се развива ситуацията с учителя по английски език и ученикът, който го нападна в Селскостопанската гимназия в град Садово. Това каза за Радио „Фокус“ – Пловдив Димитър Йорданов, директор на гимназията. „Младежът е на самостоятелна форма на обучение, успешно премина първата му сесия през януари“, каза Димитър Йорданов. Той коментира, че момчето ще завърши образованието си, стига да има желание за това. В момента се подготвя за следващи изпити от предстоящи сесии.\r\nПреподавателят по английски език от Селскостопанската гимназия, който пострада след тежък инцидент в училището, от 6 ноември е вече на работа. „Колегата работи и учениците се радват, че е сред тях. Той също е доволен от това, което се случва тук и децата го приемат радушно. Нещата вървят в положителна посока“, коментира Димитър Йорданов.„Фокус“ припомня, че в началото на учебната година трима възпитаници на Професионалната гимназия по селско стопанство в Садово нападнаха учителя по английски език и бяха арестувани. Младежите го ударили с дървен кол и юмруци по главата. Преподавателят бе откаран в болница с хематом, а след това освободен за домашно лечение.\r\nВесела КРЪСТЕВА", "date": "2018.03.26", "title": "Димитър Йорданов, директор на гимназията в Садово: В положителна посока се развива ситуацията с учителя по английски език и ученикът, който го нападна"}
{"url": "http://www.focus-news.net/news/2018/03/26/2504099/dimitar-yordanov-direktor-na-gimnaziyata-v-sadovo-93-byaha-stipendiantite-prez-parviya-srok.html", "text": "93 са били стипендиантите в Селскостопанската гимназия в град Садово през първия срок. Това каза за Радио „Фокус“ – Пловдив Димитър Йорданов, директор на гимназията. „Имаме 215 ученика в дневна форма на обучение. Близо 50% от учениците получават стипендия“, каза Димитър Йорданов. По думите му все още е рано да се предвиди колко ще са стипендиантите през втория срок, защото се събират документите на учениците. „Стипендиите в гимназията са в различен размер, защото и условията, при които се кандидатства за тя са различни“, коментира Димитър Йорданов. По думите му 50 лева се отпускат за отличен успех. Социалните стипендии са в размер на 30 лева. 20 лева е стипендията, която се дава на ученици, които са с един родител.\r\nВесела КРЪСТЕВА", "date": "2018.03.26", "title": "Димитър Йорданов, директор на гимназията в Садово: 93 бяха стипендиантите през първия срок"}
{"url": "http://www.focus-news.net/news/2018/03/26/2504097/kyustendil-ekspertna-komisiya-shte-raboti-po-predlozhenieto-za-naimenuvane-na-ploshtada-v-selo-goranovtsi.html", "text": "Експертна комисия ще работи по предложението за наименуване на площада в село Горановци. Това съобщи за Радио „Фокус” – Кюстендил Боян Алексов, представител на Инициативния комитет за наименуване на безименния към момента площад. Предложението е площадът в населеното място да носи името „Родолюбие”. В Община Кюстендил е депозирана подписка на 57 жители от селото, в която те потвърждават предложението, в знак на признателност за 40- те жители на селото, загинали във войните. Предстои решение на Общинския съвет, с което се дава съгласие да започне процедура по наименуване на площада. За целта ще бъде създадена временна комисия, която да изготви съответното предложение до Общински съвет – Кюстендил, което е в съответствие с Правилника за дейността на Общински съвет.\r\nВенцеслав ИЛЧЕВ", "date": "2018.03.26", "title": "Кюстендил: Експертна комисия ще работи по предложението за наименуване на площада в село Горановци"}
{"url": "http://www.focus-news.net/news/2018/03/26/2504101/sliven-v-oblastta-shte-se-provede-tehnicheska-profilaktika-na-natsionalnata-sistema-za-ranno-preduprezhdenie-i-opovestyavane-na-naselenieto-ot-26-mart-do-23-may.html", "text": "От 26 март до 23 май ОДМВР - Сливен ще проведе техническа профилактика на системата за  ранно предупреждение и оповестяване на населението в областта. Това съобщиха от ОДМВР - Сливен. В този период е възможно в населените места да се чува, вой на сирени. По време на профилактиката всяка сирена ще бъде просвирвана за 5-10 секунди. Сигналите на сирените ще бъдат свързвани само с извършваната техническа профилактика. Планово задействане ще бъде извършено на 2 юни- Денят на Ботев и на загиналите за свободата и независимостта на България.", "date": "2018.03.26", "title": "Сливен: В областта ще се проведе техническа профилактика на Националната система за ранно предупреждение и оповестяване на населението от 26 март до 23 май"}
{"url": "http://www.focus-news.net/news/2018/03/26/2504102/otets-stiliyan-dneshniyat-praznik-sveti-arhangel-gavriil-otbelyazvame-s-poseshtenie-v-bozhiya-hram.html", "text": "Днешният празник  Свети Архангел Гавриил  отбелязваме с посещение в Божия храм.  Това каза за Радио „Фокус“ – Бургас отец Стилиян от храма „Свети Никола“ в град Черноморец . По думите му Архангел Гавриил е вестителят на всемира нашият Господ и той играе ролята на Благовестител. „Този ден  се свързва и с празника Благовещение, защото Ангелът е благовестил, че Светата Дева ще стане стълбата, по която ще слезе въплатилият се в нея наш Господ Иисус Христос. Това е Ангелът, който носи добрите вести. Това е свързано и с пролетта, с очакваните празници – Цветница, Великден. Самата църква ни напомня, че чрез Ангела ние получаваме благата вест, че в крайна сметка всички неприятни, зимни дни са отминали и следва новото начало на пролетта, на радостта и на всичко онова, което радва човешката душа“, каза още отец Стилиян.\r\nМария РУСЕВА", "date": "2018.03.26", "title": "Отец Стилиян: Днешният празник Свети Архангел Гавриил отбелязваме с посещение в Божия храм"}
{"url": "http://www.focus-news.net/news/2018/03/26/2504100/varna-335-bolni-s-ostri-respiratorni-zabolyavaniya-sa-registrirani-v-regionalnata-zdravna-inspektsiya-prez-poslednata-sedmitsa.html", "text": "335 болни с остри респираторни заболявания са регистрирани в Регионалната здравна инспекция във Варна през последната седмица. Това съобщиха за Радио „Фокус” – Варна от Регионалната здравна инспекция (РЗИ) във Варна. Спрямо предходната седмица, когато по данни, предоставени от сентинелните практики, са регистрирани 282 случая, се наблюдава увеличение на болните. С диагноза грип в Инфекциозна клиника на болница „Св. Марина” са постъпили за лечение 4 лица срещу 8 за предходната седмица. Отчита се леко увеличение на регистрираните случаи с усложнения от остри респираторни заболявания. За изминалата седмица са 38 лица- 20 бронхита и 18 пневмонии, срещу 30 лица за предходната седмица.\r\nОт здравната инспекция допълниха, че регистрираната остра заразна заболеваемост се движи в характерните за сезона граници. За периода от 16 до 22 март са регистрирани 27 случая на чревни инфекции срещу 28 от предходната седмица, като през настоящите дни чревните инфекции са представени от 18 бр. ентероколита, 1 дизентерия, 2 бр. вирусни хепатита и 6 ротавирусни ентерита. От въздушно – капкови инфекции са регистрирани 60 лица срещу 93 за предходната седмица, представени от 35 случая на варицела и 25 случая на скарлатина. Няма регистрирани случаи на менингити.\r\nМарияна ВАЛЕНТИНОВА", "date": "2018.03.26", "title": "Варна: 335 болни с остри респираторни заболявания са регистрирани в Регионалната здравна инспекция през последната седмица"}
{"url": "http://www.focus-news.net/news/2018/03/26/2504104/mvr-nad-6-kilograma-marihuana-sa-izzeti-pri-proverka-na-lek-avtomobil-vav-veliko-tarnovo-zadarzhani-sa-dvama-dushi.html", "text": "Над 6 кг марихуана, 10 грама метаамфетамин и други вещи иззеха служители на ОДМВР – Велико Търново. Това съобщиха от пресцентъра на МВР. В петък, в хода на специализирана полицейска операция за противодействие разпространението на наркотични вещества, служители на ОДМВР и РУ – Велико Търново спрели принудително на ул. „Симеон Велики“ в областния град лек автомобил „Опел Корса“, управляван от 27-годишния Б. П. от Стара Загора, известен на полицията, с когото пътувал 25-годишният М. И. от Враца. При извършените процесуално-следствени действия, в автомобила са установени 7 пакета със зелена листна маса, общо тегло 5 800 грама, която при полеви наркотест реагирала на марихуана. В хода на разследването са извършени претърсвания на различни адреси във Велико Търново, където са намерени и иззети още около 800 грама от същото наркотично вещество, 10 грама метамфетамин, две везни, опаковки за пакетиране на наркотични вещества, крупна сума пари, мобилни телефони и компютърни конфигурации. Б. П. и М. И. били задържани с полицейска мярка за 24 часа. По случая е започнато досъдебно производство. След доклад на материалите в прокуратурата двамата са привлечени, като обвиняеми. Мерките им за задържане са удължени на 72 часа. Работата по документиране на престъпната им дейност продължава.", "date": "2018.03.26", "title": "МВР: Над 6 килограма марихуана са иззети при проверка на лек автомобил във Велико Търново, задържани са двама души"}
{"url": "http://www.focus-news.net/news/2018/03/26/2504106/mvr-8500-kutii-tsigari-bez-banderol-sa-izzeli-politsai-ot-odmvr-sofiya.html", "text": "В края на миналата седмица  полицаи от ОДМВР-София, сектор „Противодействие на икономическата престъпност“, предприели  акция срещу разпространяването на акцизни стоки без бандерол. Това съобщиха от пресцентъра на МВР. Полицейските действия са осъществени на територията, обслужвана от  районните управления Елин Пелин, Етрополе и Ботевград. В хода на операцията  е установен лек автомобил „Опел Вектра“ , ползван от Х.П. /27г./ от ботевградското с. Гурково, превозвал стоки с неплатен акциз. В леката кола са открити и иззети 8500 кутии цигари /170 000 къса/, фабрично запечатани, без български бандерол. Х.П. е задържан за 24 часа, образувано е досъдебно производство и е уведомена Районна прокуратура – Ботевград.", "date": "2018.03.26", "title": "МВР: 8500 кутии цигари без бандерол са иззели полицаи от ОДМВР-София"}
{"url": "http://www.focus-news.net/news/2018/03/26/2504096/tass-broyat-na-zaginalite-pri-pozhara-v-kemerovo-e-dostignal-56-dushi.html", "text": "Следственият комитет на Русия е потвърдил гибелта на 56 души при пожара в търговски център „Зимна Вишня“ в Кемерово. Още 44 души са ранени, предава ТАСС.\r\nВ момента се издирват още 16 изчезнали. Руският министър на извънредните ситуации Владимир Пучков е пристигнал на мястото на инцидента. \r\nВ момента пожарът е ликвидиран, започнало е разчистване на отломките.  Виктор Турмаков", "date": "2018.03.26", "title": "ТАСС: Броят на загиналите при пожара в Кемерово е достигнал 56 души"}
{"url": "http://www.focus-news.net/news/2018/03/26/2504107/ministar-lilyana-pavlova-s-dneshnite-tehnologii-fizicheskite-granitsi-nyamat-znachenie.html", "text": "С днешните технологии физическите граници нямат значение. Възможностите за развитие и иновации във всички сектори на икономиката, но и нашият личен живот, стават неограничени. Затова „Дигитална Европа“ е един от основните приоритети на Българското председателство. Това заяви днес министър Лиляна Павлова във видеообръщението си към 350-те делегати на Международната конференция IT Hub Connect 2018, която се провежда днес и утре в „София тех парк“ и е под патронажа на Българското председателство, съобщиха от Министерството.\r\nОрганизатори на форума са Американската търговска камара в България и Индийско-българската бизнес камара. С изказванията си президентите на двете организации - Красимира Чемишанска и Борислав Боянов, министърът на икономиката Емил Караниколов и министър Лиляна Павлова дадоха официалния старт на конференцията. \r\nВ приветствието си към делегатите министър Павлова посочи още, че като председател на Съвета на ЕС България работи по три основни приоритета: за завършване на Единния цифров пазар, за да се създадат най-добрите условия за разрастване на бизнеса и за потребителите; за киберсигурност, която е новото предизвикателство в XXI век; за защита на личните данни, където целта ни е да насърчим и осигурим доверието на обществото в онлайн услугите и технологии. \r\n„Цифровизацията и развитието на IT индустрията за нас са също така национален и регионален приоритет. България пое водеща роля и работи усърдно Балканите да станат IT hub на Европа“, каза още министърът за Българското председателство в обръщението си към международната конференция. \r\nВ първия ден на форума IT Hub Connect 2018 ще се дискутират възможностите за инвестиции и иновации в България и ЕС, като ще се постави акцент върху възможността за интензифициране на сътрудничеството в IT сферата между България и Индия, и върху разпознаването на нашата страна като врата за Индия към Общия дигитален европейски пазар. Фокусът във втория ден на конференцията ще се постави върху предстоящите регулации в ЕС и върху въпросите на киберсигурността. \r\nЦялото обръщение на министър Павлова към делегатите на конференцията, може да видите", "date": "2018.03.26", "title": "Министър Лиляна Павлова: С днешните технологии физическите граници нямат значение"}
{"url": "http://www.focus-news.net/news/2018/03/26/2504108/plovdiv-v-grada-shte-se-provede-konferentsiyata-kulturnoto-nasledstvo-za-edna-po-nadezhdna-evropa.html", "text": "Градът е домакин на конференцията „Културното наследство за една по-надеждна Европа”, която е част от официалната програма на българското председателство на Съвета на Европейския съюз. Това съобщиха за Радио „Фокус” - Пловдив организаторите. В двудневния форум участват еврокомисарят по образованието, културата, младежта и спорта Тибор Наврачич, министърът на културата Боил Банов и над 200 експерти от цяла Европа. Те ще обсъждат възможностите за използването на културното наследство като стратегически ресурс за бъдещето на Европа – инструмент за постигане на мир, обединение и икономическо развитие. Ще бъдат представени най – добрите практики за съхраняване на ценностите от миналото и ще се обсъжда как да се повиши знанието на обществото за тях.\r\n2018 година е обявена на Европейска година на културното наследство. Това е единствената досега тематична година, организирана от Европейската комисия под ръководството на нейния председател Жан-Клод Юнкер. Предвидени са поредица от единствени по рода си прояви за честване на богатото и разнообразно културно наследство на Стария континент.\r\nКонференцията ще е под председателството на заместник-министъра на културата Амелия Гешева.\r\nНа форума ръководството на общинската фондация „Пловдив 2019” ще представи своя опит с презентация на тема „Съвременни практики за обживяване и споделяне на културно наследство в рамките на проекта Пловдив – Европейска столица на културата 2019”.\r\nОфициалното откриване на конференцията е в 16.00 часа днес, а от 19.00 часа вечерта в Дома на киното ще се състои церемонията по връчването на „Знака на европейското наследство“.\r\nЗа първи път почетната награда ще бъде дадена извън Брюксел.", "date": "2018.03.26", "title": "Пловдив: В града ще се проведе конференцията „Културното наследство за една по-надеждна Европа”"}
{"url": "http://www.focus-news.net/news/2018/03/26/2504098/petar-kirov-kmet-na-elhovo-reka-tundzha-e-zalyala-predparkovoto-prostranstvo-i-zemedelski-zemi-v-elhovo-nyama-opasnost-za-naselenieto.html", "text": "Река Тунджа е заляла предпарковото пространство в Елхово. Това съобщи пред Радио „Фокус“ – Сливен кметът Петър Киров. Общината и полицията са ограничили достъпа на хора и автомобили до района. \"Няма опасност за населението в града. Ток и вода има навсякъде. Разливът е наводнил земеделски и горски земи край Трънково, Кирилово, Изгрев и Елхово. Там няма бедстващи или пострадали земеделци или домашни животни. Има пълна готовност за реакция при влошаване на обстановката\", допълни Петър Киров.\r\n\"Трети ден нивото на река Тунджа в община Елхово е на ниво 377 см, при критични 395 см. Причината за разливите са обилните снеговалежи и дъждове в планинската част на Сливен, Айтос и Сунгурларе. Водите се събират във водосборния район от реките Мочурица и Тунджа. Самата Тунджа в Сливенско и край Ямбол драстично понижава нивото си, язовир „Жребчево“ има достатъчно свободен обем и е далеч от преливане\", уточни Киров.\r\nЛюдмила ЙОРГОВА", "date": "2018.03.26", "title": "Петър Киров, кмет на Елхово: Река Тунджа е заляла предпарковото пространство и земеделски земи в Елхово, няма опасност за населението"}
{"url": "http://www.focus-news.net/news/2018/03/26/2504110/veliko-tarnovo-nad-50-mladezhi-ot-9-grada-v-stranata-se-vklyuchvat-v-akademiya-za-dobrovoltsi-koyato-se-provezhda-v-selo-arbanasi.html", "text": "Над 50 младежи от 9 града в страната се включват в Академия за доброволци, която се провежда в село Арбанаси. Темата на осмото издание на събитието е „Противодействие и превенция на трафика на хора“, съобщи за Радио „Фокус“ – Велико Търново Ваня Ананиева, секретар на Местната комисия за борба с трафика на хора.  Академията започва днес и ще продължи до 28 март. „Идеята е, както и на предходните издания, е учениците да получат знания и умения по темата трафик на хора и да бъдат обучени по метода „ученици обучават и ученици“, за да могат да влизат в часовете на класа при подрастващите младежи и всъщност те да обучават превантивно своите съученици и връстници, защото опитът ни показва, че това е много действащо и работещо“, коментира Ваня Ананиева. Тя уточни, че идеята на организаторите е и децата сами да предлагат методи за справяне с проблема и начини за превенция, които в последствие да се приложат и на практика. През миналата година участниците са имали възможност да изготвят специални видео – материали, които са разпространени в българските училища. „Надяваме се и сега да има много интересни и свежи идеи. Това е и целта, освен уменията, които ще придобият, те да излязат и със свои идеи за работещи продукти. Ние като секретари на местните комисии ще се включим активно и ще помагаме“, добави експертът. Като изключително достъпен и успешен тя определи подхода учениците сами да преподават на своите връстници. „Много често самите доброволци посочват свои съученици, които вдъхновяват и ние ги взимаме на следваща академия. Според мен има голям смисъл в това. Ние разчитаме на младите хора да са проводник на тези идеи, защото трафикът на хора е много актуален проблем, но все още като, че ли не е много познат сред обществото“, каза още Ваня Ананиева.\r\nСлед приключване на Академията участниците ще получат сертификат за преминат курс. Обучителите от Българска асоциация по семейно планиране и сексуално здраве и Loveguide ще поставят акцент и върху интерактивните методи на обучение, създаването на информационни кампании и работата с медии.\r\nОрганизатори на събитието са Националната комисия за борба с трафика на хора (НКБТХ), съвместно с фондация „Ханс Зайдел“ и Местната комисия за борба с трафика на хора (МКБТХ) във Велико Търново.\r\nЛуиза ТРАНЧЕВА", "date": "2018.03.26", "title": "Велико Търново: Над 50 младежи от 9 града в страната се включват в Академия за доброволци, която се провежда в село Арбанаси"}
{"url": "http://www.focus-news.net/news/2018/03/26/2504105/silistra-nivoto-na-reka-dunav-v-rayona-na-grada-se-e-povishilo-s-9-sm-prez-izminaloto-denonoshtie.html", "text": "Нивото на река Дунав при Силистра е 706 см, повишението за денонощието е с 9 см. Това сочат данните на Изпълнителна агенция „Проучване и поддържане на река Дунав“ - Русе. При Тутракан нивото на реката е 687 см, а при Русе - 720 см, покачване за денонощието с 5 см. Прогнозата за 28 март сочи при Русе спадане с 5 см и очаквано ниво 715 см, при Силистра покачване с 9 см до ниво 715 см. Критичната стойност при Силистра е 785 см. Служители на РДПБЗН - Силистра непрекъснато следят информацията за нивото на реката. Поддържа се постоянен контакт с дежурни служители по общини.", "date": "2018.03.26", "title": "Силистра: Нивото на река Дунав в района на града се е повишило с 9 см през изминалото денонощие"}
{"url": "http://www.focus-news.net/news/2018/03/26/2504115/evrodeputatat-ot-gerbenp-vladimir-uruchev-i-narodniyat-predstavitel-ot-gerb-smolyan-d-r-daniela-daritkova-organizirat-savmestna-priemna-v-obshtina-chepelare-na-31-mart.html", "text": "Евродепутатът от ГЕРБ/ЕНП Владимир Уручев и народният представител от ГЕРБ - Смолян д-р Даниела Дариткова ще проведат съвместна приемна в община Чепеларе на 31 март от 11.00 до 13.00 часа в кафе „Елинген“, намиращо се на ул. „Васил Дечев“ № 4. Записвания се правят на телефон 0887840033. За да се запознаят обстойно с проблемите на хората, депутатите молят всички жалби и сигнали да бъдат представяни в писмен вид.", "date": "2018.03.26", "title": "Евродепутатът от ГЕРБ/ЕНП Владимир Уручев и народният представител от ГЕРБ-Смолян д-р Даниела Дариткова организират съвместна приемна в община Чепеларе на 31 март"}
{"url": "http://www.focus-news.net/news/2018/03/26/2504112/dobrich-obshtinata-organizira-za-treta-poredna-godina-kampaniyata-badi-zdrav.html", "text": "Общината организира за трета поредна година кампанията „Бъди здрав“. Това съобщиха от пресцентъра на Община Добрич. Подготвена е богата програма за различни възрасти, която цели да допринесе за здравословен начин на живот и да възпита у децата здрав дух и здраво тяло. Кампанията ще се проведе в периода от 2 до 5 април 2018 г. На 2 април от 14.30 часа ще се проведе крос и колоездене за здраве, съвместно с ученици и учители от Спортно училище „Г. С. Раковски” в Градски парк „Свети Георги”. Сборният пункт е пред скулптурна фигура на Св. Георги в Градски парк\r\nФинал Площадка пред СК „Изида”. Организатори са Община град Добрич, СУ „Г.С.Раковски”. От 15.00 часа до 17.00 часа ще се състои здравен пункт за измерване на кръвно налягане, кръвна захар, индекс телесна маса и диагностика на здравето с биоскенер. Ще бъдат предоставяни и информационни брошури на Алеята на здравето пред Скейт парк в Градски парк. Организатори са Община град Добрич, БЧК, Център за здравословно хранене гр.Добрич и Био магазин „Добрата фея”. От 16.00 часа ще започне официалното откриване на седмицата на здравето с участието на Хип-хоп формация NNS crew при Общински младежки център „Захари Стоянов” и Студио за поп-рок певци „Сарандев” при ОМЦ „Захари Стоянов”. Мястото на събитието е Алеята на здравето пред Скейт парк в Градски парк. Организатори са Община град Добрич и ОМЦ „Захари Стоянов”. \r\nВ рамките на кампанията ще се проведат презентация „Хармонията на здраво тяло в гръцкото изкуство” в Художествената галерия, както и витрини с библиотечни документи по повод 7 април - Международен ден на здравето в Регионална библиотека „Дора Габе”. Предвижда се и провеждане на Празник на Витамините в Детските ясли от 10.00 часа всеки ден между 2 и 5 април.  В рамките на събитията от кампанията ще се проведат и дни на отворените врати в ДКЦ. Дерматовенерологът д-р Жанета Стефанова ще прави безплатни прегледи за профилактика на псориазис във времето от 9.00 до 10.00 часа на 2 и 3 април и от 14.00 до 15.00 часа на 4 и 5 април. Телефонът за предварително записване е 058/601 474. Прегледите ще се извършват в ДКЦ І, кабинет №320. От 15.00 до 16.00 часа на 2 април и от 8.00 до 9.00 часа на 4 април д-р Силвена Цветанова, гастроентеролог, ще извършва безплатни прегледи за профилактика на язвената болест и НР инфекции в ДКЦ І, кабинет №417. Телефон за предварително записване: 058/601 474. \r\nНа 3 април от 10.00 часа в Детска градина № 9 „Пчеличка“ ще се проведат детски тържества „Здравословно аз ще ям, за да стана най – голям”. \r\nОт 13.30 до 15. 30 часа на 3 и 4 април в ДКЦ ІІ в кабинет 311 д-р Валери Веселинов (хирург) ще проведе безплатни ехографски прегледи на млечна жлеза. Телефон за предварително записване: 058/ 604 574.\r\nОт 11.00 часа до 12.00 часа на 3 и 5 април в ЦПЗ „Д-р П.Станчев” ще се провеждат безплатни прегледи при специалисти психиатри. \r\nНа 3 април от 14.00 часа ще се състои беседа на тема „Здравословно хранене” за членове на пенсионерските клубове в Пенсионерски клуб „Европейски гласове”. От 14.30 часа ще се проведе демонстрация на СК по художествена гимнастика и борба към СУ „Г. С. Раковски” на площадката пред СК „Изида”. Събитията продължават със спортни игри между потребители на Дневен център за пълнолетни лица с увреждания и Защитени жилища за лица с умствена изостаналост, които ще се проведат на 4 април от 10.00 часа в ДЦПЛУ, ул. „Суха река“ № 37. От 13.30 часа същия ден ще се състои библиотерапия с потребители на ЦПЗ „Д-р Петър Станчев” в Регионална библиотека „Дора Габе”. От 15.00 до 17.00 часа ще се състои здравен пункт за измерване на кръвно налягане, кръвна захар, индекс телесна маса и диагностика на здравето с биоскенер. Предоставяне на информационни брошури на Алеята на здравето пред Скейт парк в Градски парк. В 15.00 часа ще започне демонстрация по канадска борба на същото място.\r\nНа 5 април от 10.30 часа ще започнат спортни игри с участие на потребители и възпитатели на Центрове за настаняване от семеен тип за деца без увреждания и Център за обществена подкрепа в ЦНСТ 1,2,3 и ЦОП. В 13.30 часа в Бизнес залата на Община град Добрич ще се проведе обучение за медицински специалисти на тема „Превенция на агресия и рисково поведение в ранното образование”.\r\nКато част от  съпътстващите дейности са предвидени спортен турнир на учениците от трети клас при СУ „Димитър Талев”и ОУ „Христо Ботев”, който ще започне в 10.00 часа на 29 март в СУ „Димитър Талев”и ОУ „Христо Ботев”, както и среща разговор с Весела Тотева (журналист и автор на биографичната книга „Падение и спасение”) за силата да излезеш от ада на зависимостта на 12 април от 13.30 часа в Зала Добрич.", "date": "2018.03.26", "title": "Добрич: Общината организира за трета поредна година кампанията „Бъди здрав“"}
{"url": "http://www.focus-news.net/news/2018/03/26/2504114/sport-svetovnata-antidopingova-organizatsiya-obmislya-promyana-na-imeto-si-i-uvelichavane-na-byudzheta.html", "text": "Ръководството на Световната антидопингова организация планира да промени името си така, че брандът да бъде по-привлекателен за спонсорите. \r\n Същевременно ръководството на организацията за последните 10 години е принудено да съкрати бюджета си за научни изследвания с 80%, защото тези средства за отделени за други области. През 2018 г. бюджетът е 33,4 млн. долара и се планира до 2021 г. той да бъде увеличен с 10 милиона.  Виктор Турмаков", "date": "2018.03.26", "title": "Спорт: Световната антидопингова организация обмисля промяна на името си и увеличаване на бюджета"}
{"url": "http://www.focus-news.net/news/2018/03/26/2504091/euractiv-turskiyat-prezident-pristiga-na-sreshtata-vav-varna-s-obvineniya-che-es-podkrepya-teroristi.html", "text": "Турският президент Реджеп Тайип Ердоган пристига във Варна с видеоматериали, които ще илюстрират твърденията на Анкара, че страните от ЕС приемат терористи на своя територия и не правят нищо срещу тях, предава  Euractiv.\r\nСпоред турски медии Ердоган по време на срещата с председателите на ЕС и на Европейския съвет Жан-Клод Юнкер и Доналд Туск и българския министър-председател Бойко Борисов ще покаже материали от демонстрации в страните-членки на ЕС, с които ще илюстрира твърдението си, че ЕС предоставя убежище на кюрдските организации, смятани от Анкара за терористични.\r\n„Западът се опитва да ни дава уроци и съвети, но нека си ги остави за себе си. Имам видеоматериали за всичко. Утре ще покажа всичко във Варна. Ще съм непреклонен и безкомпромисен“, заяви Ердоган по време на конференция на своята Партия на справедливостта и развитието в град Трабзон.   Виктор Турмаков", "date": "2018.03.26", "title": "Euractiv: Турският президент пристига на срещата във Варна с обвинения, че „ЕС подкрепя терористи“"}
{"url": "http://www.focus-news.net/news/2018/03/26/2504118/plovdiv-namalenie-na-potreblenieto-na-elektricheska-energiya-s-54-megavatchasa-otchetoha-v-yugoiztochna-balgariya-po-vreme-na-chasat-na-zemyata.html", "text": "Намаление на потреблението на електрическа енергия с 54 мегаватчаса в Югоизточна България отчетоха от електроразпределителното дружество по време на международната инициатива „Часът на Земята”. Това съобщиха за Радио „Фокус” - Пловдив от пресцентъра на дружеството.  Инициативата се проведе между 20.30 и 21.30 часа на 24 март.\r\nСпоред данните в посочения час потреблението е било 1357 мегаватчаса за цялата лицензионна територия, обслужвана от дружеството. Това е с 54 мегаватчаса по-малко спрямо същия период на предишния ден – 23 март, когато е било 1411 мегаватчаса. Посочената разлика от 54 мегаватчаса е сравнимa приблизително със средното потребление за 1 час на област Сливен.", "date": "2018.03.26", "title": "Пловдив: Намаление на потреблението на електрическа енергия с 54 мегаватчаса отчетоха в Югоизточна България по време на „Часът на Земята“"}
{"url": "http://www.focus-news.net/news/2018/03/26/2504113/prezidentat-rumen-radev-za-balkanskiya-poluostrov-ot-izklyuchitelna-vazhnost-e-svarzanostta-transportna-digitalna-energiyna.html", "text": "За Балканския полуостров и Западните Балкани е от изключителна важност свързаността – транспортна, дигитална, енергийна. Словения и България дават един изключително добър пример в тази насока. Това каза президентът Румен Радев по време на пресконференция след срещата си със словенския си колега Борут Пахор, коментирайки откритата вчера директна авиолиния София – Любляна, предаде репортер на Агенция „Фокус”. Държавният глава Румен Радев подчерта, че директната въздушна връзка между двете столици ще даде нов тласък в туризма, което, според него, е важна предпоставка за развитието на икономическите отношения между двете страни. „Споделихме важни моменти от нашите двустранни отношения. За нас е от съществена важност опитът на Република Словения в постигането на един от най-високите темпове на икономически ръст в ЕС, в осигуряването на висок стандарт и качество на живот на словенските граждани”, подчерта държавният глава.\r\nПрезидентът Радев припомни, че миналата година страната ни е отбелязала 25 години от установяването на двустранните дипломатически отношения между България и Словения. „Българи и Словения са не само партньори и съюзници в рамките на НАТО и ЕС, ние споделяме сходен исторически опит и традиции. С президента Пахор се обединихме от мнението, че между нашите две страни съществува регулярен и пълноценен политически диалог на различни нива. Той е добрата предпоставка за развитието на нашите отношения във всички останали области – икономика, образование, култура, туризъм и инвестиции. Нашите културни и образователни връзки са солидна основа на нашите отношения”, подчерта президентът Румен Радев. \r\n„България и Словения са от двете страни на крехкия региона, наречен Западни Балкани. Много е важно от тези две страни да има държави, които допринасят за стабилността и сигурността на региона, както и да дават личен пример в положителното развитие на своите двустранни отношения”, допълни още той. \r\nПрезидентът Румен Радев подчерта, че на срещата между двамата е обсъдено и евентуалното ни членство в Шенген, за котето страната ни получава подкрепата на Словения. \r\nИван ЛАЗАРОВ", "date": "2018.03.26", "title": "Президентът Румен Радев: За Балканския полуостров от изключителна важност е свързаността – транспортна, дигитална, енергийна"}
{"url": "http://www.focus-news.net/news/2018/03/26/2504117/valentina-gesheva-fond-iga-riskovite-grupi-ot-zabolyavane-ot-tuberkuloza-sa-inzhektsionno-upotrebyavashti-narkotitsi-litsa-s-alkoholna-zavisimost-i-romskata-obshtnost.html", "text": "Фондът за превенция на престъпността „ИГА“ в Пазарджик реализира проект по  Програма „Подобряване контрола на туберкулозата в България”, като от 2009 година са обучени два екипа. Това съобщи за Радио „Фокус“ – Пазарджик Валентина Гешева, експерт във Фонда. Рисковите групи, към които е насочен този проект са инжекционно употребяващи наркотици, лица с алкохолна зависимост и ромската общност, като основната цел е превенция на туберкулозата, изследване и лечение на новооткрити случаи. „ В България има разработен механизъм за превенция на това заболяване, просто е необходимо да се направи скрининг на населението.  Главно усилията са насочени към ромската общност, като идеята е всеки заразно болен от туберкулоза да бъде стимулиран да се лекува в лечебно заведение“, уточни Гешева. Тя допълни, че има доста успешно излекувани болни от туберкулоза.\r\nАлбена ЖИЛЕКОВА", "date": "2018.03.26", "title": "Валентина Гешева, Фонд „ИГА“: Рисковите групи от заболяване от туберкулоза са инжекционно употребяващи наркотици, лица с алкохолна зависимост и ромската общност"}
{"url": "http://www.focus-news.net/news/2018/03/26/2504119/varna-okrazhnata-prokuratura-predade-na-sad-21-godishen-shofyor-bez-knizhka-predlozhil-i-dal-podkup-na-politseyski-sluzhiteli.html", "text": "21-годишният Алекси Ас. е бил предаден на съд по бързо производство от Окръжната прокуратура във Варна за предложен и даден подкуп на полицейски служители, за да не извършат действия по служба. Това съобщиха от пресцентъра на Апелативна прокуратура - Варна. Само за 6 работни дни след извършване на деянието обвинителният акт срещу младежа е бил внесен в съда. \r\nНа 17 март тази година 21-годишният Алекси бил спрян за проверка. На полицейските служители, които работели в района на зеленчуковата борса във Варна, им направило впечатление, че автомобилът на подсъдимия рязко увеличил скоростта и дори се качил на тротоара при десен завой, след като забелязал полицейския автомобил. На кръстовището на ул. „Под игото“ и „Георги Пеячевич“ на червен сигнал на светофара униформените се приближили до колата на Алекси Ас. и наредили на водача да представи документите си за проверка.\r\nПри направената справка в ОД на МВР се установило, че 21-годишният водач не притежава свидетелство за управление на МПС и е неправоспособен. Алекси Ас. бил уведомен, че ще му бъде съставен акт за установяване на административно нарушение.\r\nТогава младежът почукал на стъклото на полицейския автомобил и предложил на двамата служители почерпка. Обяснил им също, че много бърза. Предложените пари били отказани. След известно време Алекси отворил задната врата на полицейския автомобил и седнал. Проврял ръката си между предните две седалки и пуснал 2 банкноти по 10 лева, 1 с номинал 20 лева и 50 евро. \r\nЗа случая бил уведомен оперативният дежурен на Трето РУ на МВР и срещу 21-годишния варненец било образувано бързо производство за подкуп. Ако бъде признат за виновен, подсъдимият може да получи наказание до 10 години затвор и глоба до 15 000 лева.\r\nПредстои делото срещу него да бъде насрочено за разглеждане във Варненския окръжен съд.", "date": "2018.03.26", "title": "Варна: Окръжната прокуратура предаде на съд 21-годишен шофьор без книжка, предложил и дал подкуп на полицейски служители"}
{"url": "http://www.focus-news.net/news/2018/03/26/2504120/bloomberg-es-i-turtsiya-iskat-da-podobryat-otnosheniyata-si.html", "text": "Председателите на ЕК и на Европейския съвет Жан-Клод Юнкер и Доналд Туск, както и министър-председателят на България ще проведат  преговори с турския президент Реджеп Тайип Ердоган във Варна, за да подобрят влошилите се отношения помежду си и да направят всичко възможно, за да предотвратят притока на бежанци от Близкия изток в ЕС, предава  Bloomberg.\r\n„Това ще бъде много трудно среща, защото отношенията са се влошили значително“, заяви преди време Борисов. „В същото време срещата е натоварена с много очаквания“, допълни той.\r\nЕвропейско-турските отношения се влошиха през последните години. ЕС е загрижен от начина, по който Ердоган се справи с политическите си опоненти след опита за преврат в страната от юли 2016 г. Същевременно Съюзът иска Турция да продължи да спазва споразумението да държи на своя територия мигрантите от Близкия изток. \r\nНа свой ред Ердоган иска да получи отстъпки като безвизово пътуване и митнически съюз с Европа. Турските операции в Северозападна Сирия и закупуването на руски ракетни системи също са обтегнали отношенията със съюзниците в НАТО и са предизвикали критиката на Германия. Също така лидерите на ЕС осъдиха Турция, попречила на проучвателни сондажи за енергоресурси край Кипър, както и честите инциденти в териториалните води на Гърция. \r\n„Отношенията не съществуват, затова и започваме от ниска точка“, смята Аслъ Айдънташбаш, аналитик от базирания в Лондон Европейски съвет за външните отношения. „Не очаквам друго освен обсъждане на мигрантското споразумение. Само по себе си, свикването на срещата на високо равнище е подобрение“, допълни той.\r\nБългария, която има 260 км. обща граница с Турция и в момента държи ротационното председателство в ЕС призовава Съюза да заеме обща позиция с Ердоган и да запази споразумението. Отношенията между София и Анкара също се влошиха преди парламентарните избори в България, когато тя обвини Турция в намеса и отзова посланика си в турската столица. \r\nВъпреки това Турция е вложила близо 860 млн. евро в България, ставайки един от най-големите инвеститори в страната и повече от 1500 турски компании действат в нея.„; Виктор Турмаков", "date": "2018.03.26", "title": "Bloomberg: ЕС и Турция искат да подобрят отношенията си"}
{"url": "http://www.focus-news.net/news/2018/03/26/2504111/deutsche-welle-afrin-pravata-i-bezhantsite-shte-sa-klyuchovi-temi-na-sreshtata-na-visoko-ravnishte-vav-varna.html", "text": "Отношенията между Турция и ЕС са станали студени. По време на тяхната среща ва високо равнище в българския град Варна ще бъдат обсъдени човешките права, както и турските военни операции.  Диалогът е силно необходим. Председателите на ЕК и на Европейския съвет Жан-Клод Юнкер и Доналд Туск ще водят преговори с турския президент Реджеп Тайип Ердоган. Заложени са замразените преговори за присъединяването на страната към ЕС, облекчаването на визовия режим в страната за Турските граждани, както и паричните средства, които ще бъдат отделени за бежанците, попаднали в Турция, предава  Deutsche Welle.\r\n В неотдавнашна декларация германския канцлер Ангела Меркел ясно заяви, че тя стои зад споразумението за бежанцитеи \"винаги ще го защитава\". Споразумението между Турция и ЕС беше подписано преди две години, за да се спре бежанците от Сирия и други страни да пътуват напред към блока. Това е една от причините, поради които Европейският съюз и Германия в частност са толкова сдържани в реакцията си за операцията на Турция в региона на Африн. Ако Европейският съюз отчужди Турция, страната може отново да отвори границите си, за да позволи движението на бежанците.\r\nСпоред Севим Даджелен, заместник-председател на групата на Левите в Бундестага е абсурдно представителите на ЕС да се срещнат с Ердоган на този етап.  Виктор Турмаков", "date": "2018.03.26", "title": "Deutsche Welle: Африн, правата и бежанците ще са ключови теми на срещата на високо равнище във Варна"}
{"url": "http://www.focus-news.net/news/2018/03/26/2504121/sliven-s-kontsert-spektakal-pesenta-na-muzite-dramatichen-teatar-stefan-kirov-shte-otbelezhi-100-godini-ot-svoeto-sazdavane.html", "text": "С концерт спектакъл „Песента на музите“ тази вечер от 19.00 часа трупата на Сливенския драматичен театър отбелязва Международния ден на театъра 27 март. Това съобщиха от културната институция. С тази проява театърът слага начало и на честванията, посветени на неговата 100-годишнина, която ще бъде отпразнувана по подобаващ начин през есента на тази година.\r\nЗаглавието на спектакъла „Песента на музите“ е препратка към първата театрална завеса на града под Сините камъни, рисувана от сливенския художник Йордан Кювлиев, по картина на французина Роше-Гроз и реверанс към първостроителите на театралното дело в Сливен. Режисьорът на спектакъла Ивайло Гандев се е стремил да озвучи и визуализира „една голяма театрална парабола от древността към съвремието“.\r\nПесента на старогръцките музи съживяват артистите от Сливенския театър Вяра Начева, Николина Велчева, Таня Йоргова, Августин Демерджиев, Димитър Марков, Ивайло Гандев и доайенът Михаил Илийков. В сценария са вплетени текстове на Омир, Шекспир, Чехов, Радичков, Сава Доброплодни и любовна поезия на Сафо, Дамян Дамянов, Елисавета Багряна, Пейо Яворов. В театралната отдаденост на сливенската трупа публиката ще открие хора от древногръцката мистерия и епическия стих на „Илиада“, ще види „сливенската Сара Бернар“ в монолога на Ричард III, ще прескочи във времето при Чеховата човешка комедия, ще мине през Радичковия „Опит за летене“ и ще потъне в море от любов, пресъздадено от талантлива артистична двойка. За да се приземи накрая при първото любителското представление на първата българска пиеса „Михал Мишкоед“ в къщата на учителя Панайот Минков в сливенския квартал „Клуцохор“ в далечната 1860 година.\r\nХорът на музите, съставен от професионални актьори, ще бъде подкрепен от танцьорите от фолклорния ансамбъл „Сливен“ и колективите на читалище „Зора“, на чиято сцена се дава първото публично театрално зрелище „Многострадална Геновева“. В концерта спектакъл, посветен на сливенското театрално дело, ще видим още смесения хор „Добри Чинтулов“, малките балерини от балет „Адажио“ с ръководител Наталия Хаджикостова и начинаещия майстор на клавира Борис Пашаянов.\r\nЗащо музите са не девет, а десет, обяснява сценаристът, режисьор и актьор Ивайло Гандев: „Към 9-те музи сме прибавили и най-младата 10-та – тази на киното, за да почетем паметта и на първия български кинематограф Васил Гендов, сливенецът, който прави първия български филм „Българан е галант“.", "date": "2018.03.26", "title": "Сливен: С концерт спектакъл „Песента на музите“ Драматичен театър „Стефан Киров“ ще отбележи 100 години от своето създаване"}
{"url": "http://www.focus-news.net/news/2018/03/26/2504126/blagoevgrad-proektat-za-podobryavane-kachestvoto-na-atmosferniya-vazduh-na-teritoriyata-na-obshtinata-shte-bade-predstaven-na-27-mart.html", "text": "На 27 март от 17.30 часа в зала №5 на Община Благоевград ще се състои обществено обсъждане, по време на което ще бъде представен проектът на програма „Актуализация на програмата за качеството на атмосферния въздух на територията на Община Благоевград“. Това съобщиха от пресцентъра на Общината. По време на обсъждането ще бъде представена програмата, която ще бъде качена на сайта на Община Благоевград, в раздел „Околна среда“, подкатегория „Планове и програми“, за да бъде достъпна до всеки гражданин.\r\nПроектът се финансира по ОП „Околна среда 2014-2020 г.“, по приоритетна ос 5 „Подобряване качеството на атмосферния въздух“. Срокът за изпълнение на проекта е 13 месеца, като началото бе поставено на 14 юни 2017 г. Общата стойност на проекта е 98 140,00 лв., от тях финансирането от Кохезионния фонд на ЕС е 83 419,00 лв., представляващи 85% от БФП и национално съфинансиране в размер на 14 721,00 лв., представляващи 15% от БФП“.\r\nОсновната цел е да се актуализира съществуващата Програма за намаляване на вредни емисии в атмосферния въздух на фини прахови частици и полициклични ароматни въглеводороди на територията на Община Благоевград чрез изготвянето на комплексна програма за достигане на установените норми на замърсителите – фини прахови частици и полициклични ароматни въглеводороди. Специфичната цел на проектното предложение е намаляване замърсяването на атмосферния въздух чрез понижаване на количествата на ФПЧ10 и ПАВ.\r\nМерките, които се предвижда да бъдат взети на местно ниво, са свързани с газифициране на битовия сектор – поетапно увеличаване броя на домакинствата отопляващи се с газ от централен източник. Също така подмяна на стационарни индивидуални и многофамилни домакински горивни устройства на твърдо гориво, поставяне на филтри за ФПЧ10 на комините на горивни инсталации на твърдо гориво. Предвижда се обновяване на автобусите от градския транспорт, с автобуси, отговарящи най-малко на стандарт за вредни емисии ЕВРО 5, автобуси на газ и/или електро- и хибридни автобуси. Сред мерките са включени и въвеждане на зони с ниски емисии, редовно измиване на основните пътни артерии, благоустройство на крайпътните и междублокови пространства, озеленяване на свободните площи, поддържане в добро състояние на пътната настилка, контрол на строителните дейности на територията на общината.", "date": "2018.03.26", "title": "Благоевград: Проектът за подобряване качеството на атмосферния въздух на територията на общината ще бъде представен на 27 март"}
{"url": "http://www.focus-news.net/news/2018/03/26/2504116/prof-plamen-pavlov-istorik-balgariya-e-pobeditel-v-balkanskite-voyni-no-egoistichnite-interesi-na-sayuznitsite-i-antibalgarskoto-povedenie-na-velikite-sili-vodyat-do-nespravedliv-rezultat.html", "text": "България е победител в Балканските войни, но егоистичните интереси на нашите съюзници и лицемерното и в много случаи антибългарско поведение на Великите сили – не само на Русия, но и в не малка степен и на останалите, води до един крайно несправедлив резултат. Това каза Историкът проф. Пламен Павлов в интервю за Агенция „Фокус“ по повод Деня на Тракия, който се чества на 26 март.\r\n„Аз между другото много пъти съм казвал, че можем да говорим за една Балканска война, а не за две, не за да се правя на интересен или за да търся някаква ревизия на общоизвестни факти. Но нашите така наречени съюзници, които Кирил Христов макар и доста грубо нарече „разбойници“ в една популярна тогава песен, имат изключително некоректно поведение. По времето, когато българските войници се бият на източния фронт срещу основните сили на Османската империя, когато Втора българска армия обсажда Одрин – а това никак не е лесно, тъй като османските сили там са много големи, виждаме, че сръбските и гръцките войски, когато влизат в Македония, първото нещо, което правят, е да изгонят българските владици, да арестуват местните български учители, първенците на българското население, а има и не малко случаи на убийства. И тук е голямата грешка на правителствата на Иван Гешов и на Стоян Данев, че те не реагират достатъчно твърдо на всичко това, независимо, че имат достатъчно информация, надяват се на закрилата на Руската империя, която се оказва една химера, и в крайна сметка излиза, че ние сме противници не само на Османската империя, а и собствените ни съюзници нямат истинско съюзническо поведение“, каза още проф. Павлов и уточни, че не бива да забравяме, че Денят на Тракия е ден на гордост и знак за единство на тракийските български с майката родина България.\r\n„Аз и в този ден смятам за необходимо да кажа, че официално в Балканския съюз под егидата на Русия участват четири държави – България, Сърбия, Гърция и Черна гора, но петият съюзник е българската емиграция. Българи от Америка и от най-далечни точки на света се връщат по най-бързия начин и на практика 15 хил. външни българи участват във войната, което си е пета страна от съюза. Ако приемем, че Черна гора с нейните 20 хил. души има участие, то 15 хил. български емигранти да не би да е малко… Освен това не можем да не отбележим, че в Македоно-българското опълчение виждаме автентичен израз на волята на македонските и на тракийските българи и това към коя държава са обърнати техните погледи – съвсем ясно е, че това е България. А участието на Македоно-българското опълчение е изключително важно в тази война и то донякъде продължава в променена форма и през Първата световна война. Така че уроците от Балканските войни са много важни за нас, но несъмнено един от най-ярките триумфи е превземането на Одрин“, коментира историкът.\r\nЦветилена СИМЕОНОВА", "date": "2018.03.26", "title": "Проф. Пламен Павлов, историк: България е победител в Балканските войни, но егоистичните интереси на съюзниците и антибългарското поведение на Великите сили водят до несправедлив резултат"}
{"url": "http://www.focus-news.net/news/2018/03/26/2504103/afp-redzhep-tayip-erdogan-i-evropeyskite-lideri-se-sreshtat-za-da-popravyat-vzaimootnosheniyata-si.html", "text": "Турският президент Реджеп Тайип Ердоган ще се срещне във Варна с председателя на Европейската комисия Жан-Клод Юнкер и с председателя на Европейския съвет Доналд Туск, както и с българския министър-председател Бойко Борисов. Очаква се срещата им да е бурна, но при нея да се опитат да разрешат проблемите, затъмняващи отношенията им, предава  AFP.\r\nСред темите, които ще бъдат обсъдени са начинът, по който Турция се е справила с последствията от опита за преврат от лятото на 2016 г., турските искания за визова либерализация и отношенията в Егейско и в Източно Средиземно море. \r\nБългарският министър-председател Бойко Борисов, чиято страна е поела ротационното председателство на Съвета на ЕС заяви, че очаква „много трудна среща“. Но и двете страни искат да засилят сътрудничеството в сигурността и икономическите отношения.\r\n„Срещата във Варна ще предостави площадка за подновяване на диалог между двете страни, дори и да няма истински пробив“, заяви Жана Джабур, професор по политически науки в Париж и автор на книга за турската външна политика. \r\nЮнкер по-рано заяви, че „очаква със смесени чувства срещата на високо равнище заради различията между ЕС и Турция, които са много“. „Но ние ще имаме открит и искрен дебат с Ердоган“, допълни той.\r\nТурция се надява да получи визова либерализация за своите граждани в ЕС. „Турция смята това за приоритет“, заяви Джабур, но според нея „би било самозалъгване да се вярва, че ЕС ще предоставят на Турция отстъпки по въпроса“. Виктор Турмаков", "date": "2018.03.26", "title": "AFP: Реджеп Тайип Ердоган и европейските лидери се срещат, за да поправят взаимоотношенията си"}
{"url": "http://www.focus-news.net/news/2018/03/26/2504124/api-vremenno-dvizhenieto-se-osashtestvyava-v-edna-lenta-po-pat-i-1-vidin-dimovo-v-rayona-na-dunavtsi-poradi-avariral-tezhkotovaren-avtomobil.html", "text": "Временно движението се осъществява в една лента по път I-1 Видин – Димово в района на Дунавци поради претоварване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост пътния участък.", "date": "2018.03.26", "title": "АПИ: Временно движението се осъществява в една лента по път I-1 Видин – Димово в района на Дунавци поради аварирал тежкотоварен автомобил"}
{"url": "http://www.focus-news.net/news/2018/03/26/2504127/daily-sabah-parvite-turski-raketi-vazduh-vazduh-sa-gotovi-za-dopalnitelni-izpitaniya.html", "text": "След първите си успешни наземни изпитания, първите произвеждани в Турция ракети въздух-въздух „Гьокдоган“ (Сокол скитник) и „Боздоган“ (Сокол-чучулигар) ще преминат нови изпитания към края на 2018 г., пише  Daily Sabah.\r\nСлед разработването си и демонстрацията си пред министерството на отбраната на Турция двата модела преминаха наземни изпитания, при които бяха преценени двигателите им и поразяващата им способност. Изпитанията са успешно проведени в черноморската провинция Синоп. \r\nОчаква се, след като преминат въздушни изпитания, двете ракети да влязат на въоръжение до 2020 г.  „Гьокдоган“ е с къс обхват, висока маневреност и с то\r\nплинно насочване, докато „Боздоган“ е с дълъг обхав и с радарна система за следване. Виктор Турмаков", "date": "2018.03.26", "title": "Daily Sabah: Първите турски ракети въздух-въздух са готови за допълнителни изпитания"}
{"url": "http://www.focus-news.net/news/2018/03/26/2504128/burgas-s-muzikalno-poetichna-programa-v-grada-zapochnaha-initsiativite-po-povod-denya-na-trakiya.html", "text": "С музикално-поетична програма в града започнаха инициативите по повод Деня на Тракия, предаде репортер на Радио „Фокус“ - Бургас. Празничната програма се провежда пред Военния клуб в морския град. Тя започна с музикално-поетична програма с участието на ФГ „Тракийска памет“ и ФГ „Тракийче“, след което продължи с церемонията по полагане на венци и цветя пред Паметника на 24-ти Черноморски пехотен полк. \r\nНа днешния ден преди 105 години през 1913 година Втора българска армия успешно превзема непревземаемата Одринската крепост. „Днес празнуваме победата на Втората българска армия, а и като Ден на Тракия, защото Одрин и Одринско са най-изконните земи за тракийци. Те дълго са очаквали своето освобождение. Датата е много паметна за всички тракийци. Очакваният блян Одрин да бъде български се случва на 26 март и през 2011 година денят е обявен официално за Ден на Тракия“, каза историкът Лазар Налбантов. Потомците на тракийските бежанци в цяла България са над 800 000, а в Бургаския регион са около 100 000. „Бургаският регион е най-компактно населен с тракийци, защото е близко до българо-турската граница. Още през Преображенското въстание има компактни маси и най-вече през 1913 година, защото малко след превземането на Одрин започва Междусъюзническата война и тракийци търпят най-големия разгром и годината е белязана като разорението на тракийските българи. Масово започват да се изселват от Източна, от Одринска и от Беломорска Тракия и в Бургаско се заселват около 100 000 тракийци. Александър Георгиев - Коджакафалията дава имоти, за да се настанят бежанците“, каза още Налбантов.\r\nПразничната програма продължи с тържественото шествие през площад „Тройката“. В 12.30 часа в параклис „Св. Георги Победоносец“ в Приморски парк ще започне Панихида за загиналите български войни и тракийци. В 13.00 часа ще започнат словата и поднасяне на цветя пред паметниците на тракийските герои капитан Петко Войвода, Михаил Герджиков и Георги Кондолов в Приморски парк – Бургас.\r\nМария РУСЕВА", "date": "2018.03.26", "title": "Бургас: С музикално-поетична програма в града започнаха инициативите по повод Деня на Тракия"}
{"url": "http://www.focus-news.net/news/2018/03/26/2504132/ministar-nikolay-nankov-shte-otkrie-konferentsiyata-patna-bezopasnost-novi-tehnologii-i-dobri-svetovni-i-evropeyski-praktiki.html", "text": "Министърът на регионалното развитие и благоустройството Николай Нанков ще открие международната конференция „Пътна безопасност: Нови технологии и добри световни и европейски практики“. Събитието ще се състои утре, 27 март, от 09.30 часа в хотел „Маринела“, гр. София. На него ще бъдат представени добрите практики, иновативни технологии и възможни решения за подобряване на пътната безопасност и намаляване броя на жертвите на пътя. Това съобщиха от пресцентъра на Министерство на регионалното развитие и благоустройството (МРРБ).\r\nФорумът е част от календара на Българското председателство на Съвета на ЕС 2018 г. и ще се проведе с подкрепата на Министерството на регионалното развитие и благоустройството. Конференцията е организирана от Сдружение „Българска Браншова Асоциация Пътна Безопасност“, Международната пътна федерация и Европейската пътна федерация.", "date": "2018.03.26", "title": "Министър Николай Нанков ще открие конференцията „Пътна безопасност: Нови технологии и добри световни и европейски практики“"}
{"url": "http://www.focus-news.net/news/2018/03/26/2504122/prezidentat-rumen-radev-prekarshenite-sadbi-na-trakiyskite-balgari-ne-uspyaha-da-izpepelyat-rodovata-pamet-i-nadezhdata-che-spravedlivostta-nyakoy-den-shte-vaztarzhestvuva.html", "text": "Разрушените домове и прекършените съдби на тракийските българи не успяха да изпепелят родовата памет и надеждата, че справедливостта някой ден ще възтържествува. Това каза държавният глава Румен Радев по време на тържествено поклонение по повод Деня на Тракия и отбелязването на 105 години от Одринската епопея в столицата, предаде репортер на Агенция „Фокус“. \"Преди 105 години на днешния ден, камбаните на храма „Александър Невски\" възвестиха падането на Одрин. Тази славна военна победа бе триумф на българския национален дух, въплътен във войниците и командирите по бойните полета на Тракия. Но тази победа остана в хрониките. Последва я политическо поражение, довело до една от най-големите национални трагедии - преследването, изтреблението и разорението на тракийските българи\", заяви държавният глава.\r\nСъбитието се проведе пред паметника „Одринска епопея“ в градинката до църквата „Св. Николай Софийски“. В тържественото поклонение взеха участие още вицепремиерът Валери Симеонов, кметът на София Йорданка Фандъкова, лидерът на БСП Корнелия Нинова, лидерът на БСП-София Калоян Паргов, народни представители, общински съветници и десетки граждани. \r\nЦветелин ДИМИТРОВ", "date": "2018.03.26", "title": "Президентът Румен Радев: Прекършените съдби на тракийските българи не успяха да изпепелят родовата памет и надеждата, че справедливостта някой ден ще възтържествува"}
{"url": "http://www.focus-news.net/news/2018/03/26/2504131/dobrich-prodalzhava-izpalnenieto-na-deynosti-na-obekt-integriran-proekt-za-podobryavane-na-vodniya-tsikal-na-grad-dobrich.html", "text": "Продължава изпълнението на дейности на обект ,,Интегриран проект за подобряване на водния цикъл на град Добрич“, предаде кореспондент на Радио „Фокус” – Варна.  Продължава изпълнението на дейности в Добрич на обект ,,Интегриран проект за подобряване на водния цикъл на град Добрич“ по улиците “Арда“ и “Спартак“ по ЛОТ3. По ЛОТ2 се извършват строително-монтажни работи по улиците „П.Р. Славейков“, „Брегалница“, „Ерма“, „Иван Хадживълков“, „Богдан“, „Велико Търново“ и „Крайовски договор“. В Добрич времето е облачно, духа умерен до силен вятър, с превалявания, температурата е около 8 градуса.\r\nЖулиета НИКОЛОВА", "date": "2018.03.26", "title": "Добрич: Продължава изпълнението на дейности на обект ,,Интегриран проект за подобряване на водния цикъл на град Добрич“"}
{"url": "http://www.focus-news.net/news/2018/03/26/2504130/smolyan-vremenno-dvizhenieto-na-vsichki-avtomobili-po-pat--8683-smolyan-smilyan-v-rayona-na-selo-chokmanovo-poradi-patnotransportno-proizshestvie.html", "text": "Временно движението на всички автомобили по път III-8683 Смолян – Смилян в района на село Чокманово поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание по обходен маршрут: път III-868 Смолян – Фатово – Рудозем, път III-8681 Рудозем – Бяла Река – Смилян и обратно.", "date": "2018.03.26", "title": "Смолян: Временно движението на всички автомобили по път III-8683 Смолян – Смилян в района на село Чокманово поради пътнотранспортно произшествие"}
{"url": "http://www.focus-news.net/news/2018/03/26/2504125/slovenskiyat-prezident-borut-pahor-za-nas-sa-mnogo-vazhni-vzaimootnosheniyata-ni-s-balgariya-i-iskame-da-gi-zadalbochim.html", "text": "За нас са много важни взаимоотношенията ни с България и искаме да ги задълбочим. Това каза по време на пресконференция словенският президент Борут Пахор, който е на официално посещение в България и проведе среща с държавния глава Румен Радев, предаде репортер на Агенция „Фокус”. „С президента на България говорихме и по някои въпроси, които по особен начин свързват Словения и България. Той много любезно спомена добрия словенски опит за примиряване с миналото. Това е процедура, която никога няма да бъде завършена. Такъв е духът на времето”, заяви президентът Похар подчерта: „Трябва да живеем с историята по такъв начин, че да създаваме добро бъдеше за децата ни”.\r\n„Словения и България се намират от двата края на един конфликтен и тежък регион – Западните Балкани, Регионът, който се старае да се присъедини към ЕС и НАТО”, заяви словенския президент и призова България и Словения да използват опита си, за да допринесат за спокойствието в региона. \r\nСловенският президент Борут Пахор подчерта още, че двете държави имат отлични политически отношения и изведе на преден план желаните те да се запасят и занапред. \r\n„Европа и светът се сблъскват с нови рискове за сигурността, а за Словения, България и ЕС това е ново предизвикателство”, заяви още той. \r\nИван ЛАЗАРОВ", "date": "2018.03.26", "title": "Словенският президент Борут Пахор: За нас са много важни взаимоотношенията ни с България и искаме да ги задълбочим"}
{"url": "http://www.focus-news.net/news/2018/03/26/2504134/shumen-katastrofa-mezhdu-tir-i-lek-avtomobil-e-stanala-na-patya-shumen-han-krum-po-parvonachalni-danni-ima-zaginal.html", "text": "С повишение внимание да се движат водачите по пътя от кв. \"Дивдядово\" към Велики Преслав поради пътнотранспортно произшествие. Това съобщиха от ОДМВР - Шумен. Според първоначалната информация автомобил се е ударил челно в ТИР, водачът на автомобила е загинал. Екипи на \"Пътна полиция\" регулират движението на мястото на инцидента. Изясняват се причините за катастрофата.\r\nИвелина ИВАНОВА", "date": "2018.03.26", "title": "Шумен: Катастрофа между ТИР и лек автомобил е станала на пътя Шумен - Хан Крум, по първоначални данни има загинал"}
{"url": "http://www.focus-news.net/news/2018/03/26/2504133/api-vremenno-dvizhenieto-po-patya-shumen-han-krum-v-uchastaka-ot-divdyadovo-do-beliya-bair-v-posoka-han-krum-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път  I-7 Шумен - Хан Крум в участъка от Дивдядово до Белия баир в посока Хан Крум се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.03.26", "title": "АПИ: Временно движението по пътя  Шумен - Хан Крум в участъка от Дивдядово до Белия баир в посока Хан Крум се осъществява в една лента поради пътнотранспортно произшествие"}
{"url": "http://www.focus-news.net/news/2018/03/26/2504137/mvr-nad-6-kilograma-heroin-sa-izzeti-pri-proverka-na-lek-avtomobil-na-gkpp-vidin-zadarzhani-sa-dvama-mazhe.html", "text": "Над 6 килограма хероин са иззети при проверка на лек автомобил на ГКПП  - Видин, задържани са двама мъже. Това съобщиха от пресцентъра на МВР. На ГКПП - Видин в края на миналата седмица за излизане от страната пристигнал лек автомобил с двама софиянци – на 26 и 24 години. При извършване на физически оглед на колата от българските и  румънските гранични власти, заедно с митничари от Териториално митническо управление - Лом, възникнало съмнение за съдържанието на фабричните кухини. Автомобилът бил отклонен за допълнителна проверка, при която в кухините зад задната седалка са открити 12 пакета, увити с алуминиево фолио с общо тегло 6.230 килограма. В пакетите е установено светлокафяво прахообразно вещество, което при проверка с наркотест реагирало на хероин. Уведомена е Окръжната прокуратура. Двамата мъже са задържани в ГПУ - Видин. Наркотичното вещество и автомобилът са иззети. По случая е в ГПУ - Видин е образувано досъдебно производство", "date": "2018.03.26", "title": "МВР: Над 6 килограма хероин са иззети при проверка на лек автомобил на ГКПП  - Видин, задържани са двама мъже"}
{"url": "http://www.focus-news.net/news/2018/03/26/2504136/kmetat-na-sofiya-yordanka-fandakova-pochitame-pametta-na-trakiyskite-ni-sanarodnitsi-i-pozdravyavame-tehnite-potomtsi-nedelima-chast-ot-naroda-na-obedinena-balgariya.html", "text": "Почитаме паметта на тракийските ни сънародници и поздравяваме техните потомци, неделима част от народа на обединена Българи. Това каза кметът на София Йорданка Фандъкова по време на тържествено поклонение по повод Деня на Тракия и отбелязването на 105 години от Одринската епопея в столицата, предаде репортер на Агенция „Фокус“. \"Днес отбелязваме 105 години от Одринската епопея. Почитаме паметта на нашите тракийски сънародници и поздравяваме техните потомци, които са неделима част от народа на обединена България и продължават делото си на съхранение на една от най-древните култури в Европа\", заяви Фандъкова. \"Намираме се при паметника, който признателните столичани издигат в периода 1928-1932 година, за да напомнят за саможертвите в подвига на тракийци. На 26 март 1913 година е превзета непревземаемата одринска крепост. Завършва една от блестящите операции на българската армия през Балканската война. За историята на Тракия, която трябва да се помни, 1913 година е година на величие и трагедия. Величие, защото тракийските българи са проявили истински героизъм, за да отстоят себе си като българи. Трагедия, тъй като са преживяли не само икономическо разорение, но са били прогонени от своите земи\", коментира още кметът на София.\r\nЦветелин ДИМИТРОВ", "date": "2018.03.26", "title": "Кметът на София Йорданка Фандъкова: Почитаме паметта на тракийските ни сънародници и поздравяваме техните потомци, неделима част от народа на обединена България"}
{"url": "http://www.focus-news.net/news/2018/03/26/2504138/sport-lotar-mateus-othvarli-dannite-che-shte-stane-sledvasht-starshi-trenyor-na-bayern-myunhen.html", "text": "Германският футболист Лотар Матеус опроверга появилите се слухове, че той е готвен за позицията старши треньор на Байерн Мюнхен.\r\nСъщевременно той заяви че, смята Томас Тухел за основен претендент за поста. Виктор Турмаков", "date": "2018.03.26", "title": "Спорт: Лотар Матеус отхвърли данните, че ще стане следващ старши треньор на Байерн Мюнхен"}
{"url": "http://www.focus-news.net/news/2018/03/26/2504141/sitel-makedoniya-balgarskata-pravoslavna-tsarkva-e-gotova-da-izprati-delegatsiya-po-sluchaya-1000-godini-ot-formiraneto-na-ohridskata-arhiepiskopiya.html", "text": "Българската православна църква ще изпрати делегация на честванията по повод 1000-годишнината от създаването Охридската архиепископия, която ще се проведе в Охрид на 28 май тази година, ако получи покана, заяви българският патриарх Неофит, цитиран от скопския телевизионен канал   „Сител“.\r\n„Ако има покана, ще изпратим делегация“  заяви патриархът. \r\n„На специална сесия, проведена на 13 март, Светия синод на Македонската православна църква - Охридска архиепископия взе решение честването на 1000-годишнината от създаването си да се проведе в катедралния храм „Св. София“ в Охрид на 28 май. Виктор Турмаков", "date": "2018.03.26", "title": "„Сител“ (Македония): Българската православна църква е готова да изпрати делегация по случая 1000 години от формирането на Охридската архиепископия"}
{"url": "http://www.focus-news.net/news/2018/03/26/2504129/vitsepremierat-ekaterina-zaharieva-izprati-saboleznovatelna-telegrama-do-ruskiya-vanshen-ministar-sergey-lavrov.html", "text": "Вицепремиерът и министър на външните работи Екатерина Захариева изпрати съболезнователна телеграма до външния министър на Руската федерация Сергей Лавров по повод пожара, избухнал в търговски център в град Кемерово, при който загинаха над 50 души. Това съобщиха от пресцентъра на Министерство на външните работи (МВнР).\r\n„С дълбока болка приех вестта за жестоката трагедия в Кемерово, довела до десетки човешки жертви, сред които и много деца. \r\nКато изразявам своите най-искрени съболезнования бих желала да предам чрез Вас  моето съчувствие към болката и мъката на семействата и близките на загиналите в трагичния инцидент, а на ранените да пожелая скорошно оздравяване“, пише Захариева в писмото си до своя руски колега.", "date": "2018.03.26", "title": "Вицепремиерът Екатерина Захариева изпрати съболезнователна телeграма до руския външен министър Сергей Лавров"}
{"url": "http://www.focus-news.net/news/2018/03/26/2504139/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще си припомним отново историята на създаването на Първото селскостопанско училище у нас, това в Садово. Това ще стане с помощта на Димитър Йорданов, директор на Селскостопанската гимназия в Садово. Димитър Йорданов ще ни каже и любопитни новини от настоящето на гимназията. Ще разберем също така какъв беше интересът към предлаганите сортове от Института по растителни генетични ресурси – Садово на изложението „Агра 2018” тази година. За това ще ни разкаже доц. д-р Станислав Стаматов, заместник-директор на Института по растителни и генетични ресурси „Константин Малков“ в Садово.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.03.26", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/03/26/2504140/shumen-yaz-ticha-preliva-prez-prelivnik-s-1215-kub-msek.html", "text": "Яз. „Тича“ прелива през преливник с 12.15 куб. м/с, през основния изпускател с 13 куб. м/с + 5 куб. м/с през ВЕЦ. Това сочат данните на сайта на Басейнова дирекция „Черноморски район“ към 11.00 часа днес. Яз. „Кълново“ на територията на община Смядово прелива с 0.3 куб. м/с и се източва през основен изпускател с 0.4 куб. м/с. Продължава контролираното изпускане на яз. „Нови Пазар 1“,  който е завирен на 80%. На територията на общ. Търговище яз. „Съединение“ се изпуска през основен изпусктател с 2 куб. м/сек, яз. „Овчарово“  се изпуска с 0.8  куб. м/сек, през основен изпускател се изпуска яз. „Вардун“, както и яз. „Поляница“ – с 0.02 куб. м/сек. Яз. „Руец“ прелива с 0.03 куб. м/сек и се изпуска през основен изпускател. На територията на общ. Омуртаг яз. „Красноселци“ се изпуска  с 0.8  куб. м/с, в общ. Лозница – яз. „Каменна чешма“ се изпуска с 0.1  куб. м/с.", "date": "2018.03.26", "title": "Шумен: Яз. „Тича прелива през преливник с 12.15 куб. м/сек"}
{"url": "http://www.focus-news.net/news/2018/03/26/2504109/premierat-boyko-borisov-izrazi-saboleznovaniya-po-povod-tragediyata-v-kemerovo-v-rusiya.html", "text": "В телеграма до министър-председателя на Руската федерация Дмитрий Медведев премиерът Бойко Борисов изрази своите най-дълбоки съболезнования във връзка инцидента в гр. Кемерово, довел до смъртта на десетки хора. Това съобщиха от правителствената информационна служба.\r\n„Ужасната трагедия, отнела живота и на много деца, я прави още по-тежка за всички. Изразявам дълбоката си съпричастност и съчувствие на семействата на загиналите и желая бързо възстановяване на пострадалите“, се казва в телеграмата.", "date": "2018.03.26", "title": "Премиерът Бойко Борисов изрази съболезнования по повод трагедията в Кемерово в Русия"}
{"url": "http://www.focus-news.net/news/2018/03/26/2504144/stara-zagora-s-vazpomenatelen-ritual-v-kazanlak-beshe-otbelyazan-denyat-na-trakiya-i-pametta-na-zaginalite-pri-prevzemaneto-na-odrin.html", "text": "С възпоменателен ритуал на 61-ва Стрямска механизирана бригада пред  Паметника на загиналите във войните българи в парк „Розариум“ беше отбелязан Денят на Тракия и бе почетена паметта на загиналите при превземането на Одрин, предаде кореспондент на Радио „Фокус“. Сред официалните гости на събитието бяха зам.-председателят на Народното събрание Емил Христов, кметът на община Казанлък Галина Стоянова, Областният управител на Стара Загора Гергана Микова, Илия Налбантов – началник на политическия кабинет на министъра на отбраната, командирът на 61-ва Стрямска механизирана бригада бригаден генерал Пламен Йорданов. Заупокойна молитва за упокоение душите на загиналите герои отслужи Старозагорският митрополит Киприан в съслужие със свещеници.\r\n„Със своя изключителен героизъм и саможертва важна роля в превземането на Одрин изиграват войниците от 23-ти Пехотен Шипченски полк, чиито потомци сме ние. С блестящата победа при Одрин е прелистена последната страница от Балканската война, напоена с кръвта на хиляди свидни жертви. Пролятата кръв не е забравена от поколенията, защото споменът за подвига на нашите предци остава завинаги в нашите сърца“, каза в словото си бригаден генерал Пламен Йорданов.\r\nПред Паметника на загиналите във войните българи бяха поднесени венци и цветя на признателност от името на държавни и местни институции, на патриотични организации и граждани.\r\nПредставители на Национално движение „ Традиция“ направиха възстановка на предаване сабята от пленения Шукри паша на ген. Никола Иванов, главнокомандващ Втора българска армия.\r\nВ 17.30 часа във Военния клуб в Казанлък ще се състои тържествено честване на Деня на Тракия.\r\nСлавяна ГАЙДАРОВА", "date": "2018.03.26", "title": "Стара Загора: С възпоменателен ритуал в Казанлък беше отбелязан Денят на Тракия и паметта на загиналите при превземането на Одрин"}
{"url": "http://www.focus-news.net/news/2018/03/26/2504146/dobrich-vavezhdat-se-promeni-v-obshtinskata-transportna-shema-na-grada.html", "text": "Въвеждат се промени в общинската транспортна схема на града. Предстои тяхното разглеждане и гласуване на редовното заседание на Общинския съвет на Добрич, предаде кореспондент на Радио „Фокус” – Варна. Сега действащата транспортна схема е влязла сила през месец юли 2014 година. Необходимо е нейното актуализиране, е посочено в докладна записка, внесена от зам.-кмета „Икономическо развитие и европейски фондове“ Росица Йорданова. Проектът е изготвен от специално формирана комисия, с представители на Община град Добрич и Изпълнителна агенция „Автомобилна администрация“. Предвидени са промяна в автобусна линия № 233 с нова спирка „Братя Жекови“ (по ул. „Калиакра“), промяна в автобусна линия № 304 с нова спирка „Регионална здравна инспекция“ (по бул. „Добричка епопея“), промяна в автобусна линия № 306 с нови спирки „ЦДГ 10“ (по ул. „Сан Стефано“) и  сп. „Църква“ (по ул. „Христо Ботев“), и промяна в автобусна линия № 302 с нов маршрут: бул. „Русия“ - бул. „Добруджа“ -  бул. „Добричка епопея“ - бул. „Трети март“ - бул. „25-ти септември“ - бул. „Русия“ - ул. „Христо Ботев“ - ул. „Ген. Георги Попов“. Последната линия е  целодневна – от 7:00 до 20:00 часа, с интервал на движение в пиковите часове – 45 минути, извън пиковите – 45 минути и празничните дни – 45 минути, със спиране на всички спирки по маршрута. Общата ѝ дължина е 15 км, общо време за движение – 40 мин., общото време за пътуване – 45 минути. Ще се изпълнява ежедневно без неделя.\r\nЖулиета НИКОЛОВА", "date": "2018.03.26", "title": "Добрич: Въвеждат се промени в общинската транспортна схема на града"}
{"url": "http://www.focus-news.net/news/2018/03/26/2504142/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.03.26", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/26/2504145/kyustendil-savetnitsite-v-dupnitsa-shte-reshavat-za-razpredelenie-na-sredstvata-za-sportnite-klubove-kandidatstvane-s-proekti-i-izmenenie-na-naredbi.html", "text": "Съветниците в Дупница ще решават за разпределение на средствата за спортните клубове, кандидатстване с проекти и изменение на наредби. Това съобщи за Радио „Фокус” – Кюстендил Емил Гущеров, председател на Общински съвет – Дупница. По думите му заседанието на съветниците е насрочено за 30 март от 10.00 часа в залата на Общината. В изготвения дневен ред са включени 21 докладни записки. Сред тях са предложение за приемане на средно срочната бюджетна прогноза на община Дупница, приемане на общинска програма за енергийна ефективност, както и одобряване разпределението на средствата, определени в бюджета на община Дупница за  финансово подпомагане на спортните клубове. Ще бъде приета общинска стратегия за личностно развитие на децата и учениците, ще бъде гласувано и разрешение за поставяне на паметна плоча на жп гара – Дупница в знак на признателност към българския народ за спасяването на българските евреи. В заседанието е включен и отчет за дейността на Местната комисия за борба срещу противообществените прояви  на малолетни и непълнолетни. Предвидено е изменение и допълнение в наредбите за овладяване популацията на безстопанствените кучета и  за отглеждане на домашни животни, птици и пчелни семейства. Ще бъдат гласувани и предложения за кандидатстване с проекти по програмите за трансгранично сътрудничество.\r\nВенцеслав ИЛЧЕВ", "date": "2018.03.26", "title": "Кюстендил: Съветниците в Дупница ще решават за разпределение на средствата за спортните клубове, кандидатстване с проекти и изменение на наредби"}
{"url": "http://www.focus-news.net/news/2018/03/26/2504147/smolyan-vazstanoveno-e-dvizhenieto-po-pat--8683-smolyan-smilyan-v-rayona-na-s-chokmanovo.html", "text": "Възстановено е движението по път III-8683 Смолян – Смилян в района на с. Чокманово. Това съобщиха от пресцентъра на Агенция \"Пътна инфраструктура\".", "date": "2018.03.26", "title": "Смолян: Възстановено е движението по път III-8683 Смолян – Смилян в района на с. Чокманово"}
{"url": "http://www.focus-news.net/news/2018/03/26/2504123/tass-broyat-na-zaginalite-pri-pozhara-v-kemerovo-e-dostignal-do-64-dushi.html", "text": "Броят на загиналите при пожара в търговския център в руския град Кемерово достигна до 64 души, предава ТАСС.\r\n„Със съжаление констатираме, че при извънредната ситуация са загинали 64 души“, заяви министърът на извънредните ситуации на Русия Владимир Пучков. Той допълни, че има шанс сградата да се срути. Виктор Турмаков", "date": "2018.03.26", "title": "ТАСС: Броят на загиналите при пожара в Кемерово е достигнал до 64 души"}
{"url": "http://www.focus-news.net/news/2018/03/26/2504150/pregled-na-mezhdunarodnite-novini-do-13-chasa-agentsiya-fokus.html", "text": "В българския град Варна ще се проведе среща на високо равнище Турция-ЕС с участието на турския президент Реджеп Тайип Ердоган, председателя на ЕК Жан-Клод Юнкер и на председателя на Европейския съвет Доналд Туск, предава Anadolu Agency.\r\nАнкара очаква нови данни от ЕС спрямо Митническия съюз, либерализирането на визите, ускоряването на финансовата помощ за Сирия и категорични мерки по борба срещу тероризма. Турция иска от ЕС да демонстрира повече конструктивизъм при изграждането на доверието. Брюксел разбира различията между двете  страни – срещата няма да бъде лесна, и цели укрепване на отношенията.\r\nБългарският министър-председател ще бъде домакин на срещата в ролята си на председател на Съвета на ЕС. Срещата започва н 19:00 българско време и трябва да продължи два часа. След нея трябва да се проведе съвместна пресконференция. \r\nОчаква се обсъждането на европейско-турските отношения, икономиката, търговията, сигурността, борбата срещу тероризма, външната политика, Палестина, Балканите, Сирия, Ирак, Либия и други регионални въпроси. \r\n***  Бившият каталунски лидер Карлес Пучдемон е задържан от германската полиция при навлизане в страната от Дания. Той е задържан, след като европейската заповед за арест по негово отношение бе отново задействана в петък. Пучдемон е арестуван сутринта в неделя на бензиностанция на около 30 км. от границата с Дания.\r\nКолата е пътувала към Хамбург и от там Пучдемон е планирал да се върне в Белгия, където живее в самоналожено изгнание след неуспешния опит за независимост на Каталуния. По данни на местните власти той е временно задържан н затвора Наймюнсте, северно от Хамбург.\r\nХиляди протестираха срещу задържането му в Каталуния.\r\n*** Броят на загиналите при пожара в търговския център в Кемерово в Русия се е увеличил до 53 души.\r\n„По уточнени данни при пожара в центъра „Зимна вишня“ са загинали 53 души“, съобщи представител на оперативния щаб на място на бедствието.\r\n12 души се намират в болницата, от които двама са в тежко състояние. 36 души са получили амбулаторна помощ.\r\n*** Китай призова САЩ да прекратят „икономическите заплахи“, след като президентът Доналд Тръмп обяви, че ще наложи мита върху китайския внос, но и че е готов за преговори, предава  AFP.\r\n„Вратата ни е открита за диалог и консултация“, добави прессекретарят на китайското МВнР Хуа Чунин.\r\n***", "date": "2018.03.26", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/03/26/2504152/pazardzhik-okolo-2000-uchastnika-ot-56-kluba-ot-tsyalata-strana-vzeha-uchastie-v-vii-natsionalen-folkloren-festival-proletno-horo.html", "text": "Около 2000 участника от 56 клуба и групи от различни краища на страната взеха участие в тазгодишния VII Национален фолклорен фестивал „Пролетно хоро”, който премина под мотото „Сънуваме хоро и хоро наяве играем!\". Това съобщи за Радио „Фокус“ – Пазарджик Бояна Кирилова, експерт в общинската администрация в курорта.  Организатори на събитието са Сдружение „Пролетно хоро“, Дружба „Родина“ и Дружество за защита на Родопите, със съдействието на кмета на Община Велинград д-р Костадин Коев. „Дори и снегът спря, когато с гърмежи и под съпровода на Антимовската духова музика тръгна парад-дефилето на „Пролетно хоро”, които извървяха пътя от градския стадион до площад „Възраждане” в кв. \"Каменица\". Почитатели на българските традиции, песни и танци от цяла България направиха във Велинград невероятен празник. Кметът д-р Коев благодари на организаторите, че са посветили националния фестивал на 70 годишнината от създаването на Велинград“, уточни Кирилова. \r\nАлбена ЖИЛЕКОВА", "date": "2018.03.26", "title": "Пазарджик: Около 2000 участника от 56 клуба от цялата страна взеха участие в VII Национален фолклорен фестивал „Пролетно хоро”"}
{"url": "http://www.focus-news.net/news/2018/03/26/2504153/sluzhiteli-na-gdbop-neutraliziraha-organizirana-prestapna-grupa-za-imotni-izmami-zadarzhani-sa-petima-dushi.html", "text": "Служители на ГДБОП неутрализираха организирана престъпна група за имотни измами. Полицейските действия са осъществени под ръководството на Специализираната прокуратура, задържани са петима участници в престъпната схема. Това съобщиха от пресцентъра на МВР. \r\nЛидерът и четиримата участници в престъпната група са привлечени като обвиняеми. На трима от тях Специализираният съд е наложил мярка „задържане под стража“, на техен съучастник, дал показания пред съда, е  наложена мярка „парична гаранция“. Престъпната дейност на организираната група, занимавала се с имотни измами, е установена след проведено близо седеммесечно разследване на ГДБОП по оперативна информация за извършване на незаконна лихварска дейност. В процеса на предварителните действия е установено, че лидерът на групата и четиримата му съучастници са се занимавали с разнообразна дейност, основната от която е била имотни измами. Изяснен е и механизмът, по който била изградена престъпната схема, действала основно в района на столичния квартал „Люлин“. Част от членовете на групата търсели и намирали необитаеми жилища. Техният лидер, чрез широк кръг от познати, установявал починалия собственик, придобивал данни за него, както и дали няма наследници. Тогава пристъпвал към придобиване на жилището - чрез „бушони“ – хора, които нямат доходи или са зависими, изготвяли завещание от името на починалия собственик. За това те получавали минимална сума. С така подготвените саморъчно написани завещания лидерът пристъпвал към придобиването на чуждия имот, минавайки през няколко нотариуса, без да буди съмнение. Сумата от покупката отивала директно при него и той разпределял и парите сред останалите участници. \r\nПо първоначални данни по този начин престъпната група е придобила 10 апартамента в квартала. В хода на проведената операция са извършени над 30 претърсвания на жилища и автомобили и лични обиски на лица, откъдето са иззети множество документи, нотариални актове и банкноти в левове с различен номинал. По думите на гл. комисар Ивайло Спиридонов установената организирана група е емблематична за такива, наблюдавани от ГДБОП. Доказването на тяхната престъпна дейност е изключително трудно с оглед на факта, че няма подали жалба лица. \"Разкриваемостта им ще е приоритет в съвместната работа на ГДБОП и Специализираната прокуратура, защото този сигмент е изключително чувствителен за хората\", уточни Иван Гешев - административен ръководител на СП. \"Ще продължат и действията по разкриването и на типа измамни схеми, при които след спечелено доверие на реални собственици, имотът им се продава и те остават на улицата\", допълни Гешев. Той благодари на ГДБОП за положените усилия при събирането на доказателства в рамките на реализацията.  \r\nПо случая е образувано досъдебно производство по чл. 321 вр. чл. 209 от НК в Специализираната прокуратура. Работата по документирането на престъпната дейност на групата продължава, ще се изяснява и ролята на участието на институциите, откъдето тя е получавала и събирала информация за чуждата собственост.", "date": "2018.03.26", "title": "Служители на ГДБОП неутрализираха организирана престъпна група за имотни измами, задържани са петима души"}
{"url": "http://www.focus-news.net/news/2018/03/26/2504143/afp-kitay-prizova-sasht-da-prekrati-s-ikonomicheskite-zaplahi.html", "text": "Китай призова САЩ да прекратят „икономическите заплахи“, след като президентът Доналд Тръмп обяви, че ще наложи мита върху китайския внос, но и че е готов за преговори, предава  AFP.\r\n„Вратата ни е открита за диалог и консултация“, добави прессекретарят на китайското МВнР Хуа Чунин. Виктор Турмаков", "date": "2018.03.26", "title": "AFP: Китай призова САЩ „да прекрати с икономическите заплахи“"}
{"url": "http://www.focus-news.net/news/2018/03/26/2504154/direktsiya-migratsiya-poluchi-darenie-ot-bchk-za-nuzhdite-na-chuzhdentsite-v-spetsialnite-domove-za-vremenno-nastanyavane.html", "text": "На територията на  Специален дом за временно настаняване на чужденци - София се състоя подписването на договор за дарение и церемония по предаване на дарените вещи и материали от председателя на БЧК  Христо Григоров. Това съобщиха от пресцентъра на МВР. Директорът на дирекция „Миграция“ към МВР старши комисар Николай Николов изрази благодарност към представителите на БЧК за материалната подкрепа за настанените чужденци, която е продължение на дългогодишното сътрудничество между Дирекция „Миграция“ и Българския червен  кръст. Той подчерта изключително важната роля на БЧК при оказване на подкрепа и подобряване на условията на пребиваване на чужденците в домовете на Дирекция „Миграция“. \r\nХуманитарната помощ за настанените чужденци в домовете в Бусманци и Любимец включва лекарства, почистващи препарати, хигиенни материали, 15 перални и 15 сушилни машини, както и бебешки и детски принадлежности и дрехи. \r\nНаправеното дарение ще подпомогне Дирекция „Миграция“ в обезпечаването на по-добри условия за пребиваване на чужденци в домовете.", "date": "2018.03.26", "title": "Дирекция „Миграция“ получи дарение от БЧК за нуждите на чужденците в Специалните домове за временно настаняване"}
{"url": "http://www.focus-news.net/news/2018/03/26/2504135/tass-sdelkata-s-migratsiyata-i-konfliktat-v-egeysko-more-shte-stanat-osnovni-temi-na-sreshtata-na-visoko-ravnishte-es-turtsiya.html", "text": "Срещата между лидерите на ЕС и Турция, която е необходима за нормализацията на отношенията между ЕС и Анкара, ще премине в българския град Варна. Основни теми на преговорите ще станат изпълняването на условията на споразумението между Турция и ЕС по бежанците, а също така обсъждането на конфликта между Турция от една страна и Кипър, Гърция и Италия от друга за добива на газ край остров Кипър, предава ТАСС.\r\nПредседателят на ЕК Жан-Клод Юнкер, председателят на Европейския съвет Доналд Туск, председателят на Европарламента Антонио Таяни ще обсъдят широк спектър двустранни отношения с президента на Турция Реджеп Тайип Ердоган, с външния минисът Мевлют Чавушоглу, с министъра на европейските въпроси Омер Челик, с министъра на икономиката Нихат Забекчи и с министъра на търговията Бюлент Тюфенкчи. \r\n„Необходимо е да се разрешат отношенията с нашия съсед Турция. Диалогът с турския президент трябва да продължи“, подчерта българският министър-председател Бойко Борисов. Той стана основен организатор на срещата, защото България в момента е ротационен председател на Съвета на ЕС. \r\n„Очаква се много трудна среща,  обстановката е много напрегната- Ние трябва да потвърдим ангажимента си за договора за бежанците и да гарантираме втория финансов транш за Турция. Нашата минимална цел е да гарантираме безопасността на външните граници на ЕС. Необходими са ни стабилни отношения с нашите съседи, с Турция“, допълни той. , \r\nСпоред  турския всекидневник „Хюриет“ най-трудната тема на разговорите ще бъде финансовата помощ от 3 милиарда евро за сирийските бежанци. Турция настоява за гъвкава позиция при разпределянето на средства, т.е. да се предостави на Анкара правото да взема самостоятелни решения за тяхното използване, а Европейската комисия заявява готовността си да дава пари само за конкретни проекти.\r\nЕрдоган също така ще се настоява за премахването на визите за турските граждани, както и отварянето на нови глави за преговори по присъединяването на Турция към ЕС. Виктор Турмаков", "date": "2018.03.26", "title": "ТАСС: Сделката с миграцията и конфликтът в Егейско море ще станат основни теми на срещата на високо равнище ЕС-Турция"}
{"url": "http://www.focus-news.net/news/2018/03/26/2504151/shumen-70-godishen-mazh-e-zaginal-pri-katastrofata-na-patya-han-krum-shumen.html", "text": "70-годишен е загинал в пътен инцидент до Белия баир край Шумен. Това съобщиха от ОДМВР - Шумен. Около 11.30 часа водач на лек автомобил Фолксваген „Венто“ с шуменска регистрация  се движил по пътя Велики Преслав - Шумен. Загубил контрол над автомобила и напуснал лентата си за движение. Ударил се в идващия насрещно товарен автомобил „Волво“ с немска регистрация. На мястото на инцидента са насочени екипи на полиция, пожарна и спешна помощ. Установено било, че водачът на лекия автомобил е починал. В МБАЛ - Шумен за преглед е откарана съпругата му. Оставена е под наблюдение. Водачът на ТИР-а, 50-годишен немски гражданин, е тестван за алкохол. Пробата му е отрицателна. По информация на пътуващата в лекия автомобил малко преди инцидента на 70-годишния мъж му прилошало. На място се извършва оглед. Движението се регулира от екипи на „Пътна полиция“. Молим водачите да се движат внимателно в пътния участък и да шофират с повишено внимание.", "date": "2018.03.26", "title": "Шумен: 70-годишен мъж е загинал при катастрофата на пътя Хан Крум - Шумен"}
{"url": "http://www.focus-news.net/news/2018/03/26/2504149/prezidentat-rumen-radev-vaprosat-za-dalzhimite-obezshteteniya-za-imotite-na-trakiyskite-bezhantsi-ne-mozhe-da-bade-premalchavan-ot-nikakvi-saobrazheniya.html", "text": "Войнската доблест и непреклонност не могат да изкупят слабостта нито на някогашните, нито на днешните политици. Това каза държавният глава Румен Радев по време на тържествено поклонение по повод Деня на Тракия и отбелязването на 105 години от Одринската епопея в столицата, предаде репортер на Агенция „Фокус“. „В този славен ден на Тракия, мястото на всеки български държавник е тук, сред вас. Да поискаме прошка, да почетем жертвите, да ви чуем и заедно да отстояваме правата ви на български граждани\", заяви държавният глава. \"Въпросът за дължимите обезщетения за имотите на тракийските бежанци е част от този ангажимент и той не може да бъде премълчаван от никакви съображения. Това е въпрос на справедливост и национално достойнство. Търсенето на решение за този казус не е анахронизъм, а е част от съвременния европейски прочит на историята. Той е в духа и практиката на днешната международна политика и българското общество няма да допуснат историческата истина да се преиначава, а горчивите факти да се замитат под килима на геополитическите съображения\", каза още Румен Радев. \r\nЦветелин ДИМИТРОВ", "date": "2018.03.26", "title": "Президентът Румен Радев: Въпросът за дължимите обезщетения за имотите на тракийските бежанци не може да бъде премълчаван от никакви съображения"}
{"url": "http://www.focus-news.net/news/2018/03/26/2504158/vanya-ananieva-komisiya-za-borba-s-trafik-na-hora-veliko-tarnovo-internet-ostava-edin-ot-osnovnite-metodi-za-vavlichaneto-na-hora-v-trafik-kanali.html", "text": "Интернет остава  един от основните методи за въвличането на хора в трафик канали. Това е и причината първото за годината събитие на Местната комисия за борба с трафик на хора във Велико Търново да е насочено именно към безопасното сърфиране в мрежата. Това каза за Радио „Фокус“ – Велико Търново секретарят на органа Ваня Ананиева. То е традиционно и се провежда ежегодно в края на месец февруари и началото на март. Инициативата е насочена основно към учениците, тъй като те са една от най-рисковите групи в тази насока. Освен начините за превенция от трафик, специалистите им предоставят и информация за това как да се предпазят от други злоупотреби. „През март, април и май правим и традиционна Академия за доброволци, която е част от Кампанията  за противодействие трафика на хора с цел трудова експлоатация. Тъй като традиционно през тези месеци и студени, и трайно безработни търсят сезонна работа в чужбина, често те попадат на некоректни работодатели и дори да не става въпрос за трафик на хора, става въпрос за ситуация, която касае измама в трудовото законодателство и наши съграждани се казват в много неприятни ситуации“, коментира Ваня Ананиева. Третото ежегодно събитие на Местната комисия е посветено на  18 октомври – Европейския ден за борба с трафик на хора. В рамите му доброволци осъществяват различни акции, при които разясняват начините за превецния. Освен това се организират и други кампании, с различни теми, по актуални въпроси и проблеми.\r\nЛуиза ТРАНЧЕВА", "date": "2018.03.26", "title": "Ваня Ананиева, Комисия за борба с трафик на хора - Велико Търново: Интернет остава един от основните методи за въвличането на хора в трафик канали"}
{"url": "http://www.focus-news.net/news/2018/03/26/2504156/shumen-nablyudava-se-digata-na-reka-dunav-v-rayona-na-selo-popina.html", "text": "Наблюдава се дигата на река Дунав в района на село Попина и се следи нивото на покачване на водата. Това каза пред Радио „Фокус“ - Шумен Светла Радева, кмет на населеното място. В района на хотелския комплекс, който е разположен на брега, се наблюдава заливане в най-ниската част, днес водата е излязла на асфалта и на мястото на понтона на бившето пристанище. Има избиване и на подпочвени води в земеделски земи, които са в близост. \r\nСветла Радева посочи, че засега няма опасност и критична ситуация при дигата. „Има известен разлив, но не е опасно на този етап. През 2006 година беше доста критично, разстоянието от дигата до брега е около 500 метра, тогава това място беше пълно с вода, но сега водата е все още далеч“, каза Радева. \r\nКаналът в близост до дигата, който отвежда дунавските води, също все още не е пълен.\r\nИвелина ИВАНОВА", "date": "2018.03.26", "title": "Шумен: Наблюдава се дигата на река Дунав в района на село Попина"}
{"url": "http://www.focus-news.net/news/2018/03/26/2504148/ekip-ot-veterinari-shte-okazhe-pomosht-na-bedstvashtite-kone-v-osogovskata-planina.html", "text": "Екип от ветеринарни специалисти от Областната дирекция по безопасност на храните - Кюстендил ще окаже помощ на бедстващите коне в Осоговската планина. Това съобщиха от пресцентъра на Министерството на земеделието, храните и горите. Възложена е и проверка на собственика им Петър Пищалов. \r\nСлед постъпилата информация от доброволци за случая със стадото коне под връх Руен Българската агенция за безопасността на храните предприе бърза проверка по случая. Трима експерти от ОДБХ - Кюстендил трябва да проверят на място състоянието на конете, дали имат чипове за идентификация, както и дали собственикът на конете е получил средства по линия на ПРСР. Експертите ще окажат пълно съдействие за подобряване на състоянието на конете.\r\nРезултатите от проверките се очакват по-късно следобед.", "date": "2018.03.26", "title": "Екип от ветеринари ще окаже помощ на бедстващите коне в Осоговската планина"}
{"url": "http://www.focus-news.net/news/2018/03/26/2504160/inspektori-na-nap-i-balgarski-institut-po-metrologiya-proveryavat-benzinostantsii-za-ukrivane-na-oboroti.html", "text": "Инспектори на НАП и Български институт по метрология проверяват бензиностанции за съответствие на представената от търговците блок схема на електронната система с фискална памет (ЕСФП) с действителното състояние на място. Това съобщиха от пресцентъра на НАП. Изискването за подаване на блок схемите в НАП бе въведено с промени в законодателството през миналата година.\r\nВ обхвата на проверките попадат обекти, при които е налице риск от укриване на оборотите или от манипулиране на данните, получени от ЕСФП. Органите на двете агенции ще подложат на проверка и обекти, за които не са отстранени нередностите в блок схемата, както и такива, за които е наложително извършването на метрологична проверка от органите на БИМ. При установени несъответствия на блок схемите с организацията на електронните системи с фискална памет, на търговците ще бъде дадено предписание за корекция, а ако такава не бъде направена, ще бъдат налагани административни санкции, допълват от двете ведомства. \r\nОт приходната агенция напомнят, че блок схемата, подписана с електронен подпис (КЕП), се подава единствено чрез електронно съобщение, подписано също с КЕП  на е-адрес на териториалната дирекция на НАП по местонахождение на обекта. В случай на упълномощаване, в електронното съобщение се прилага и електронно подписано пълномощно. \r\n Допълнителна информация за изискванията към обявяването на блок схеми на обекти за търговия с горива може да се получи на телефона за информация на НАП 0700 18 700 на цената на градски разговор.", "date": "2018.03.26", "title": "Инспектори на НАП и Български институт по метрология проверяват бензиностанции за укриване на обороти"}
{"url": "http://www.focus-news.net/news/2018/03/26/2504159/ivaylo-iliev-rayonen-prokuror-na-kyustendil-za-parvi-pat-v-stranata-se-izgrazhda-sinya-staya-v-ramkite-na-prokuraturata.html", "text": "За първи път в страната се изгражда „Синя стая” в рамките на прокуратурата. Това каза пред Радио „Фокус” – Кюстендил Ивайло Илиев, административен ръководител на Районна прокуратура – Кюстендил. По думите му предназначението на „Синята стая” е децата, които имат досег с наказателното и гражданско съдебно производство, да бъдат разпитвани в една щадяща среда, която няма да доведе до стрес в тях от посещението на институции, на работни помещения, на разследващи органи, в съдебни зали. „Идеята е децата да се чувстват сигурни в това помещение, което е оформено като детска стая, и точно поради тази причина и да не бъдат стресирани повторно, ако са жертва на престъпление. Сини стаи в България има изградени доста, но нито една от тях не е изградена в рамките на прокуратура”, каза Ивайло Илиев. По думите му „Синята стая” се състои от две помещения. Едното е оформено като детска стая, за да може детето да се чувства като у дома си, в една приятна за него среда, като в това помещение са разположени микрофони, камери и огледално стъкло, през което може да се наблюдава директно и посредствено дейността на психолога или педагога, който провежда разпита. Във второто помещение, което е техническо оборудвано, реално стоят водещите разпита, разследващия орган – съдът, прокурорът, защитникът, в някои случаи е необходимо и подсъдимият да присъства, като детето няма пряк контакт с тях. Те могат да наблюдават действията, да са сигурни, че всичко се извършва съгласно изискванията на закона, но детето няма пряк контакт с извършителя, което определя то да бъде спокойно и да може да даде в пълна степен показания, съответстващи на обективната истина. „Въпросите се задават от водещия разследването или от съда или от прокурора. Чрез техническо средство се предават на психолога, който, образно казано, чрез слушалка в ухото ги чува и ги пресъздава, задава ги на детето по начин, който е съобразен с възрастта му и със състоянието, в което то в момента се намира”, каза Ивайло Илиев.\r\nВенцеслав ИЛЧЕВ", "date": "2018.03.26", "title": "Ивайло Илиев, Районен прокурор на Кюстендил: За първи път в страната се изгражда „Синя стая” в рамките на Прокуратурата"}
{"url": "http://www.focus-news.net/news/2018/03/26/2504163/kyustendil-rayonnata-prokuratura-e-rabotila-po-26-sluchaya-s-detsa-stanali-zhertva-na-prestaplenie.html", "text": "Районната прокуратура в Кюстендил е работила по 26 случая с деца, станали жертва на престъпление. Това каза пред Радио „Фокус” – Кюстендил Ивайло Илиев, административен ръководител на Районна прокуратура – Кюстендил. „За мен един случай, в който дете става жертва на престъпление или наблюдава престъпление, е прекалено много. Нашите случаи за 2017 година са 26. Имаме 26 деца пострадали от престъпления. Разбира се има и още доста случаи, в които деца са станали свидетели при осъществяване на престъпление, но ние не водим такава статистика”, каза Ивайло Илиев. По думите му тази цифра е притеснителна, дори има градация от 2016 година когато случаите са били 18. „Тази градация допълнително ни мотивира да се стремим да намалим тези случаи, а когато вече ги имаме – да положим грижа за децата, така че поне след като са станали жертва или свидетели на насилие да не бъдат допълнително стресирани от участие в съдебни процедури в една некомфортна за тях среда”, каза Ивайло Илиев.\r\nВенцеслав ИЛЧЕВ", "date": "2018.03.26", "title": "Кюстендил: Районната прокуратура е работила по 26 случая с деца, станали жертва на престъпление"}
{"url": "http://www.focus-news.net/news/2018/03/26/2504162/montana-vremenno-dvizhenieto-po-pat-i-1-trifonovo-sumer-e-ogranicheno-poradi-otstranyavane-na-avariral-tezhkotovaren-avtomobil.html", "text": "Временно движението по път I-1 Трифоново - Сумер е ограничено поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Необходимо е шофьорите да изчакат на място.", "date": "2018.03.26", "title": "Монтана: Временно движението по път I-1 Трифоново - Сумер е ограничено поради отстраняване на аварирал тежкотоварен автомобил"}
{"url": "http://www.focus-news.net/news/2018/03/26/2504166/burgas-zapochva-detski-konkurs-na-tema-zemyata-pchelite-i-horata.html", "text": "От днес започва конкурсът „Земята, пчелите и хората“, каза за Радио „Фокус” – Бургас директорът на Център за подкрепа на личностно развитие – Бургас,  Пепа Ангелова. Конкурсът се организира от Пчеларско сдружение - Бургас, Държавен Фонд „Земеделие“, ЦПЛР-Бургас и Община Бургас. „Децата ще могат да нарисуват всички свои знания как пчелите допринасят за развитието на нашата природа“, добави Ангелова. По думите й в момента се провежда конкурсът за лазарска кукла. Заедно с това вървят и викторините, които се организират всяка година. Тази седмица ще се проведе такава на 28 март в Културен център „Морско казино“ с 9 отбора от детските градини, с по 4 деца. Те ще покажат знанията си по английски език. Цялата програма, която изнесат, ще бъде на английски език. Заедно с това и в двата дни в Морско казино на 28  март и на 29 март ще се проведе форум „Къде да уча до 7-ми клас“. „Единият ден е само за гимназиите, вторият ден е за професионалните училища, където с презентации ученици от съответните училища ще представят защо са избрали това училище на седмокласници, така че ще има още време техният избор да бъде правилно ориентиран. Това е нова дейност, която развиваме за първи път тази година, за да улесним децата и родителите в избор им. Деца ще представят пред деца защо са избрали своето училище“, каза Ангелова. През пролетната ваканция Центърът организира занималня за целодневно отглеждане на деца от 1 до 4 клас за работещите майки. Капацитетът е 20 деца и вече е запълнен. „Ще можем да обгрижваме децата, като им предоставим една прекрасна програма – ще посетим „Акве Калиде“, Авио музея, ще работят при нас, ще учат български език, а може и да боядисваме яйца, през четвъртък“, допълни още Ангелова.\r\nМария РУСЕВА", "date": "2018.03.26", "title": "Бургас: Започва детски конкурс на тема „Земята, пчелите и хората“"}
{"url": "http://www.focus-news.net/news/2018/03/26/2504165/blagoevgrad-rayonna-prokuratura-vnese-iskane-za-zadarzhane-pod-strazha-na-obvinyaem-za-trafik-na-hora-s-tsel-seksualna-eksploatatsiya.html", "text": "Районна прокуратура внесе искане за задържане под стража на обвиняем за трафик на хора с цел сексуална експлоатация. Това съобщиха от пресцентъра на Апелативна прокуратура - София. Вчера властите на Република Словения са предали на разследващите органи на Република България И. Методиев, привлечен в качеството на обвиняем за използване на отделно лице за развратни действия. \r\nДосъдебното производство срещу задържания е било образувано за това, че в периода 24 юни 2016 г. - 03 януари 2017 г., в гр. Благоевград и на територията на Република Кипър, чрез използване на принуда и обещаване и получаване на облага, набрал, приел и транспортирал през територията на страната до гр. Лимасол българска гражданка, с цел да бъде използвана за развратни действия, независимо от съгласието й. \r\nВ резултат на създадения в гр. Хага, чрез Евроджъст, международен екип за разследване е била установена престъпната дейност на И. Методиев и неговата съучастничка Е. Донева. Същата е била задържана на 27 ноември 2017 г. в гр. София по време на съвместна операция. Тогава Методиев е успял да напусне пределите на страната, като е заминал на Кралство Испания. Поради тази причина той е бил привлечен в качеството на обвиняем при условията на задочно производство и срещу него е била издадена Европейска заповед за арест. \r\nДнес, по искане на Районна прокуратура – Благоевград, съдът ще разглежда мярката за неотклонение „Задържане под стража“ спрямо И. Методиев.", "date": "2018.03.26", "title": "Благоевград: Районна прокуратура внесе искане за задържане под стража на обвиняем за трафик на хора с цел сексуална експлоатация"}
{"url": "http://www.focus-news.net/news/2018/03/26/2504168/plovdiv-alkohol-tsigari-i-hranitelni-produkti-na-stoynost-3000-leva-sa-otkradnati-ot-magazin-v-selo-izvor.html", "text": "Алкохол, цигари и хранителни продукти на стойност 3000 лева са откраднати от магазин в село Извор. Това съобщиха от ОДМВР-Пловдив. Според предварителните данни, кражбата била извършена в на 23 срещу 24 март, след разбиване на катинар. На място е направен оглед от служители на Първо РУ. В рамките на образуваното досъдебно производство работата на криминалистите продължава.", "date": "2018.03.26", "title": "Пловдив: Алкохол, цигари и хранителни продукти на стойност 3000 лева са откраднати от магазин в село Извор"}
{"url": "http://www.focus-news.net/news/2018/03/26/2504167/plovdiv-5000-leva-i-lichni-dokumenti-sa-otkradnati-ot-apartamenta-na-52-godishna-zhena-ot-grada.html", "text": "5000 лева и лични документи са откраднати от апартамента на 52-годишна жена от града. Това съобщиха от ОДМВР-Пловдив. Кражба на паричната сума била извършена от незаключен апартамент в областния град. Сигналът е получен на 23 март в Трето-РУ. 52-годишната жена се оплакала, че около 4.30 часа крадци влезли в дома й и отнели паричната сума и документите. По случая е образувано досъдебно производство.", "date": "2018.03.26", "title": "Пловдив: 5000 лева и лични документи са откраднати от апартамента на 52-годишна жена от града"}
{"url": "http://www.focus-news.net/news/2018/03/26/2504169/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "На българо-турската граница на ГКПП „Капитан Андреево“ трафикът е силно интензивен на изход за товарни автомобили, а на ГКПП „Лесово“ трафикът е интензивен на изход за товарни автомобили. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.03.26", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/03/26/2504171/plovdiv-84-godishna-zhena-e-postradala-pri-pozhar-v-doma-y-v-selo-dalbok-izvor.html", "text": "84-годишна жена е пострадала при пожар в дома й в село Дълбок извор. Това съобщиха от ОДМВР-Пловдив. Сигналът е получен на 24 март в 13.20 часа. От огъня са нанесени значителни материални щети по къщата. Жената е настанена в болница с изгаряния. При първоначалния оглед е установено, че запалването възникнало от газова бутилка. По случая е образувано досъдебно производство.", "date": "2018.03.26", "title": "Пловдив: 84-годишна жена е пострадала при пожар в дома й в село Дълбок извор"}
{"url": "http://www.focus-news.net/news/2018/03/26/2504172/kyustendil-poslednite-deset-sela-ot-danachnata-kampaniya-v-obshtinata-shte-badat-poseteni-ot-mobilni-danachni-kasi.html", "text": "Последните десет села в община Кюстендил ще бъдат посетени от мобилни данъчни каси. Това каза пред Радио „Фокус” – Кюстендил Биляна Станимирова, началник на отдел „Местни приходи” към Общината. В рамките на три дни ще бъдат посетени селата Соволяно, Мазарачево, Горна Гращица, Долна Гращица, Таваличево, Гърляно, Каменичка Скакавица, Гюешево и Раненци. „Това са последните села, включени в тазгодишната кампания на нашия отдел. Екипите ще посетят населените места и в отделните кметства хората ще имат възможност да заплатят дължимите данъци и такси за годината”, каза Биляна Станимирова. По думите ѝ очаквано до момента кампанията преминава много добре, а окончателните резултати за събраните суми ще станат ясни, след приключване на кампанията. По традиция Община Кюстендил организира ежемесечна кампания с мобилни данъчни каси, с която се цели улесняване на хората в малките населени места.\r\nВенцеслав ИЛЧЕВ", "date": "2018.03.26", "title": "Кюстендил: Последните десет села от данъчната кампания в общината ще бъдат посетени от мобилни данъчни каси"}
{"url": "http://www.focus-news.net/news/2018/03/26/2504157/netpres-makedoniya-vav-varna-se-provezhda-sreshta-na-visoko-ravnishte-es-turtsiya.html", "text": "Европейският съюз свика среща на високо равнище с Турция в българския град Варна, на която се очаква да бъдат осигурени средства за Анкара за продължаването на договора за сирийските бежанци, но същевременно ще се обсъди и възможното премахване на визите за турските граждани, пътуващи в ЕС, предава македонската агенция „Нетпрес“.\r\nКритичен към това, което смята за укрепване на авторитарноста на турския президент Реджеп Тайип Ердоган и към турската намеса срещу кюрдите в съседна Сирия, Европейският съюз се колебаеше за организацията на срещата. Въпреки това, България, която е домакин на срещата, като председател на ЕС смята тази среща за рядка възможност за диалог със страната, която остава кандидат за членство в ЕС и въпреки дългогодишния застой в преговорите. Лидерите на ЕС също посочват важността на Турция като съюзник на НАТО на юг от континента, спираща миграционните потоци от Близкия изток и Африка към Европа.\r\n„На срещата във Варна идвам със смесени чувства, като имам предвид многобройните различия в мненията между ЕС и Турция. Това ще бъде искрен и открит дебат, в която няма да крием нашите различия, но ще се стремим да подобрим нашето сътрудничество“, заяви председателят на Европейската комисия Жан-Клод Юнкер. \r\nТурският министър по европейските въпроси Омер Челик заяви, че Анкара смята срещата за „важна възможност за развитие на отношенията“, както и че очаква същия положителен и конструктивен подход и от ЕС.\r\nЕрдоган ще изисква изплащането на  договорените три милиарда евро за милионите сирийски бежанци на територията на Турция, както и напредък в преговорите за безвизов режим за турците в ЕС. Виктор Турмаков", "date": "2018.03.26", "title": "„Нетпрес“ (Македония): Във Варна се провежда среща на високо равнище ЕС-Турция"}
{"url": "http://www.focus-news.net/news/2018/03/26/2504173/zam-ministar-denitsa-nikolova-shte-uchastva-v-diskusiya-za-novoto-rayonirane-na-stranata-v-gabrovo-na-27-mart.html", "text": "Заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Северен централен район, което ще се проведе на 27 март в Габрово от 10.00 часа в Ритуалната зала на общинската администрация. Това съобщиха от пресцентъра на Министерство на регионалното развитие и благоустройството.\r\nЗам.-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, представители на бизнеса, научната общност и др. \r\nИнициативата на Министерството на регионалното развитие и благоустройството цели широко обществено обсъждане на предложените от Междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.", "date": "2018.03.26", "title": "Зам.-министър Деница Николова ще участва в дискусия за новото райониране на страната в Габрово на 27 март"}
{"url": "http://www.focus-news.net/news/2018/03/26/2504175/veliko-tarnovo-nepravosposoben-vodach-e-opital-da-izbyaga-ot-politseyski-patruli-na-dve-oblastni-direktsii-na-mvr.html", "text": "Неправоспособен водач е опитал да избяга от полицейски патрули на две областни дирекции на МВР. Това съобщиха от пресцентъра на МВР. На 24 март сутринта, полицейски служители от ОДМВР – Стара Загора предприели проверка на лек автомобил „Ауди“ на територията на град Гурково. Водачът не само не се подчинил на полицейското разпореждане, но увеличил скоростта и продължил движението си в посока старата столица.  Навлизайки на територията на ОДМВР-Велико Търново отново е бил предприет опит за проверка на автомобила, но водачът пак не изпълнил полицейското разпореждане. Служители на Пътна полиция предприели преследване на автомобила, който навлязъл в областния град и се отправил към Русе. В с. Куцина преследваният автомобил навлязъл в ниви и разбит кален път. Преследваното возило било установено затънало в калта в землището на с. Крушето, а в близост до него бил и водачът – 31-годишният М. А. от Плевен.  В хода на извършената проверка в автомобила е установено шише с течност, която при полеви наркотест е реагирала на метадон. М. А. обяснил, че той ползва субстанцията. Отказал е кръвна проба и е задържан за срок до 24 часа.", "date": "2018.03.26", "title": "Велико Търново: Неправоспособен водач е опитал да избяга от полицейски патрули на две областни дирекции на МВР"}
{"url": "http://www.focus-news.net/news/2018/03/26/2504176/zam-ministar-ameliya-gesheva-za-parvi-pat-ek-reshava-da-iznese-znaka-za-evropeyskoto-kulturno-nasledstvo-izvan-bryuksel-i-da-go-vrachi-v-plovdiv.html", "text": "За първи път Европейската комисия решава да изнесе знака за европейското културно наследство извън Брюксел и да го връчи в Пловдив. Това каза за Радио „Фокус”- Пловдив зам.-министърът по култура Амелия Гешева. Официалната церемония е от 19.00 часа в Дома на киното в Пловдив.\r\nПо думите на зам.-министърa това е признание за Пловдив и всичко, което прави. Ще бъдат връчени общо 9 приза, но сред тях няма български обект. Гешева посочи със съжаление, че в съревнованието без успех е кандидатствал и архитектурният резерват „Старинен Пловдив“.\r\nДнес в града на конференцията „Културното наследство за една по-надеждна Европа”, която е част от официалната програма на Българското председателство на Съвета на Европейския съюз, са събрани най-добрите експерти в сферата на наследството. Конференцията започва в 16.00 часа. \r\n„Ще бъде обсъждано какво се прави с културното наследство и как то да бъде част от другите секторни политики и да има повече пари за него, как да се привлекат повече участници в процеса по управлението му и неговото популяризиране”, посочи Гешева. Днес е общата част, на която ще говорят официалните гости - Тибор Наврачич-еврокомисар за образованието, културата, младежта и спорта в Комисията „Юнкер“, бъдещият председател на Икономически социален комитет, заместник председателят на комисията култура и образование в ЕП, членове на ЕК на регионите, зам.-председателят на УС за културно наследство на ЕС и др.\r\n„Същевременно в съседна зала са събрани и директори на творчески фестивали, които се занимават със съвременно изкуство, което значи, че Пловдив има възможности и потенциал и се справя с предизвикателството Европейска столица на културата (ЕСК)”, каза Амелия Гешева.\r\nЗаместник-министърът добави, че подготовката на Пловдив за ЕСК върви успешно, общината има одобрени няколко инфраструктурни проекта, обявена е вече и обществената поръчка за реконструкция на Концертната зала.\r\nЦветана ТОНЧЕВА", "date": "2018.03.26", "title": "Зам.-министър Амелия Гешева: За първи път ЕК решава да изнесе знака за европейското културно наследство извън Брюксел и да го връчи в Пловдив"}
{"url": "http://www.focus-news.net/news/2018/03/26/2504155/vitsepremierat-valeri-simeonov-da-se-nadyavame-che-shte-imame-dobri-novini-ot-varna.html", "text": "Да се надяваме, че ще имаме добри новини от Варна. Това каза пред журналисти вицепремиерът Валери Симеонов след тържественото поклонение по повод Деня на Тракия и отбелязването на 105 години от Одринската епопея в столицата, предаде репортер на Агенция „Фокус“. На въпрос очаква ли се диалогичност от страна на Турция във Варна, Симеонов заяви: „След като има среща значи трябва да има диалогичност. Тя е предопределена от самото съгласие за тази среща. Да се надяваме, че ще имаме добри новини“.\r\nВицепремиерът коментира, че очаква на срещата във Варна да се реши въпроса с бежанската криза. Валери Симеонов добави, че със съдействието на ЕС би трябвало да се намери начин бежанците да бъдат задържани в Турция, тъй като е най-близка до конфликта държава.\r\nЦветелин ДИМИТРОВ", "date": "2018.03.26", "title": "Вицепремиерът Валери Симеонов: Да се надяваме, че ще имаме добри новини от Варна"}
{"url": "http://www.focus-news.net/news/2018/03/26/2504177/blagoevgrad-nad-140-grama-heroin-sa-otkriti-i-izzeti-ot-35-godishen-ot-selo-topolnitsa.html", "text": "Над 140 грама хероин са открити и иззети от 35-годишен от село Тополница. Това съобщиха от пресцентъра на МВР. В хода на проведена акция за противодействие на съхранението и разпространението на наркотични вещества, на 23 март, около 3.20 часа, в района на кръстовището за с. Тополница в посока с. Кулата, от служители на РУ-Петрич е извършена проверка на лек автомобил „Опел Астра“, управляван от К.Т./35г./ от с. Тополница. Намерен и иззет е плик, съдържащ около 144.56 грама хероин. К.Т. е задържан със заповед за задържане до 24 часа.", "date": "2018.03.26", "title": "Благоевград: Над 140 грама хероин са открити и иззети от 35-годишен от село Тополница"}
{"url": "http://www.focus-news.net/news/2018/03/26/2504178/zam-ministar-malina-krumova-shte-uchastva-v-desetata-konferentsiya-na-balgarska-asotsiatsiya-po-vodite-bulakva.html", "text": "На 27 март заместник-министърът на регионалното развитие и благоустройството Малина Крумова ще участва в десетата юбилейна конференция на Българска асоциация по водите – Булаква. Това съобщиха от пресцентъра на Министерство на регионалното развитие и благоустройството.\r\nДвудневният форум ще бъде на тема „Инвестиционни предизвикателства пред водния сектор – Иновативни решения и финансови стратегии“. Откриването му ще се състои от 9.00 часа в Интер Експо център в София. \r\nОт 14.30 часа заместник-министър Крумова ще се включи и в дискусионния форум за ВиК, на който ще се бъде обсъден проектът на нов закон за ВиК отрасъла.", "date": "2018.03.26", "title": "Зам.-министър Малина Крумова ще участва в десетата конференция на Българска асоциация по водите – Булаква"}
{"url": "http://www.focus-news.net/news/2018/03/26/2504180/predsedatelyat-na-narodnoto-sabranie-tsveta-karayancheva-se-sreshtna-s-predsedatelya-na-parlamenta-na-cherna-gora-ivan-brayovich.html", "text": "Председателят на Народното събрание Цвета Караянчева се срещна с председателя на парламента на Черна гора Иван Брайович, съобщиха от пресцентъра на НС. Двамата разговаряха в рамките на 138-та Асамблея на Интерпарламентарния съюз, която се провежда в Женева. \r\nПредседателят на парламента Цвета Караянчева отбеляза традиционно добрите отношения между двете страни и все по-задълбочаващото се секторно сътрудничество. На срещата бе подчертано, че географската близост между България и Черна гора благоприятства развитието на активни икономически връзки. Според Цвета Караянчева за по-пълноценното използване на тази даденост е необходимо осигуряването на по-добра транспортна свързаност между двете държави. Има неизползвани възможности в туризма, хранително-вкусовата, металургичната, текстилната и мебелната промишленост, бе отбелязано на разговора. \r\nЦвета Караянчева подчерта, че европейската перспектива на Западните Балкани е сред приоритетите на Българското председателство на Съвета на ЕС. Подкрепяме постигането на осезаем напредък по европейския път на отделните страни, основан на принципа на индивидуалните им постижения, допълни тя и изрази готовност да подпомагаме преговорния процес на Черна гора с парламентарна експертиза в областта на хармонизирането на законодателството. \r\nПредседателят на Народното събрание изрази задоволство от динамичното парламентарно сътрудничество. \"След нашата среща в София през декември миналата година имаше изключително успешна визита на председателя на Комисията по външна политика Джема Грозданова в Подгорица\", допълни Цвета Караянчева. Според нея активизираният парламентарен диалог дава основание от гледна точка на европейската перспектива да се обсъди провеждането на съвместно заседание на комисиите по външна политика на двата парламента.", "date": "2018.03.26", "title": "Председателят на Народното събрание Цвета Караянчева се срещна с председателя на парламента на Черна гора Иван Брайович"}
{"url": "http://www.focus-news.net/news/2018/03/26/2504170/euobserver-politikata-na-umirotvoryavane-nyama-da-podeystva-na-turskiya-prezident.html", "text": "Лидерите на Европейския съюз ще се срещнат с турския президент Реджеп Тайип Ердоган във Варна. Срещата се провежда, докато Турция извършва нови падения, нарушавайки основните човешки права и свободи, коментира  EUObserver.\r\nКогато председателят на Европейския съвет Доналд Туск и председателят на Европейската комисия Жан-Клод Юнкер заедно с ротационния председател на ЕС  и премиер на България Бойко Борисов ще се срещнат с Ердоган, ще бъдат обсъдени въпроси от взаимен интерес според писмото.\r\nТурското правителство заглуши медиите, конфискува опозиционните вестници, пое пълен контрол над съдебната власт, затвори членовете на парламента и ускори „убийството на демокрацията“ в резултат на неуспешния опит за преврат от 15 юли 2016 г., който Ердоган определи като „дар от Бога“.\r\nНо лидерите на ЕС твърдят, че Турция все още е на път да стане член на ЕС и изпълнява „критериите от Копенхаген“ - стриктния набор от правила за обявяването на страната за кандидат-член. Всъщност Брюксел знае по-добре от всеки друг, че Турция никога не е била по-далеч от тези критерии.\r\nИ все пак в името на миграционната сделка и други \"интереси\" ЕС продължава да умиротворява президента Ердоган.\r\nПредположението, че Турция все още е страна кандидатка за членство в ЕС, помага на Ердоган да консолидира демократичната фасада на все по-авторитарен режим. Политиката на умиротворяване няма как да проработи.\r\nДори напротив, тя кара Анкара да ускори повалянето на оставащите основи на и без това отслабената демокрация.  \r\nТъй като лидерите на ЕС се въздържат от използването на все по-намаляващото им влияние върху Турция, демонтирането на демокрацията се ускорява.\r\nСега е крайно време лидерите на ЕС да осъзнаят, че умиротворяването само помага на Ердоган да поддържа фасада на демокрацията, докато изкоренява нейните институции. Виктор Турмаков", "date": "2018.03.26", "title": "EUObserver: Политиката на умиротворяване няма да подейства на турския президент"}
{"url": "http://www.focus-news.net/news/2018/03/26/2504184/veliko-tarnovo-sondazhni-deynosti-nalagat-vremenno-zatvaryane-na-patya-v-podnozhieto-na-tsarevets.html", "text": "Сондажни дейности, свързани с предстоящото укрепване на свличането на земна маса в подножието на Царевец, налагат временно затваряне на улица „Св. Климент Охридски“ във Велико Търново. Това съобщиха от пресцентъра на Общината. Движението ще бъде ограничено на 27 март между 10.00 и 13.00 часа или до приключване на работата, в участъка от площад „Цар Асен I“ до кръстовището край църквата „Св. Четиридесет мъченици“. \r\nПоради ремонтните дейности на улица „Читалищна“, която също е затворена за движение, два са вариантите за обходни маршрути в двете посоки между Велико Търново и Арбанаси – през Южния пътен възел, кв. „Света гора\" и обиколния път зад Царевец или през с. Шереметя. \r\nСондажните дейности налагат временни промени и в движението на градския транспорт. За времето, в което ул. „Св. Климент Охридски“ е затворена, автобусна линия №5 няма да преминава през старата градска част. Крайна спирка на автобусни линии с номера 50 и 110 ще е площад „Цар Асен I”.\r\nЗаради свличането на земната маса и пропадането на участък от тротоара, разположен над средновековния манастир „Великата лавра“, кметът Даниел Панов разпореди спешно проектиране на необходимия авариен ремонт. За безопасното движение на пешеходците върху част от пътното платно са монтирани предпазни парапети, ограждения и пътни знаци. \r\nОбщина Велико Търново апелира към водачите на моторни превозни средства и към пешеходците да преминават с повишено внимание в района и да се съобразяват с временната организация на движение.", "date": "2018.03.26", "title": "Велико Търново: Сондажни дейности налагат временно затваряне на пътя в подножието на Царевец"}
{"url": "http://www.focus-news.net/news/2018/03/26/2504181/varna-10-godini-lishavane-ot-svoboda-pri-strog-rezhim-poluchi-retsidivist-napravil-opit-da-iznasili-vazrastna-zhena.html", "text": "54-годишен опасен рецидивист с инициали И. И. от варненското село Болярци, който е бил предаден на съд от Районната прокуратура във Варна за опит да изнасили 75-годишна жена, като я принудил към това със сила и заплашване, получи днес 15 години лишаване от свобода при строг режим. Срокът е максимален за този вид престъпление. Подсъдимият поиска делото срещу него да се гледа при условията на съкратено съдебно следствие с цел получаване на наказание, намалено с една трета. Така състав на Варненския районен съд му определи да изтърпи общо 10 години лишаване от свобода при строг режим. Това съобщиха от пресцентъра на Апелативна прокуратура - Варна. Със съдебния акт бе уважен частично и гражданският иск на потърпевшата в размер на 15 000 лева. \r\nПрестъплението е извършено от подсъдимия при условията на опасен рецидив. 54-годишният, известен като Исмаил, изтърпявал 12-годишна присъда лишаване от свобода при строг режим, също за изнасилване. В богата му съдебна биография са вписани четири влезли в сила присъди за изнасилване, както и наказания за престъпления против собствеността.\r\nНезависимо от тежестта на извършените от него престъпления и размера на последното му наказание лишаване от свобода, със заповед на началника на варненския затвор Илко Ив. бил награден с 5 денонощия домашен отпуск от 23 юни до 28 юни 2017 г.  Мъжът отседнал при сестра си, която живеела в село Равна гора, община Аврен. \r\nДен преди края на домашния си отпуск – на 27 юни 2017 г., подсъдимият отишъл със сина на сестра си в дома на потърпевшата 75-годишна жена. Племенникът на Илко трябвало да занесе дърва за огрев на възрастната жена и той го придружил. След като доставили дървата, двамата се върнали в къщата в село Равна гора. Подсъдимият пил до зори, когато решил да отиде в дома на 75-годишната съселянка на сестра си с намерението да я изнасили. С хитрост проникнал в пристройката, където жената спяла. \r\nЗа да я принуди да излезе извън дома си, Илко светнал лампите на първия етаж. Събудена от шума, жената излязла да изгаси осветлението. Тогава той се промъкнал в пристройката и се скрил.\r\nСлед като жертвата влязла, Илко я нападнал, затиснал устата й и започнал да се гаври сексуално с нея. Заплашил я, че ще я убие, и обяснил, че искал да бъде с бяла жена. Опитът му за съвкупление останал недовършен по независещи от волята на подсъдимия причини. Насилникът успял да й причини различни травматични увреждания по време на едночасовото си пребиваване в дома на пенсионерката. Жената подала сигнал и 54-годишният затворник бил задържан на връщане от домашния си отпуск. \r\nПрисъдата на Варненския районен съд подлежи на обжалване пред Окръжния съд.", "date": "2018.03.26", "title": "Варна: 10 години лишаване от свобода при строг режим получи рецидивист, направил опит да изнасили възрастна жена"}
{"url": "http://www.focus-news.net/news/2018/03/26/2504186/rakovodstvoto-na-abv-chlenove-i-simpatizanti-na-partiyata-pochetoha-denya-na-trakiya-i-105-godini-ot-odrinskata-epopeya.html", "text": "С венци и цветя от АБВ отдадоха почит и признателност към паметта на тракийските бежанци и към подвига и героизма на Одринци пред паметника, издигнат в чест на българските опълченци при обсадата, атакуването и превземането на Одринската крепост. Това съобщиха от пресцентъра на ПП АБВ. На честванията присъстваха лидерът на партията Константин Проданов, председателите и зам.-председателите на младежката и столичната организации, членове и симпатизанти на политическата формация. \r\nПреди дни в своя позиция ПП АБВ настоя Тракийския въпрос да намери приоритетно място в двустранните отношения с Република Турция, специално по въпроса за имуществото на бежанците от Тракия и Мала Азия и тяхното материално и морално обезщетение.", "date": "2018.03.26", "title": "Ръководството на АБВ, членове и симпатизанти на партията почетоха Деня на Тракия и 105 години от Одринската епопея"}
{"url": "http://www.focus-news.net/news/2018/03/26/2504187/dobrich-zapochna-razdavaneto-na-sotsialni-pomoshti-pod-formata-na-hranitelni-paketi-ot-oblastniya-savet-na-bchk.html", "text": "Започна раздаването на социални помощи под формата на хранителни пакети от Областния съвет на Български червен кръст в Добрич, предаде кореспондент на Радио „Фокус” – Варна. Още преди две седмици бе оповестен графикът за област Добрич. Раздаването започна днес в Добрич и ще продължи до 4 април. Всички граждани на Добрич, които в предходните програми са получавали своите продукти в Пункт №3 - Клуб на пенсионера в жк. „Христо Ботев“ и Пункт №4 - Клуб на пенсионера по ул. „Дунав“, от днес отново ще могат да получат хранителните пакети в сградата на Висше училище по мениджмънт (ВУМ) на ул. „Бачо Киро“ 5А, южно крило (в близост до пазара и БЧК). За третия пункт №5 -ДКЦ-2 на бул. „25-ти ІХ“ 68 няма промяна. В община Шабла разпределението на храните ще започне на 28 март, в Каварна – на 29 март, в Балчик – на 30 март, в Тервел – на 11 април, в Крушари – на 13 април и в Генерал Тошево – на 16 април, в община Добричка – на 20 април. Един пакет е на стойност е около 46 лева. Той включва 16 килограма продукти, между които лютеница, грах, рибна консерва, леща, мед, бисквити и други. Предварителни справки могат да се извършват в офиса на ОС на БЧК в Добрич на ул. Отец Паисий“19 и по телефона. Номерата са публикувани на сайта на милосърдната организация. \r\nЖулиета НИКОЛОВА", "date": "2018.03.26", "title": "Добрич: Започна раздаването на социални помощи под формата на хранителни пакети от Областния съвет на БЧК"}
{"url": "http://www.focus-news.net/news/2018/03/26/2504188/usgs-zemetresenie-s-magnitud-66-po-skalata-na-rihter-registrirano-kray-papua-nova-gvineya.html", "text": "Земетресение с магнитуд 6,6 по скалата на Рихтер е регистрирано край Папуа-Нова Гвинея показва справка на интернет страницата на  Геологическата служба на САЩ (USGS).\r\nЗеметресението е регистрирано в 10:51 часа българско време на 180 км. западно от град Рабаул на дълбочина от 10 км.\r\nНяма данни за жертви и разрушения. Не е обявявана опасност за вълни-цунами.  Виктор Турмаков", "date": "2018.03.26", "title": "USGS: Земетресение с магнитуд 6,6 по скалата на Рихтер регистрирано край Папуа-Нова Гвинея"}
{"url": "http://www.focus-news.net/news/2018/03/26/2504183/haskovo-8500-artikula-s-logoto-na-zashtiteni-marki-sa-izzeti-pri-proverka-na-tovaren-avtomobil-na-gkpp-kapitan-andreevo.html", "text": "8500 артикула с логото на защитени марки са иззети при проверка на товарен автомобил на ГКПП-Капитан Андреево. Това съобщиха от пресцентъра на МВР. На 23 март, в 18.00 часа, на ГКПП-Капитан Андреево е спрян за проверка влизащ от Турция в посока Германия товарен автомобил, управляван от 43-годишен жител на омурташкото село Могила. Стоката била декларирана като текстилни изделия и отговаряла по опис на количеството, но проверяващите констатирали дрехи по смисъла на Закона за марките и географските означения, за които водачът не представил изискуемите по закон придружаващи документи за използване от правопритежателите. По случая е образувано досъдебно производство по чл.172Б,  ал.1 от НК.", "date": "2018.03.26", "title": "Хасково: 8500 артикула с логото на защитени марки са иззети при проверка на товарен автомобил на ГКПП-Капитан Андреево"}
{"url": "http://www.focus-news.net/news/2018/03/26/2504189/smolyan-pochina-arhitektat-na-sgradata-na-rodopskiya-dramatichen-teatar-v-grada-prof-d-r-stefan-popov.html", "text": "Ръководството на Община Смолян и кметът Николай Мелемов поднасят най-искрени съболезнования и изразяват дълбоката си съпричастност към семейството, близките и родствениците на проф. д-р архитект Стефан Попов  по повод неговата смърт, съобщиха от пресцентъра на Общината. В съболезнователния адрес се казва:\r\n„На 23 март т.г. от този свят си отиде един достоен човек, учен и професионалист. Но всички ние ще го запомним като архитекта на емблематичната сграда на РДТ „Николай Хайтов”. Тя е построена през 1984 г. и е  уникална като мащаб и архитектура на територията на страната. Според класация на САБ тя е в двадесетте най-добри сгради на столетието. Проектът  на проф.арх. Стефан Попов (професор на Международната академия по архитектура) печели Награда на Американския институт по архитектура - \"Специален приз\" на Третото световно биенале за архитектура в САЩ - 1985 год.\r\nПроф. д-р арх. Попов е създател и ръководител на специалност „Архитектура“ в Европейския политехнически университет. Ръководител е на учебните програми на Международната академия по архитектура. Бил е гостуващ преподавател в Истанбул, Хюстън, Блексбърг, Вирджиния, Ню Йорк, Берлин и др. Печелил е множество международни и национални архитектурни конкурси. Лауреат е на национални и международни награди. Професор Попов има научни интереси в областта на методите за архитектурно проектиране и обучение и прилага иновативна методика при обучението на студентите. В своята биография има над 250 реализирани проекта и над 90 научни публикации и доклади. Проф. д-р арх. Стефан Попов е първият удостоен с почетно звание „Доктор хонорис кауза на Европейския политехнически университет“.\r\nНеговото архитектурно и научно творчество беше богато, всеобхватно и неизброимо, но даже и да беше създал само Родопския драматичен театър в Смолян и това би било достатъчно.\r\nПроф. Попов напусна този свят, но оставеното и съграденото от него ще живее в сърцата на хората и ще напомня за един достойно извървян житейски път.\r\nПоклон пред светлата му памет!\"", "date": "2018.03.26", "title": "Смолян: Почина архитектът на сградата на Родопския драматичен театър в града проф. д-р Стефан Попов"}
{"url": "http://www.focus-news.net/news/2018/03/26/2504182/daily-sabah-turtsiya-ochakva-konstruktivni-pozitsii-ot-es-koito-da-vazstanovyat-doverieto.html", "text": "Анкара очаква конкретни действия от ЕС относно митническия съюз, либерализацията на визите, ускоряването на финансовата помощ за сирийските бежанци и борбата срещу  ПКК на своя територия по време на срещата на високо равнище Турция-ЕС във Варна. Турция ще иска повече конструктивизъм за възстановяване на доверието между двете страни. Поради различията между Анкара и Брюксел се очаква срещата да не бъде „лесна“, но целта ѝ е „засилването на отношенията“, пише  Daily Sabah.\r\nПо-рано миналата седмица турският президент заяви, че позициите на Европа към Турция са далеч от добри, особено по отношение „на терористичните организации“, които извършват широка дейност в страните членки на ЕС. Той посочи, че Европа дава безплатно оръжие на тези, които се борят срещу страната му.\r\nБългарският министър-председател Бойко Борисов ще бъде домакин на срещата в ролята си на ротационен председател на Съвета на ЕС. Срещата ще започне в 19:00 часа местно време и ще продължи два часа. След срещата ще се проведе съвместна пресконференция. По време на срещата ще се обсъдят отношенията в икономиката, търговията, сигурността, борбата срещу тероризма и външната политика. Ще бъде обърнато внимание на Палестина, Балканите, Сирия, Ирак, Либия и редица двустранни въпроси.  Виктор Турмаков", "date": "2018.03.26", "title": "Daily Sabah: Турция очаква конструктивни позиции от ЕС, които да възстановят доверието"}
{"url": "http://www.focus-news.net/news/2018/03/26/2504192/veliko-tarnovo-aktsiyata-zapalete-sveshtichka-darete-krav-organizirat-za-deseti-poreden-pat-v-grada.html", "text": "Акцията „Запалете свещичка, дарете кръв“ организират за десети пореден път в старата столица. Kампанията  традиционно се провежда в храм „Свети Никола“ в деня на големия християнски празник Цветница. През настоящата година това ще се случи в идната неделя - на 1-ви април. Toва съобщи за Радио „Фокус“ – Велико Търново Ваня Паунова, отговаряща за връзки с обществеността в Многопрофилната областна болница за активно лечение „Д-р Стефан Черкезов“. Ежегодно в инициативата се включват около 20 дарители, като повечето от тях са млади хора. „Някои кръводаряват за първи път на хубавия християнски празник, а с направеното добро спасяват пациент, който се нуждае от кръвопреливане“, разказва Ваня Паунова и призовава всеки, който има желание да се включи в благородната акция. Медицинските специалисти ще останат в храма до около 14.00 часа.\r\nЛуиза ТРАНЧЕВА", "date": "2018.03.26", "title": "Велико Търново: Акцията „Запалете свещичка, дарете кръв“ организират за десети пореден път в града"}
{"url": "http://www.focus-news.net/news/2018/03/26/2504164/ekathimerini-gartsiya-iska-es-da-uprazhni-diplomaticheski-natisk-varhu-turtsiya-po-vreme-na-sreshtata-vav-varna.html", "text": "Атина призова ЕС да упражни политически и дипломатически натиск върху Турция, за да прекрати незаконната си дейност в Егейско и Средиземно море, пише  Ekathimerini.\r\nКоментирайки днешната среща на високо равнище във Варна между председателите на ЕК и на Съвета на Европа Жан-Клод Юнкер и Доналд Туск заедно с президента на Турция Реджеп Тайип Ердоган, прессекретарят на гръцкото правителство Димитрис Цанакополус заяви, че провокациите на Турция и нейната агресивна риторите подкопават регионалната стабилност. \r\n„Турция трябва да се завърне на пътя на закона и разума и мисля, че това ще бъде целта на Юнкер във Варна. Ние очакваме да видим и позицията на Ердоган“, допълни той.\r\n„За нас е важно ЕС да упражни политически и дипломатически натиск върху Турция, за да може тя да промени поведението си и повече да не причинява проблеми в региона“, допълни Цанакополус. „Важно е Европа да представи единна и решителна позиция“, заключи той.  Виктор Турмаков", "date": "2018.03.26", "title": "Ekathimerini: Гърция иска ЕС да упражни дипломатически натиск върху Турция по време на срещата във Варна"}
{"url": "http://www.focus-news.net/news/2018/03/26/2504190/veliko-tarnovo-zadarzhaha-po-strazha-mazh-za-darzhane-na-tsigari-bez-banderol-za-nad-300-000-leva.html", "text": "По искане на Районна прокуратура град Велико Търново е наложена мярка за неотклонение \"задържане под стража\" на 56-годишен мъж. Това съобщиха от пресцентъра на Апелативна прокуратура - Велико Търново. Прокуратурата е привлякла Николай Н. в качеството на обвиняем за това, че на 20 март 2018 г. в град Велико Търново, в местността Дълга лъка, в товарно отделение на товарен автомобил „Мерцедес 208 Д”, в немаловажен случай, държал акцизни стоки по смисъла Закона за акцизите и данъчните складове - 40 000 бр. кутии цигари марка „Business Royals” на обща стойност 300 000 лева, без бандерол, когато такъв се изисква съгласно  Закона за акцизите и данъчните складове и Закона за тютюна, тютюневите и свързаните с тях изделия, като предметът на престъплението е в големи размери. \r\nПреценено е, че от събраните до момента доказателства може да се направи обосновано предположение за авторството на деянието. Налице опасност лицето да се укрие или да извърши престъпление.\r\nРазследването продължава под ръководството на Районна прокуратура – Велико Търново.", "date": "2018.03.26", "title": "Велико Търново: Задържаха по стража мъж за държане на цигари без бандерол за над 300 000 лева"}
{"url": "http://www.focus-news.net/news/2018/03/26/2504195/izpalnitelnoto-byuro-na-bsp-shte-provede-svoe-zasedanie-v-pazardzhik-na-27-mart.html", "text": "На 27 март Изпълнителното бюро на БСП ще проведе свое заседание в град Пазарджик. Това съобщиха от пресцентъра на НС на БСП.Така ръководството на левицата изпълнява своето обещание да заседава в различни градове на страната, за да е близо до проблемите на хората по места и да предлага решения. В заседанието ще участват председатели на Областния съвет на БСП и народни представители от областта. Ще бъде проведена среща с обществеността в Пазарджик.\r\nПредвидена е пресконференция от 13.30 часа в Прес-клуб БТА на ул. „Екзарх Йосиф” 2.", "date": "2018.03.26", "title": "Изпълнителното бюро на БСП ще проведе свое заседание в Пазарджик на 27 март"}
{"url": "http://www.focus-news.net/news/2018/03/26/2504191/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на актуалните и интересни теми, свързани с Община Петрич. В първата част от предаването ще Ви разкажем повече за една кампанията, която днес се провежда в СУ „Пейо Яворов“ – Петрич. Тя се организира от Български червен кръст – Петрич, съвместно с ръководството на учебното заведение. Целта ѝ е да запознае децата с опасностите, които крие употребата на наркотичните вещества. За кампанията и нейните цели ще разговаряме с д-р Бойка Радева, председател на червенокръстката организация, и с директорът на училището Таня Георгиева. Във втората част на днешното издание продължаваме рубриката „Духовност, просвета и култура“, в рамките на която ще Ви представим читалище „Искра“ в село Михнево. Наш гост ще бъде неговият секретар Таня Любенова. А в края на предаването пък ще Ви разкажем за писателят и драматург – Димитър Панделиев.\r\nОчакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич.\r\nСлушайте предаването „Петрич – древен и вековечен“, за да опознаете, но и да обикнете древната и вечна Община Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.03.26", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/03/26/2504194/plovdiv-vtori-obuchitelen-seminar-na-tema-muzeite-kato-sotsialni-i-obrazovatelni-prostranstva-shte-se-provede-v-grada.html", "text": "Втори обучителен семинар „Музеите като социални и образователни пространства“ ще се проведе в Регионален исторически музей – Пловдив от 27 до 29 март. Това съобщиха за Радио „Фокус“ - Пловдив от Фондация „Пловдив 2019“. Семинарът е част от програмата на „Пловдив – Европейска столица на културата 2019“. Целта е да се подобри работата на музеите с различните типове публика. Специалисти от пловдивските музеи и културни институции ще се фокусират върху интерпретацията на музейни експонати и експозиции и диалога между музея и публиката. Ще се проведе и практически модул, посветен на изготвянето на образователни програми, които да ангажират, мотивират и изградят качествено преживяване за посетителите. Други теми в семинара ще бъдат още как посетителят интерпретира и преживява видяното в музея, как да се стимулира изграждането у посетителите на интерес и на лични връзки с предметите в музея, с темите на експозицията, с мисията на музея, какво от това, което правят музеите би  накарало хората да се върнат в него.\r\nСеминарът ще се проведе от 27 до 29 март, от 9.30 до 17.00 часа в Регионален исторически музей - Пловдив и Регионален Археологически музей - Пловдив.\r\nПоредицата семинари е организирана от Комисия за образователен обмен Фулбрайт и Фондация „Моят музей“ и е част от програмата на Пловдив – Европейска столица на културата 2019.", "date": "2018.03.26", "title": "Пловдив: Втори обучителен семинар на тема „Музеите като социални и образователни пространства“ ще се проведе в града"}
{"url": "http://www.focus-news.net/news/2018/03/26/2504198/pazardzhik-folklornite-sastavi-shte-se-predstavyat-s-2-pesni-na-natsionalniya-festival-za-mladi-izpalniteli-na-balgarska-patriotichna-pesen-rodolyubie-v-panagyurishte.html", "text": "Продължава приемането на заявки за участие в ХІV-я Национален фестивал за млади изпълнители на българска патриотична песен „Родолюбие”, който се провежда в Панагюрище, съобщи за Радио „Фокус” – Пазарджик Радка Костуркова от общинската администрация. Тя уточни, че организатори на фестивала са Община Панагюрище и Център за подкрепа за личностно развитие – Панагюрище. „Целта на конкурса е разпалване на родолюбиви чувства, издигане на националното самочувствие и самосъзнание, популяризиране на българската песен с патриотична насоченост, откриване и изява на млади таланти в певческото изпълнителско изкуство“, каза също Костуркова. Тя допълни, че в конкурсната програма индивидуалните изпълнители и вокалните формации участват с две песни. Първата песен задължително трябва да бъде с патриотично съдържание /за родината, за семейството, за родната природа/. Втората песен може да бъде патриотична или забавна. Времетраенето е до З минути за една песен. Стилът на песните трябва да бъде близък до оригинала и съобразен с целите на фестивала. По преценка на журито втората песен може да бъде прекъсвана. Конкурсът ще се проведе на 21 и 22 април в Театър „Дом-паметник” в Панагюрище.\r\nАлбена ЖИЛЕКОВА", "date": "2018.03.26", "title": "Пазарджик: Фолклорните състави ще се представят с 2 песни на Националния фестивал за млади изпълнители на българска патриотична песен „Родолюбие” в Панагюрище"}
{"url": "http://www.focus-news.net/news/2018/03/26/2504193/reuters-redzhep-tayip-erdogan-zayavi-che-turtsiya-se-pridarzha-kam-protsesa-za-prisaedinyavane-kam-es.html", "text": "Президентът на Турция Реджеп Тайип Ердоган заяви, че по време на срещата на високо равнище във Варна ще поиска от ЕС да вдигне всички препятствия пред членството на страната му в Съюза, предава  Reuters.\r\n„Ердоган заяви, че също така ще обсъди това, което смята за провал на страна от ЕС при спазването на обещанията му по сирийските бежанци. Той заяви това преди заминаването си във Варна.  Виктор Турмаков", "date": "2018.03.26", "title": "Reuters: Реджеп Тайип Ердоган заяви, че Турция се придържа към процеса за присъединяване към ЕС"}
{"url": "http://www.focus-news.net/news/2018/03/26/2504196/ria-novosti-vanshniyat-ministar-na-balgariya-izrazi-saboleznovaniya-za-pozhara-v-kemerovo.html", "text": "Българският външен министър Екатерина Захариева изпрати на руския си колега Сергей Лавров съболезнования във връзка с трагедията в Кемерово, предава РИА Новости.\r\n„С дълбока мъка получих новините за страшната трагедия в Кемерово, която доведе до десетки човешки жертви, сред които и деца. Бих желала през вас да предам своите искрени съболезнования и дълбоко съчувствие към семействата и роднините на загиналите при този трагичен инцидент, а на ранените да пожелая скорошно оздравяване“, заяви Захариева.\r\nПожарът в търговския център „Зимна вишня“ в Кемерово отне живота на 64 души. Виктор Турмаков", "date": "2018.03.26", "title": "РИА Новости: Външният министър на България изрази съболезнования за пожара в Кемерово"}
{"url": "http://www.focus-news.net/news/2018/03/26/2504200/ombudsmanat-maya-manolova-shte-predstavi-kontseptsiya-na-zakonoproekt-za-lichniya-falit-i-vechniya-dlazhnik-na-27-mart.html", "text": "Омбудсманът Мая Манолова и фондация „Български институт за правни инициативи“ организират съвместен форум на тема „Уредба на фалита на физически лица в Република България – възможности и перспективи“. Това съобщиха от пресофиса на омбудсмана. Събитието ще се състои на 27 март 2018 г. от 9.30 часа в Представителството на Европейската комисия в България на ул. „Г. С. Раковски“ № 124. Експерти, магистрати и представители на институциите ще дискутират проблемите, последиците и възможностите за нормативна уредба на личния фалит.\r\nОмбудсманът Мая Манолова ще представи концепцията за новия законопроект за несъстоятелност на физическите лица. България е единствената държава в Европейския съюз, която няма законодателна уредба за личния фалит, а същевременно се наражда в топ 4 по лоши кредити в Европа. \r\nСоциологическа агенция „Глобал Метрикс“ ще оповести резултатите от първото национално  изследване по въпросите на личния фалит\r\nСъдия Елизабет Стонг от Съда по несъстоятелността в Бруклин, Ню Йорк,  ще сподели американския опит по темата. \r\nВъв форума са поканени да участват министърът на правосъдието Цецка Цачева, министърът на финансите Владислав Горанов, народни представители, евродепутати, магистрати и експерти, представители на Конституционния съд, на Висшия съдебен съвет, на синдикатите, работодателските, съсловните и граждански организации и др.", "date": "2018.03.26", "title": "Омбудсманът Мая Манолова ще представи концепция на законопроект за личния фалит и „вечния длъжник“ на 27 март"}
{"url": "http://www.focus-news.net/news/2018/03/26/2504202/netpres-makedoniya-harvatiya-shte-zakupi-izraelski-iztrebiteli-f-16-barak.html", "text": "Хърватският съвет за национална сигурност ще препоръча на правителството да сключи споразумение за закупуването на 12 изтребителя Ф-16 Барак. На утрешното заседание на Съвета ще бъдат предложени всички четири предложения за самолети, които да заменят хърватските МиГ-ове, предава македонската информационна агенция   „Нетпрес“.\r\nОсвен Израел предложения са дали САЩ, Гърция и Швеция. Според хърватските медии преобладава мнението, че израелската оферта е най-подходяща за Хърватия. \r\nИзраел предлага срещу 500 млн. евро 12 модернизирани самолета с пълна екипировка, два тренажора и гаранция за качество.\r\nКато най-голям конкурент на Израел е разгледано предложението на шведската компания „Сааб“ с нови JAS-39 „Грипен“. Цената на самолета е 700 млн. евро но идва без въоръжение. Друг минус е, че Швеция като държава не е застанала зад предложението на компанията си.  Виктор Турмаков", "date": "2018.03.26", "title": "„Нетпрес“ (Македония): Хърватия ще закупи израелски изтребители Ф-16 „Барак“"}
{"url": "http://www.focus-news.net/news/2018/03/26/2504204/sofiya-200-kg-sa-predadenite-elektrouredi-za-retsiklirane-ot-initsiativa-po-povod-chasa-na-zemyata.html", "text": "200 кг електроуреди са събрани в рамките на инициативата на Столична община за разполагане на мобилен пункт за предаване на остаряло електрическо и електронно оборудване по повод Часа на Земята в събота, съобщиха от пресцентъра на Общината. Мобилният пункт беше разположен на площад \"Княз Александър I Батенберг\" и приемаше остаряла електроника в продължение на 6 часа. Събраните уреди ще бъдат рециклирани от компанията за оползотворяване Екобултех АД, с която Столична община има сключен договор.", "date": "2018.03.26", "title": "София: 200 кг са предадените електроуреди за рециклиране от инициатива по повод Часа на Земята"}
{"url": "http://www.focus-news.net/news/2018/03/26/2504201/desislava-kuzmanova-obshtina-blagoevgrad-programata-ni-za-blagoevgrad-blus-i-dzhaz-2018-e-izklyuchitelno-ambitsiozna-i-smela.html", "text": "Програмата ни за „Благоевград блус и джаз 2018” е изключително амбициозна и смела. Това каза за Радио „Фокус“ - Пирин Десислава Кузманова, управител на „Благоевградфест“. „Поради тази причина сме пуснали и карти с отстъпка, така че всеки , който желае да бъде част от нашия фестивал, може да си закупи карти и билети на касата на зала „Яворов“, каза Кузманова. По думите ѝ програмата е изключително интересна и хубава. „Първата вечер сме посетили на 80-годишнинаната на Милчо Левиев. Той беше почетен гост на фестивала миналата година, а тази година ще участва негов бенд“, каза Кузманова. Иелдъз Ибрахимова ще бъде гост изпълнител на Биг Бенд - Благоевград. „Лъчо Кацарки имаше смелостта да направи своя група и ще дебютира на фестивала за първи път, като отеделн изпълнител. Досега той винаги е участвал като гост на благоевградския Биг Бенд“, каза Кузманова. Тя подчерта, че втората вечер е блус вечер. „Тя ще започне с участието на Васко Кръпката, който артистичен директор на фестивала, заедно с една много качествена група от софийски блусари, които ще изпълнят рзлични изненади. След това на линия ще застане Кели Ръкър- нашето американско участие тази година. Тя пристига от Флорида и е страхотна млада мадама, която е с много голям талант. Това са думи на Васко Кръпката. Хедлаинер на фестивала е Васко Стефановски“, каза Кузманова.\r\nЛора КАЛЧЕВА", "date": "2018.03.26", "title": "Десислава Кузманова, Община Благоевград: Програмата ни за „Благоевград блус и джаз 2018” е изключително амбициозна и смела"}
{"url": "http://www.focus-news.net/news/2018/03/26/2504203/zdravko-mladenov-napoitelni-sistemi-vidin-7-pompeni-stantsii-rabotyat-za-namalyavane-nivoto-na-podpochvenite-vodi-v-oblastta.html", "text": "7 помпени станции работят за намаляване нивото на подпочвените води в областта. Това каза за Радио „Фокус“ – Видин Здравко Младенов, управител на „Напоителни системи“ – Видин. Той посочи, че денонощно се наблюдават всички хидросъоръжения в областта., включително и дигите в района на река Дунав, независимо, че нивото на реката е спаднало. Осем са помпените станции в областта, стопанисвани от „Напоителти системи“ – Видин. „Включени са помпени станции при крайдунавските села Ботево и Цар Симеоново, като там се отводнява канала покрай дигата“, обясни Здравко Младенов. Той добави, че намалява  нивото на реките в областта, няма опасност от преливане през корекциите на реките.\r\nАнна ЛОЗАНОВА", "date": "2018.03.26", "title": "Здравко Младенов, „Напоителни системи“ – Видин: 7 помпени станции работят за намаляване нивото на подпочвените води в областта"}
{"url": "http://www.focus-news.net/news/2018/03/26/2504185/liderat-na-bsp-korneliya-ninova-vsichki-kato-edin-tryabva-da-zashtitim-natsionalniya-interes-na-balgariya.html", "text": "„В Деня на Тракия почитаме паметта на хиляди тракийски мъченици - на тези, които оставиха костите си по дългия път към България, и на тези, които до края на дните си останаха с отворени очи към родните си огнища. Поклон пред паметта на българската армия, пред подвига на офицерите и войниците, които изтръгнаха с голи ръце телените заграждения на Одринската крепост и превзеха турските редути.” Това заяви председателят на БСП Корнелия Нинова по повод деня на Тракия, съобщиха от пресцентъра на партията. \r\n„Днес им отдаваме уважение и показваме, че не сме забравили онези събития от историята на България, които са я направили горда, независима и суверенна държава. Точно днес, на деня на Тракия, ние, българските политици, трябва да докажем, че тя е такава и сега и като един да защитим националния интерес и правата на българските граждани”, каза още лидерът на левицата.", "date": "2018.03.26", "title": "Лидерът на БСП Корнелия Нинова: Всички като един трябва да защитим националния интерес на България"}
{"url": "http://www.focus-news.net/news/2018/03/26/2504199/api-dvizhenieto-se-osashtestvyava-v-edna-lenta-po-pat-i-1montana-vratsa-v-uchastaka-ot-selo-trifonovo-do-selo-sumer-poradi-izteglyane-na-avariral-tezhkotovaren-avtomobil.html", "text": "Движението се осъществява в една лента по път I-1Монтана - Враца, в участъка от село Трифоново до село Сумер, поради изтегляне на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.03.26", "title": "АПИ: Движението се осъществява в една лента по път I-1Монтана - Враца, в участъка от село Трифоново до село Сумер, поради изтегляне на аварирал тежкотоварен автомобил"}
{"url": "http://www.focus-news.net/news/2018/03/26/2504161/prezidentat-rumen-radev-nadyavam-se-premierat-da-postavi-vaprosa-za-nenamesa-na-turtsiya-v-nashite-vatreshni-raboti-v-izborniya-protses-i-v-religioznite-ni-dela.html", "text": "Очаквам България да не остава само в ролята на домакин. Надявам се премиерът да постави въпроса за ненамеса на Турция в нашите вътрешни работи, в изборния процес, в религиозните ни дела, а също така и за обезщетенията на тракийските бежанци. Това каза пред журналисти президентът Румен Радев, коментирайки срещата на високо равнище, която ще се проведе във Варна, предаде репортер на Агенция „Фокус“. „Важно е също така европейските лидери да разберат, че проблемите на България са и европейски проблеми и е нормално ние да очакваме от тях да отстояват българския интерес“, посочи държавният глава. На въпрос дали позицията, която страната ни ще отстоява по време на срещата, е била съгласувана с него, Радев отговори: „Не. Не е съгласувана, но аз съм изказал публично своите съображения“. \r\n„Всички тези, които са в защита на българския интерес, имат моята подкрепа. Това е важна среща“, допълни още той. \r\nВъв връзка с предстоящата среща на между него и турския президент Ердоган, в рамките на срещата на НАТО, държавният глава коментира: „Отговорих на г-н Ердоган за неговото предложение да направим тази среща в рамките на срещата на върха на НАТО през юли месец. Надявам се той да приеме това предложение. Разбира се, темата ще бъде нашите двустранни отношения“. \r\nЦветелин ДИМИТРОВ", "date": "2018.03.26", "title": "Президентът Румен Радев: Надявам се премиерът да постави въпроса за ненамеса на Турция в нашите вътрешни работи, в изборния процес и в религиозните ни дела"}
{"url": "http://www.focus-news.net/news/2018/03/26/2504174/sport-machovete-ot-24-ti-krag-na-ruskoto-parvenstvo-po-futbol-shte-zapochnat-s-minuta-malchanie-zaradi-tragediyata-v-kemerovo.html", "text": "Всички мачове от 24-ти кръг на руското футболно първенство ще започнат с минута мълчание в памет на загиналите в пожара в търговския център в град Кемерово, при който загинаха 64 души.\r\nМачовете ще се проведат на 31 март и 1 април.  Виктор Турмаков", "date": "2018.03.26", "title": "Спорт: Мачовете от 24-ти кръг на руското първенство по футбол ще започнат с минута мълчание заради трагедията в Кемерово"}
{"url": "http://www.focus-news.net/news/2018/03/26/2504207/prezidentat-na-italianskata-republika-otlichi-direktora-na-sluzhba-voenna-informatsiya-brig-gen-svetoslav-daskalov-s-nay-visokoto-otlichie-ofitser-na-ordena-na-zvezdata-na-italiya.html", "text": "Директорът на служба „Военна информация“ бригаден генерал Светослав Даскалов получи днес най-високото отличие на президента на Италианската република „Офицер на Ордена на Звездата на Италия“. Това съобщиха от пресцентъра на Министерство на отбраната. То беше връчено от Н. Пр. Стефано Балди - извънреден и пълномощен посланик на Италия в Република България, на официална церемония в посолството в София.\r\nБригаден генерал Светослав Даскалов е първият български офицер, отличен с тази награда за принос в развитието на отношенията между двете държави в областта на сигурността и отбраната. \r\n„За мен „Орденът на Звездата на Италия“ е признание за моята страна и заслужена оценка за усилията на всички мои колеги от служба „Военна информация“ и за труда на нашите партньори в сферата на сигурността“, каза директорът на Служба „Военна информация“ на церемонията по награждаването. „Безспорно успехите, в която и да е област, се дължат на добро сътрудничество и партньорство, каквито вярвам имаме с Италианската република“, подчерта той и допълни: „Днес, когато България председателства Съвета на ЕС и основни акценти в дискусиите са гарантирането на сигурността и постигането на стабилност и консенсус, все по-осезаема е необходимостта от обединяване на усилията и задълбочаване на диалога между държавите.“\r\n„Орденът на Звездата на Италия“ е създаден след Втората световна война. Връчва се с указ на президента на Италианската република за изключителни постижения в развитието на ползотворни, взаимноизгодни  отношения и сътрудничество с други страни, както и за отбелязване на напредък в контактите с Италия. \r\nНа церемонията присъстваха още представители на парламентарната Комисия по отбрана, министерствата на отбраната и на вътрешните работи, Държавна агенция „Разузнаване“, Държавна агенция „Национална сигурност“ и Българската армия.", "date": "2018.03.26", "title": "Президентът на Италианската република отличи директора на служба „Военна информация“ бриг. ген. Светослав Даскалов с най-високото отличие „Офицер на Ордена на Звездата на Италия“"}
{"url": "http://www.focus-news.net/news/2018/03/26/2504205/sport-milan-shte-prodalzhi-dogovora-si-s-dzhenaro-gatuzo-za-tri-godini.html", "text": "Ръководството на Милан се е договорило със старшия си треньор Дженаро Гатузо да продължи договора му с три години. \r\nЗаплатата на 40-годишния треньор по новото споразумение ще бъде два милиона евро годишно плюс бонуси. \r\nГатузо застана начело на Милан през ноември миналата година. С него отборът удържа 13 победи в 23 мач от сезона.   Виктор Турмаков", "date": "2018.03.26", "title": "Спорт: Милан ще продължи договора си с Дженаро Гатузо за три години"}
{"url": "http://www.focus-news.net/news/2018/03/26/2504206/nachalnikat-na-otbranata-general-leytenant-andrey-botsev-shte-prisastva-na-brifing-za-uchenieto-savmestni-usiliya-na-27-mart.html", "text": "Брифинг за компютърно подпомаганото учение „Съвместни усилия“ ще се проведе на 27 март от 10.30 часа във Военната академия „Г. С. Раковски“. На него ще присъства началникът на отбраната генерал-лейтенант Андрей Боцев. Това съобщиха от пресцентъра на Министерство на отбраната. Компютърно подпомаганото учение „Съвместни усилия“ е за реакция при бедствия и аварии на сформиран оперативен щаб. То се провежда в партньорство между Военната академия, Столична община и Главна дирекция „Пожарна безопасност и защита на населението”. \r\nВ брифинга ще участват началникът на Военната академия генерал-майор Груди Ангелов, кметът на Столична община Йорданка Фандъкова и директорът на Главна дирекция „Пожарна безопасност и защита на населението” главен комисар Николай Николов. Поканени са още представители на министерствата на отбраната, на вътрешните работи, на енергетиката, на околната среда и водите, на образованието и науката, председателите на Българската академия на науките и Националното сдружение на общините в Република България.", "date": "2018.03.26", "title": "Началникът на отбраната генерал-лейтенант Андрей Боцев ще присъства на брифинг за учението „Съвместни усилия“ на 27 март"}
{"url": "http://www.focus-news.net/news/2018/03/26/2504210/evrokomisaryat-mariya-gabriel-zasilvaneto-na-kibersigurnostta-i-zavarshvaneto-na-edinniya-tsifrov-pazar-sa-edna-ot-nay-golemite-vazmozhnosti-za-ikonomicheski-i-sotsialen-prosperitet-na-es.html", "text": "Българският еврокомисар Мария Габриел откри конференцията \"Предизвикателства в киберсигурността\" организирана от Българското председателство на Съвета на ЕС, Министерството на транспорта, информационните технологии и съобщенията, и Държавна агенция \"Електронно управление\". Това съобщиха от пресцентъра на Представителството на ЕК в България.  \r\nБългарският комисар очерта една от основните задачи, пред които се изправя Съюзът днес. \"Във време, когато имаме милиони свързани устройства, когато бизнесът зависи до много голяма степен от интернет, когато децата ни все повече време са онлайн, ние трябва да се водим от една дума – сигурност! Завършването на Единния цифров пазар представлява една от най-големите възможности за ЕС по неговия път към икономически и социален просперитет\",  каза още тя. Българският комисар посочи още, че за да се случи това е необходимо сигурността да е високо в дневния ред и на Комисията, и на политиците, и на държавите членки, но и също така да се увеличи доверието на хората. В момента нито една страна членка, нито една организация, не могат да се изправят сами пред такова предизвикателство като киберсигурността. \r\nТя цитира данни от доклада публикуван вследствие на атаката WannaCry от миналата година, според който една сериозна кибератака може да струва на глобалната икономика повече от 120 милиарда долара. \r\nБългарският еврокомисар посочи още, че никой не е застрахован срещу кибератаки и че според скорошно проучване 73% от интернет потребителите се тревожат, че тяхната лична информация онлайн може да не се съхранява по сигурен начин от уебсайтовете. \r\nМария Габриел отбеляза няколко инициативи на Европейския съюз, които имат за цел да направят кибер пространството по-безопасно: даването на нов мандат за Агенцията по киберсигурност ЕНИСА, създаването на общоевропейска рамка за сертифициране за киберсигурност и подробен план за действие и сътрудничество в случай на мащабни кибератаки, кампанията  #SaferInternet4EU, с която се цели да се помогне на всеки един гражданин, на малкия бизнес, да усвоят основни мерки за \"кибер хигиена\", която би била достатъчна за предотвратяване на много кибератаки, както и кампанията  \"Няма да ме хакнат\", чиито патрон е Мария Габриел и която е инициатива на държавна агенция \"Електронно управление\". \r\nДвижим се добре със законодателния акт за киберсигурността, но е важно държавите членки да продължават да работят за прилагане на подробния план за действие, който Комисията предложи за справяне с кибер кризи, уточни Мария Габриел и каза, че ще предложи като част от следващата многогодишна финансова рамка създаването на мрежа от центрове за киберсигурност, чието ядро да бъде Европейски център за изследвания и компетенции по киберсигурността.", "date": "2018.03.26", "title": "Еврокомисарят Мария Габриел: Засилването на киберсигурността и завършването на единния цифров пазар са една от най-големите възможности за икономически и социален просперитет на ЕС"}
{"url": "http://www.focus-news.net/news/2018/03/26/2504179/varna-nad-50-dushi-se-vklyuchiha-v-protesta-na-ploshtad-nezavisimost-v-grada-sreshtu-vizitata-na-prezidenta-na-turtsiya-redzhep-erdogan.html", "text": "Над 50 души се включиха в протеста на площад „Независимост“ във Варна срещу визитата на президента на Турция Реджеп Ердоган, който пристига за лидерска среща между Европейския съюз и Турция тази вечер в резиденция „Евксиноград“, предаде репортер на Радио „Фокус“ – Варна. Протестиращите развяваха български знамена и плакати с надписи „Stop Erdogan”, „Затваряме Варна за диктатори”, „Не на диктатурата”, „Източна Тракия говори на български. Тя е част от нашите духовни граници”, „105 г. от Одринската епопея. Одрин е наш”, „Вън Ердоган от Европа”. Площадът пред съдебната палата бе озвучен от патриотична музика. Събирането бе организирано от ПП „Възраждане“. Според партията президентът на Турция Реджеп Ердоган не трябва да бъде допускан на територията на България и в частност на територията на ЕС. „За нас като българи, като европейски граждани, е безкрайно унизително ръководителите на ЕС – най-мощната политико-икономическа организация в света, да идват и да капитулират пред един съвременен турски диктатор“, заяви пред журналисти председателят на партията Костадин Костадинов. Протестът премина без ексцесии и при засилено полицейско присъствие.\r\nОще един протест срещу визитата на турския президент Реджеп Ердоган се проведе във Варна. Събитието, което се състоя пред Катедралата, бе организирано от „Да, България“ във Варна и ДСБ – Варна под формата на флашмоб. Председателят на местната структура на „Да, България“ Нелко Начев припомни, че още миналата седмица в писмена позиция партията е заявила несъгласието си с унизителната роля, в която ни поставя правителството – на троянски кон на Ердоган, в посредничеството с ЕС. „Този човек многократно заявява антиевропейските си позиции и непрекъснато погазва гражданските свободи. В Турция има над 100 000 души в затворите, белязани само с етикета „гюленист“. В същото време нашето правителство е предало повече от 100 души без никакви разследвания и доказателства на турското правителство. Ще искаме информация за съдбата на тези хора“, заяви Нелко Начев. Според него картата с бежанците се използва от Ердоган като средство за рекет спрямо ЕС.\r\nМарияна ВАЛЕНТИНОВА", "date": "2018.03.26", "title": "Варна: Над 50 души се включиха в протеста на площад „Независимост“ в града срещу визитата на президента на Турция Реджеп Ердоган"}
{"url": "http://www.focus-news.net/news/2018/03/26/2504214/plovdiv-taksimetrovi-shofyori-protestiraha-s-iskane-za-spravedliva-prisada-za-ubiystvoto-na-tehen.html", "text": "Таксиметровите шофьори в Пловдив проведоха протестно шествие днес, предаде репортер на Радио „Фокус” - Пловдив. Поводът за протеста бе убийството на за техен колега в Русе и искането на справедлива присъда за това. Шофьорите поставиха отново и своите болни въпроси за това, че нямат стоянки за паркиране и плащат висок данък. По думите им наличните стоянки за тях са 31 в целия град. От тях има и такива, които са неприветливи. Таксиджиите се канят да пуснат искане до Общината да се възстановят стоянките, да се поставят там знаци и маркировка, за да не се заемат от други. Някои от тях настояват и за паник бутон, които да са свързани директно с телефон 112, за да бъдат предпазени от агресията на клиенти. Те настояват още и за цени, които да не са дъмпингови.\r\nПротестът на шофьорите започва от зала „Чайка” на Стадион „Пловдив”, където се събраха около 100 автомобила след 13.30 часа. След това, при засилено полицейско присъствие те потеглиха по улиците на Пловдив в протестно шествие през бул. „Васил Априлов”, Централна и Сточна гара, бул. „Цар Борис Трети обединител” и по „Шести септември”.\r\nЦветана ТОНЧЕВА", "date": "2018.03.26", "title": "Пловдив: Таксиметрови шофьори протестираха с искане за справедлива присъда за убийството на техен"}
{"url": "http://www.focus-news.net/news/2018/03/26/2504208/sofiyska-rayonna-prokuratura-vnese-obvinitelen-akt-sreshtu-spas-vasilev-izvesten-v-sotsialnata-mrezha-kato-aleksandar-nikolov-za-izvarshena-izmama-sas-samoletni-bileti.html", "text": "Софийска районна прокуратура внесе обвинителен акт срещу Спас Василев, добил известност в социалните мрежи с името „Александър Николов“, за  извършена от него измама с предмет самолетни билети, съобщиха от Прокуратурата на Република България.\r\nСвидетелката Я. Б. познавала обв. Спас Василев, тъй като му била учител по френски език от гимназията. Към 2011 г. Б. живеела в гр. Гренобъл, Франция, но поддържала контакти със свои бивши ученици, включително и с обвиняемия, който й разказвал, че бил изкарал шестмесечен стаж на летището в гр. Женева /Швейцария/, както и че работел на летището в гр. София (което обстоятелство не отговаряло на истината).\r\nНа 20.11.2011 г. обв. Спас Василев се свързал с Б. чрез програмата „Скайп“, като я въвел в заблуждение, че разполага с оферта на авикомпанията „Air France“ за самолетни билети на атрактивни цени, по направление Лион-София - отворен билет /без предварително фиксирани дати/, на стойност 129 евро за билет. Обв. Спас Василев нямал връзка с „Air France“ – той не работел към тази компания, нито към друга авиокомпания или фирма, занимаваща се с продажба на самолетни билети, и не разполагал с подобна оферта. Б. била заинтригувана от офертата и решила да се възползва от предложението на обвиняемия, като си поръча пет билета. Тя не се усъмнила в думите на обв. Василев, че работи на летище София, нито в истинността на предложената й оферта, тъй като имала добри впечатления от обвиняемия като ученик. Чрез три парични превода през системата Western Union от гр. Гренобъл, Република Франция, Б. превела на обв. Спас Василев сумата от общо 765 евро, за да си закупи пет отворени билета по направлението Лион - София - Лион.\r\nЗа да не се усъмни Б. в неговите действия, на 25.11.2011 г. обв. Василев изпратил на Б. съобщение по електронна поща, като потвърждение на резервираните самолетни билети със съответните номера на билетите. Тези номера съответствали на номера на действителни билети, издадени от Air France, но били използвани от други пътници през предходната 2010 година. Когато Б. решила да ползва билетите, за които била платила, се опитала /на неустановена дата през 2012 г. – след 26.09.2012 г./ да се свърже с обв. Василев, като всички нейни усилия в тази насока завършили неуспешно. Тогава Б. се обърнала към Air France и им дала номерата на самолетните билети, изпратени й от обв. Василев. От авиокомпанията я уведомили, че номерата отговаряли на билети, издадени за други пътници през 2010 г., и понастоящем не могат да бъдат използвани.\r\nМеждувременно обв. Василев решил да си набави още средства по същия начин – заблуждавайки, че разполага с изгодни самолетни билети за различни дестинации. Обв. Василев, като клиент на „ПИБ“ АД, познавал свид. И. Р., който при провежданите служебни разговори споменал пред обвиняемия, че си търси самолетни билети. Обв. Василев обяснил на Р., че може да му помогне с намирането на по-добри оферти, като му заявил, че работи в Агенция за обслужване на полети. На неустановена дата през 2012 г. /но преди 30.03.2012 г./ обв. Спас Василев се свързал с Р., обяснявайки му, че може да му осигури пакет от десет самолетни билета до дестинации в Европа, по избор, срещу сумата от 500 лева, които билети Р. можел да ползва, когато пожелае. С оглед запазване на билетите, обв. Спас Василев заявил на Р., че е необходимо да му преведе авансово част от сумата, поради което Р. превел по сметка на Василев сумата от 90 лв.\r\nСлед като получил тази сума, обв. Василев продължил да подържа контакт с Р., като в периода от 30.03.2012 г. до 10.06.2012 г. продължил да поддържа вече възбуденото у него заблуждение - че ще му осигури пакет от десет самолетни билета до дестинации в Европа срещу сумата от 500 лева - като се свързал с него и му обяснил, че е нужно да получи още част от необходимата сума. Р. отново превел на Василев парична сума – този път в размер на 100 лв.\r\nВ периода от 10.06.2012 г. /когато получил втория паричен превод/ до 09.10.2012 г. обв. Спас Василев продължил да поддържа контакт с Р., уверявайки го, че с двата парични превода си е осигурил запазването на пакета самолетни билети, които може да ползва, когато пожелае. В този период Р. решил да пътува за гр. Дюселдорф, Германия, поради което се свързал с Василев и поискал четири самолетни билета за тази дестинация. Обвиняемият му обяснил, че за да може да се възползва от пакета самолетни билети, следвало да преведе сумата от още 300 лева. Мотивиран по този начин, Р. превел по сметката на Василев сумата от 300 лв., на 09.10.2012 г. Тъй като Р. не получил потвърждение за резервацията, на 12.10.2012 г. се опитал да се свърже с обв. Василев, но опитите му завършили безуспешно.\r\nПо случая е образувано досъдебно производство под ръководството и надзора на СРП. В хода на производството на Василев е повдигнато обвинение по чл. 209, ал. 1, пр. 1, вр. чл. 26, ал. 1 НК, като му е определена мярка за неотклонение „задържане под стража“. Разследването е приключено, като на 26.03.2018 г. е внесен обвинителен акт срещу Василев за описаното по-горе деяние.\r\nПредстои делото срещу Василев да бъде насрочено за разглеждане в Софийски районен съд. \r\nВ Софийска районна прокуратура се водят още две досъдебни производства срещу Василев отново за извършени от него измами, пострадали от които деяния са множество лица. По тези дела разследването продължава, като се събират доказателства, необходими за разкриване на обективната истина.", "date": "2018.03.26", "title": "Софийска районна прокуратура внесе обвинителен акт срещу Спас Василев, известен в социалната мрежа като \"Александър Николов\", за извършена измама със самолетни билети"}
{"url": "http://www.focus-news.net/news/2018/03/26/2504213/plovdiv-okrazhnata-prokuratura-vnese-obvinitelen-akt-spryamo-chetirima-mazhe-za-grabezh-na-zlatni-nakiti-na-obshta-stoynost-457-352-leva.html", "text": "Окръжната прокуратура внесе в съда обвинителен акт спрямо Йордан С., на 58 г., като подбудител и помагач, умишлено е склонил и улеснил Марин П.,на 46 г., Александър К., на 35 г., и Александър Д,. на 36 г., като извършители, да отнемат, в съучастие, чужди движими вещи от владението на другиго с намерението противозаконно да ги присвоят, като употребили за това сила, грабежът е в особено големи размери и един от извършителите е бил въоръжен, като деянието за Марин П., Александър К. и Александър Д. е извършено в условията на опасен рецидив. Това съобщиха от пресцентъра на Апелативна прокуратура - Пловдив.\r\nПо делото е установено, че на 27 срещу 28 май 2017 г. в с. Йоаким Груево, обл. Пловдив, обвиняемите Марин П., Александър К. и Александър Д., влезли в дома на 71-годишна жена. Наблизо, в лек автомобил, ги чакал обвиняемият Йордан С. Той предварително бил събрал информация от свой познат за живущите в дома и навиците на пострадалата.  Преди да влязат в къщата, обвиняемите Марин П., Александър К. и Александър Д., си сложили черни маски и ръкавици, като взели със себе си електрошокова палка, свински опашки и черно тиксо. Същата вечер, към 23,30 часа, те прескочили оградата и проникнали в къщата. Първоначално влезли в една от стаите, където спял роднина на пострадалата жена. Един от обвиняемите го ударил в тила с юмруци, а другият му вързал краката със свински опашки и въже, както и му сложили тиксо на устата. След това влезли в стаята на пострадалата жена, нанесли ѝ побой с юмруци, удряли я с електрошокова палка, вързали краката и ръцете ѝ с тиксо, като през това време я питали къде се намират златото и парите и ровели из шкафовете и гардеробите в къщата. Жената успяла да им каже, че има 300 лева в чантичка, която те намерили и от която взели парите. Малко по-късно обвиняемите сами открили в дома няколко кутии, от шоколадови бонбони и бисквити, в които имало златни накити,  които взели. След това напуснали дома, като прескочили оградата на къщата и се качили в автомобила, в който ги чакал обвиняемият Йордан С. \r\nМалко след края на с. Йоаким Груево, обл. Пловдив, в гориста местност, отбили автомобили, поставили в найлонова торба ръкавиците, маските и тиксото, които заровили в земята. По пътя изхвърлили телефонните апарати и електрошоковата палка. Разпределили златните украшения на четири равни купчини, като всеки от тях взел по една, след което се разделили. \r\nПо делото е установено, че  четиримата обвиняеми отнели  множество златни медальони с нанизани златни монети, кехлибарени топчета, златни синджири с висулки, с религиозни и други изображения, мъжки златни синджири, златна корона с голям червен камък по средата и малки камъни около него, златни гривни, златни монети, златни обици, златни гердани, 40 златни английски лири и други украшения. всичко на обща стойност 457 352 лева. \r\nЧетиримата обвиняеми са с мярка за неотклонение „задържане под стража“ и се намират в Затвора в гр. Пловдив. \r\nПредвиденото от закона наказание за престъплението, в което са обвинени, е лишаване от свобода от 15 до 20 години, доживотен затвор или доживотен затвор без замяна.", "date": "2018.03.26", "title": "Пловдив: Окръжната прокуратура внесе обвинителен акт спрямо четирима мъже за грабеж на златни накити на обща стойност 457 352 лева"}
{"url": "http://www.focus-news.net/news/2018/03/26/2504215/anadolu-agency-avstriyskiyat-kantsler-prizova-da-se-slozhi-kray-na-pregovorite-s-turtsiya-za-chlenstvoto-y-v-es.html", "text": "Австрийският канцлер Себастиан Курц заяви за пореден път, че ЕС трябва да сложи край на преговорите с Турция относно членството ѝ в Съюза. Според него страната „няма място в Европа“, предава  Anadolu Agency.\r\nСпоред Курц повечето европейски държави не искат да прекъсват преговорите, но допълни, че би помогнал за това процесът да започне. \r\nПо-рано министерството на външните работи на Турция разкритикува призивите на австрийското правителство преговорите да бъдат прекратени, определяйки това за дискриминация. Виктор Турмаков", "date": "2018.03.26", "title": "Anadolu Agency: Австрийският канцлер призова да се сложи край на преговорите с Турция за членството й в ЕС"}
{"url": "http://www.focus-news.net/news/2018/03/26/2504209/redzhep-tayip-erdogan-turtsiya-nyama-da-prieme-dvoyni-standarti-v-otnosheniyata-si-s-es.html", "text": "Преди заминаването си на срещата на високо равнище ЕС-Турция във Варна президентът на Турция Реджеп Тайип Ердоган заяви, че турските власти ще напомнят на Европа, че Турция няма да търпи двойни стандарти в отношенията си с ЕС, пише  Daily Sabah.\r\nОбръщайки се към репортери на истанбулското летище „Ататюрк“ Ердоган заяви, че членството в ЕС е все още стратегическа цел на Турция и правителството ѝ се стреми да продължи преговорите за присъединяване. Той отбеляза, че Турция ще представи позициите си пред ЕС по време на срещата, че препятствията пред нейното членство трябва да бъдат вдигнати.\r\nЕрдоган подчерта, че ЕС не е спазил обещанията си да предоставя средства за мигрантите на турска територия и да предостави визова либерализация на турските граждани и че този въпрос също ще бъде обсъден на срещата. \r\nТой допълни, че Турция очаква безрезервна подкрепа от ЕС в борбата срещу тероризма.  Виктор Турмаков", "date": "2018.03.26", "title": "Реджеп Тайип Ердоган: Турция няма да приеме двойни стандарти в отношенията си с ЕС"}
{"url": "http://www.focus-news.net/news/2018/03/26/2504219/liderat-na-bsp-korneliya-ninova-antim-i-e-edin-ot-nay-dostoynite-zashtitnitsi-na-svobodata-i-nezavisimostta-na-stranata-ni.html", "text": "\"Ще бъда блажен, ако с моята саможертва възкръсне България за нов свободен живот\". Думите са на Антим I - един от най-достойните защитници на свободата и независимостта на страната ни и строител на съвременната държавност. Това заяви председателят на БСП Корнелия Нинова след като поднесе цветя на паметника на Антим I в София, съобщават от пресцентъра на партията. Според Нинова рядко се среща такава извисеност в човек - образованост, духовност, но и кротост и последователност. „Антим I е от хората, чертали историята ни, но винаги останали близки до народа с любов, вяра и грижа”, каза също Корнелия Нинова.", "date": "2018.03.26", "title": "Лидерът на БСП Корнелия Нинова: Антим I е един от най-достойните защитници на свободата и независимостта на страната ни"}
{"url": "http://www.focus-news.net/news/2018/03/26/2504218/ministar-nikolay-nankov-proektat-na-zakon-za-vik-predvizhda-uvelichavane-na-sanktsiite-za-nekorektni-potrebiteli-do-pet-pati.html", "text": "Без нарочен Закон за ВИК трудно бихме могли да решим съществените проблеми в отрасъла. Това коментира министърът на регионалното развитие и благоустройството Николай Нанков в предаването „Свободна зона“ на ТВ Европа, съобщиха от пресцентъра на Министерство на регионалното развитие и благоустройството.\r\n\"Достъпът до вода е обявен за изконно човешко право, а отговорност на ВиК операторите е да гарантират услугата по предоставяне на качествена вода с гарантирано количество денонощно, след което потребената вода да бъде пречистена и отведена обратно в природата\", посочи министърът. \"Доставянето на природния ресурс до абоната е услуга, за която се генерира такса по компоненти\", напомни той. \"Понастоящем на места част от потребителите са незаконно присъединени към мрежата или не плащат за получаваната услуга\", обърна внимание Николай Нанков. \"Затова в Закона за ВиК, който се очаква да бъде готов до два месеца и ще бъде подложен на широко обществено обсъждане, ще бъде заложено петкратно увеличаване на санкциите за некоректните потребители\", съобщи регионалният министър. За тези, които не плащат и откажат да бъде монтиран водомер, ще се предвиди възможността услугата да не бъде предоставяна и те да бъдат изключвани от водопреносната мрежа. За да се обезпечи достъпът им до вода, ще бъдат осигурени алтернативни възможности – чрез обществени водоизточници. \r\nПо време на разговора министър Нанков се съгласи, че осигуряването на вода за социално уязвимите потребители може да бъде обвързано и с посещаването на образователни институции от техните деца, като това също ще бъде подложено на обществена дискусия.\r\nРегионалният министър напомни, че реформата във водния сектор е заложена през 2009 г., по време на първия мандат на кабинета „Борисов“, като в нея е определен праг на социална поносимост цената на услугата по водоснабдяване от 2,5% от средните доходи на потребителите. В законопроекта за ВиК този праг се запазва и цената няма да нараства над него. За социално най-уязвимите потребители ще бъдат гарантирани безплатно до 1,5 куб. м вода на месец, което се равнява на 50 литра на ден. Ще има плавна скала с конкретни стимули и бонуси за другите социално уязвими групи, които плащат задълженията си към операторите.\r\n\"Нашата политика е да обърнем модела и след време да забравим темата с дупките по пътищата, защото чрез въвеждането на тол системата ще намерим достатъчен ресурс по линия на повече постъпления в бюджета. Няма да „кърпим“ пътища на парче, а ще рехабилитираме напълно\", коментира още регионалният министър. Той напомни, че проблемът е системен и е от 30 - 40 години. \"Още през първата година след въвеждането на тол системата, като кардинално решение на финансовия недостиг, ще генерираме три пъти по-голям ресурс, който ще бъде влаган не само в строителство на нови пътища, но и в ремонта на съществуващи. Така за 6 -7 г. ще се направи пълна реконструкция на неремонтираните пътища, тъй като от 20 000 км републиканска пътна мрежа около 7000 - 8000 км в лошо или много лошо състояние\", каза още той.", "date": "2018.03.26", "title": "Министър Николай Нанков: Проектът на Закон за ВиК предвижда увеличаване на санкциите за некоректни потребители до пет пъти"}
{"url": "http://www.focus-news.net/news/2018/03/26/2504217/alen-berse-kam-iliyana-yotova-balgariya-e-dobar-posrednik-mezhdu-stranite-ot-zapadnite-balkani-i-shveytsariya.html", "text": "България е добър посредник между страните от Западните Балкани и Швейцария. Това заяви федералният президент на Конфедерация Швейцария Ален Берсе на среща с вицепрезидента Илияна Йотова, съобщиха от прессекретариата на държавния глава. \r\nШвейцария проявява голям интерес към страните от бивша Югославия и към Албания. Около половин милион граждани от тези държави са вече швейцарски граждани. Швейцарската страна е готова да участва в съвместни инфраструктурни и транспортни проекти с България в тези страни.\r\nПрезидентът на Конфедерация Швейцария приветства инициативата на България да постави Западните Балкани като основен външнополитически приоритет по време на председателството на Съвета на ЕС. Общо бе становището, че стабилността и развитието на този регион е от изключителна важност за просперитета на цяла Европа. \r\nВ центъра на разговорите бяха и предизвикателствата пред развитието на Европейския съюз. Обсъдена бе Многогодишната финансова рамка на съюза и бъдещето на бюджета на общността, особено в контекста на излизането на Великобритания от ЕС. Вицепрезидентът на България подчерта важността на кохезионната политика, която е един от основните приоритети на Българското председателство на Съвета на ЕС.\r\nШвейцария следи с изключително внимание предстоящата тази вечер във Варна среща между Европейския съюз и Турция. „Моделът, който прилага Швейцария по отношение на мигрантите, може да послужи като добра основа за миграционната политика на Европейския съюз“, отбеляза вицепрезидентът.\r\nВ сряда ще се проведе дискусия в швейцарското правителство за програмата за сближаване между Швейцария и България, стана ясно на срещата. От Българо-швейцарската програма държавата има полза в много области. Проекти вече са реализирани в областта на сигурността, включително Шенген, развитието на човешките ресурси, околната среда и образованието. „Дуалното образование се превърна в запазена марка на швейцарската програма. Над 1300 ученици в България вече учат по нея в партньорство с български и швейцарски фирми“, отбеляза вицепрезидентът Илияна Йотова. \r\nПрезидентът на Швейцария подчерта, че тяхното намерение е Българо-швейцарската програма да продължи и след 2019 г. До няколко месеца ще бъде подписана двустранната спогодба за борба с нелегалния износ и внос на културни ценности между България и Швейцария.\r\nИлияна Йотова подари на президента Ален Берсе екземпляр от първото оригинално издание на Луи Айер на книгата „За България“ („Pro Bulgaria“), издадена през 1913 г. Луи Айер е основател на спортните дружества в България. Той участва в Балканската война и загива в Първата световна война като офицер от българската армия.\r\nВъпроси от двустранен характер и международни теми ще бъдат обсъдени по-късно на среща на вицепрезидента с депутати от Националния парламент, представители на Федералното правителство и ръководството на Дружеството за външна политика.", "date": "2018.03.26", "title": "Ален Берсе към Илияна Йотова: България е добър посредник между страните от Западните Балкани и Швейцария"}
{"url": "http://www.focus-news.net/news/2018/03/26/2504220/okrazhna-prokuratura-haskovo-privleche-kato-obvinyaem-turski-grazhdanin-za-kontrabanda-na-zlato.html", "text": "Окръжна прокуратура-Хасково привлече като обвиняем Бюлент Е., на 55 г., турски гражданин, за това, че пренесъл през границата на страната без знанието и разрешението на митниците стоки за търговски цели в големи размери – престъпление по чл. 242 ал.1 буква ”Д” от Наказателния кодекс.Това съобщиха от пресцентъра на Апелативна прокуратура-Пловдив.\r\nНа 25 март 2018 г., около 4.00 ч., на ГКПП-Капитан Андреево – гара, митнически служители, при Митница Бургас, извършили проверка на пътуващ от Република Турция за Република Румъния, през Република България, влак. В естествени кухини на едно от купетата служителите на Митница Бургас открили укрити недекларирани златни накити - гривни, синджири, колиета, пръстени, медальони и златни обеци с общо тегло 2,292 кг. В купето пътувал сам турският гражданин Бюлент Е., който признал, че накитите са поставени в купето от него. Общата стойност на недекларираните бижутата е 137 520 лева. \r\nПроцесуално-следствените действия по делото продължават под ръководството на Окръжна прокуратура-Хасково. На обв. Бюлент Е. е взета мярка за неотклонение „парична гаранция“ от 5 000 лева.", "date": "2018.03.26", "title": "Окръжна прокуратура-Хасково привлече като обвиняем турски гражданин за контрабанда на злато"}
{"url": "http://www.focus-news.net/news/2018/03/26/2504222/kyustendil-obshtinskoto-vik-druzhestvo-v-dupnitsa-shte-podmeni-vodoprovoda-po-chast-ot-ulitsite-predvideni-za-asfaltirane.html", "text": "Общинското ВиК дружество в Дупница ще подмени водопровода по част от улиците, предвидени за асфалтиране. Това каза пред Радио „Фокус” – Кюстендил Христо Апостолов, експерт към Община Дупница. По думите му вече е проведена среща между кмета на Община Дупница Методи Чимев и управителят на водното дружество Илия Илиев. Постигната е договореност дружеството за собствена сметка да помени изцяло водопровода по две от улиците, както и в определен участък от трета улица. Там водопроводът е много амортизиран, а целта е след ремонта да не се стига до аварийно разкопаване на уличната настилка. „Община Дупница вече обяви обществена поръчка на обща стойност 422 071 лева за инженеринг на 5 улици в Дупница. Обособени са пет позиции – за проектиране, изграждане и авторски надзор. Поръчката включва цялостно преасфалтиране, изграждане на тротоари и други дейности”, каза Христо Апостолов.\r\nВенцеслав ИЛЧЕВ", "date": "2018.03.26", "title": "Кюстендил: Общинското ВиК дружество в Дупница ще подмени водопровода по част от улиците, предвидени за асфалтиране"}
{"url": "http://www.focus-news.net/news/2018/03/26/2504226/shumen-initsiativen-komitet-ot-grazhdani-na-obshtina-varbitsa-se-obyavi-sreshtu-poskapvaneto-na-vodata.html", "text": "Инициативен комитет от граждани на Община Върбица изрази острото си недоволство от решението на КЕВР за повишаване на цената на питейната вода в размер на 2,17 лева, което бе взето в края на 2017 г. Това съобщиха от офиса на обществения посредник на Община Шумен Иван Капралов. На днешното заседание на комитета бяха поканени областният управител на Шумен проф. Стефан Желев и общественият посредник Иван Капралов. От името на гражданите Васил Василев разясни, че комитетът вече се е срещал с управителя на „Водоснабдяване и канализация“ ООД инж. Красимир Марков, но не са останали удовлетворени от аргументирането на завишената цена с приетия бизнес план на водоснабдителното дружество. От името на комитета Донелия Бодурова е изпратила жалба и до националния омбудсман Мая Манолова, която е отговорила писмено, че вече е оспорила методиката на КЕВР за определяне на социалната поносимост на цената за питейна вода пред Върховната административна прокуратура. Според гражданите на Върбица решението е крайно несправедливо, защото изисква заплащането за услугата по довеждането на водата чрез помпи, а общинският център и голяма част от населените места всъщност се водоснабдяват по гравитачен път. Областният управител на Шумен, който е и председател на местната асоциация по В и К, проф. Стефан Желев разясни принципа на възприетото преди години законодателство, който изисква солидарно определяне на цената на водата за съответния оператор. Според него именно това решение на закона не позволява на КЕВР да определи цена на услугата по доставяне на питейна вода, отговаряща на реалните разходи по довеждането й до отделните потребители. Общественият посредник на Община Шумен Иван Капралов информира гражданите за последвалите действия от страна на Върховната административна прокуратура след инициативата на Мая Манолова. Той изрази становище, че още през тази година може да се очаква разглеждане на делото относно използваната методика за определяне на социалната поносимост на цената на водата във Върховния административен съд. Капралов отбеляза, че през изминалата седмица омбудсманът Мая Манолова е сезирала Конституционния съд с искане за проверка за съотносимост с върховния закон на нормативната невъзможност гражданите сами да обжалват решенията на КЕВР пред административните съдилища. Писмо в този смисъл е изпратено и до Народното събрание. Събралите се граждани на Върбица изразиха удовлетворението си от проведената среща и подчертаха, че ще предприемат допълнителни действия с искане за отпадане на принципа на солидарност при определянето на цената на водата. Те подчертаха, че разбират необходимостта от завишението на цените, но настояват да покриват конкретния разход на дружеството за доставяне на помпажна или гравитачна вода.", "date": "2018.03.26", "title": "Шумен: Инициативен комитет от граждани на Община Върбица се обяви срещу поскъпването на водата"}
{"url": "http://www.focus-news.net/news/2018/03/26/2504211/zamestnik-predsedatelyat-na-narodnoto-sabranie-yavor-notev-razgovarya-s-prezidenta-na-sloveniya-borut-pahor.html", "text": "Добрата работа на България като страна-председател на Съвета на ЕС и стъпките, които тя предприема за европейската перспектива на страните от Западните Балкани бяха основна тема на срещата на заместник-председателя на Народното събрание Явор Нотев с президента на Словения Борут Пахор. В разговора участва и председателят на Комисията по външна политика на Народното събрание Джема Грозданова. Това съобщиха от пресцентъра на Народното събрание. \r\nЗаместник-председателят на Народното събрание Явор Нотев благодари за високата оценка, която словенският президент дава на България като страна-председател на Съвета на ЕС. Той подчерта, че в българския парламент позицията в подкрепа на усилията на страните от Западните Балкани за присъединяване към Съюза е единна. \r\nОчакваме Албания и Македония да започнат преговори за присъединяване към ЕС до края на Българското председателство на Съвета на ЕС и се надяваме всички страни от региона да постигнат напредък в посока по-бързото изпълнение на критериите за членство, посочи председателят на Комисията по външна политика Джема Грозданова. \r\nМежду България и Македония съществуват исторически и много близки връзки, отбеляза заместник-председателят на Народното събрание в отговор на въпрос на словенския президент. Въпреки, че съществуват различия в прочита на някои исторически събития, България застава твърдо зад присъединяването на Македония към ЕС, подчерта Явор Нотев и като красноречиво доказателство за това посочи, че Народното събрание единодушно ратифицира договора за приятелство, добросъседство и сътрудничество между нашите две страни. \r\nСловенският президент прояви интерес какви са очакванията от предстоящата среща на лидерите на ЕС и Турция във Варна. Явор Нотев подчерта, че оставането на Турция на масата на преговори за присъединяване към ЕС е по-добрият вариант за развитие на отношенията между Брюксел и Анкара. Срещата във Варна трябва да постигне сигурност и да потвърди ангажиментите на Турция пред ЕС, добави той. \r\nУдовлетворени сме, че такава среща ще има и очакваме продължение на диалога ЕС - Турция, каза председателят на Комисията по външна политика Джема Грозданова. Има проблеми, които бяха поставени на Европейския съвет, България като председател на Съвета на ЕС полага усилия те да бъдат обсъдени с всички заинтересовани страни, добави тя. \r\nПредмет на разговора бяха и въпроси, свързани с мигрантската криза, с членството на България в Шенген и в еврозоната, с отношенията между България и Русия, както и отношенията ЕС – Русия и т.н. Явор Нотев посочи, че България е страна-членка на ЕС, но не трябва да пренебрегва възможностите за сътрудничество с Русия. \r\nОткриването на първата директна въздушна линия между Любляна и София е предпоставка за увеличаване на икономическото сътрудничество и преките контакти между гражданите на двете страни беше подчертано по време на срещата.", "date": "2018.03.26", "title": "Заместник-председателят на Народното събрание Явор Нотев разговаря с президента на Словения Борут Пахор"}
{"url": "http://www.focus-news.net/news/2018/03/26/2504216/prokuror-galina-dimitrova-vsichki-organi-tryabva-da-napravyat-neobhodimoto-za-da-zapazyat-zhivota-i-zdraveto-na-ostanalite-kone-v-osogovska-planina.html", "text": "Всички органи трябва да направят необходимото, за да запазят живота и здравето на останалите коне в Осоговска планина. Това каза пред журналисти говорителят на Районна прокуратура – Кюстендил Галина Димитрова, предаде репортер на Радио „Фокус” – Кюстендил. По думите ѝ прокуратурата се е самосезирала, разпоредена е незабавна проверка по случая. Тя трябва да бъде извършена от сектор „Икономическа полиция” към Областна дирекция на МВР – Кюстендил, от Районно управление – Кюстендил, както и от Областна дирекция по безопасност на храните – Кюстендил. „Първите и неотложни действия ще бъдат извършени на място, с оглед установяване къде се намират конете, какви са причините поради които те се намират високо в планината, както и чия собственост са”, каза Галина Димитрова. По думите ѝ към момента не може да се прогнозира какво ще излезе от проверката. Първоначалният срок на проверката е от 10 дни.\r\nВенцеслав ИЛЧЕВ", "date": "2018.03.26", "title": "Прокурор Галина Димитрова: Всички органи трябва да направят необходимото, за да запазят живота и здравето на останалите коне в Осоговска планина"}
{"url": "http://www.focus-news.net/news/2018/03/26/2504229/zam-ministarat-na-obrazovanieto-i-naukata-petar-nikolov-shte-otkrie-zaklyuchitelna-preskonferentsiya-po-proekt-studentski-stipendii-faza-1-na-27-mart.html", "text": "На 27 март 2018 г. от 10.00 часа в конферентната зала на 4-тия етаж в МОН заместник-министърът на образованието и науката Петър Николов ще открие заключителна пресконференция по проект \"Студентски стипендии - фаза 1\", изпълняван от МОН по ОП “Наука и образование за интелигентен растеж“. Това съобщиха от пресцентъра на Министерството на образованието и науката. \r\nКратка презентация с резултатите от проекта, постигнати по време на изпълнението му, ще бъде представена от ръководителя на проекта Пламен Славов.", "date": "2018.03.26", "title": "Зам.-министърът на образованието и науката Петър Николов ще открие заключителна пресконференция по проект \"Студентски стипендии - фаза 1\" на 27 март"}
{"url": "http://www.focus-news.net/news/2018/03/26/2504227/kyustendil-dobrovoltsi-kam-obshtinskiya-savet-po-narkotichni-veshtestva-uchastvaha-v-simulativen-sadeben-protses-v-rayonniya-sad.html", "text": "Доброволци към Общинския съвет по наркотични вещества участваха в симулативен съдебен процес в „Деня на отворените врати”, предаде репортер на Радио „Фокус” – Кюстендил. Инициативата е на Районен съд и на Районна прокуратура – Кюстендил, тя се провежда за поредна година. Учениците взеха участие в процеса като съдии, адвокат, разследващи и свидетели. Процесът беше свързан с нанасяне на лека телесна повреда и принуда от страна на ученици, привърженици на отделни футболни отбори. „Тази инициатива се радва от страна на учениците. По-големите ученици са и по-заинтересовани, което е нормално, защото на тях им предстои и кариерно ориентиране”, каза Ивайло Илиев, административен ръководител на Районна прокуратура – Кюстендил.\r\nВенцеслав ИЛЧЕВ", "date": "2018.03.26", "title": "Кюстендил: Доброволци към Общинския съвет по наркотични вещества участваха в симулативен съдебен процес в Районния съд"}
{"url": "http://www.focus-news.net/news/2018/03/26/2504212/predsedatelyat-na-narodnoto-sabranie-tsveta-karayancheva-izrazi-saboleznovaniya-po-povod-tragichniya-intsident-v-kemerovo.html", "text": "Председателят на Народното събрание Цвета Караянчева изпрати съболезнователни адреси по повод трагичния инцидент в Кемерово до председателя на Съвета на Федерацията на Федералното събрание на Руската федерация Валентина Матвиенко и до председателя на Държавната Дума на Федералното събрание Вячеслав Володин. Това съобщиха от пресцентъра на Народното събрание. \r\n„Новината за смъртта на толкова много граждани, сред които и деца, дълбоко ни покруси. Изразявам своята и на народните представители от 44-ото Народно събрание съпричастност и съчувствие към семействата и близките на загиналите. Заедно с вас всички ние скърбим за жертвите и споделяме мъката, причинена от тази голяма трагедия“, пише Цвета Караянчева.", "date": "2018.03.26", "title": "Председателят на Народното събрание Цвета Караянчева изрази съболезнования по повод трагичния инцидент в Кемерово"}
{"url": "http://www.focus-news.net/news/2018/03/26/2504228/sliven-v-grada-beshe-napravena-parva-kopka-na-kragovoto-krastovishte-rozova-gradina.html", "text": "Първа копка на реконструкцията на кръговото кръстовище „Розова градина“ беше направена днес официално от кмета на Сливен Стефан Радев, предаде репортер на Радио „Фокус“ – Сливен. Водосвет беше отслужен от ставрофорен иконом Евгений Янакиев. Кръстовището поема почти 90% от трафика в центъра на града, а разширяването му ще предотврати задръстванията и ще намали катастрофите. Кметът Стефан Радев благодари на правителството за отпуснатите за реконструкцията средства. Изпълнител на обекта сливенски консорциум. Според Стефан Соколов първо ще се направи нов мост, а когато той бъде готов, ще се затвори само едното платно. Ще има частични затваряния за изграждане на островите за безопасност и маркировката мостът да не се затваря напълно. Средствата за изграждането са малко над 2 322 000 лв. без ДДС. Срокът за реализация на проекта е до 180 календарни дни.", "date": "2018.03.26", "title": "Сливен: В града беше направена първа копка на кръговото кръстовище „Розова градина“"}
{"url": "http://www.focus-news.net/news/2018/03/26/2504230/pernik-obshtinskiyat-savet-prie-predlozhenieto-na-kmeta-vyara-tserovska-za-poemane-na-dalgosrochen-dalg-ot-6-mln-lv.html", "text": "Общинският съвет в Перник прие предложението на кмета Вяра Церовска за поемането от Община Перник на дългосрочен дълг в размер на 6 000 000 млн. лв. Това съобщиха от пресцентъра на Общината. Със сумата ще бъдат погасени задължения към \"Топлофикация Перник\" и НАП, в това число и рефинансиране на съществуващ дълг. „Има силно финансово напрежение и то е заради тоталната невъзможност да се започне плащането към НАП за периода 2009 – 2014 г.“, коментира кметът Вяра Церовска след дълги спорове по време на заседанието. Тя припомни, че през 2008 година в Община Перник са получени 12 млн. лева, а през 2009 година още 6 млн. лв. От тогава започва и неплащането към НАП, когато лихвите са 25% , към настоящия момент те са 10%. \r\n„1 300 000 лв. са лихвите за този период и непрекъснато се увеличават. Това наистина ни поставя пред една изключително тежка ситуация“, посочи кметът. Тя каза, че при последната среща, която е проведена в НАП, е имало много тежък разговор. „Тогава се установи, че актът, който е предоставен в НАП с №1756, за първи път е издаден от кмета Андрей Андреев, като публична общинска собственост на зала „Металург“. През 2012 година същият е представен пред НАП като акт за общинска собственост без думата публично“, уточни Вяра Церовска и допълни, че няма решение на Общинския съвет. \r\n„Да наистина Община Перник е в сериозна финансова криза, ние трябва да направим възможното да намалим процента на борчовете към НАП“, конкретизира Церовска. Тя обясни, че облигационният заем, който иска да вземе Община Перник, е за да се върнат част от задълженията. Като пример тя даде Община Ямбол , която тегли 17 млн лева ,за да направи благоустройство и подобри уличната мрежа. „Миналата година имахме одит от Сметната палата, заверен без забележки и от миналата седмица Касовото изпълнение е в Общинския съвет и се извършва проверка“, допълни Церовска.", "date": "2018.03.26", "title": "Перник: Общинският съвет прие предложението на кмета Вяра Церовска за поемане на дългосрочен дълг от 6 млн. лв."}
{"url": "http://www.focus-news.net/news/2018/03/26/2504231/blagoevgrad-kazahstanskiyat-praznik-nauraz-shte-bade-otbelyazan-s-tarzhestvena-programa-na-31-mart.html", "text": "Пролетният празник на Казахстан – Науръз ще бъде отбелязан за поредна година в Благоевград. Това съобщиха от пресцентъра на Общината. Началото на честванията ще бъде поставено на 31 март от 11.00 часа пред зала „22 септември”, където се намира и Почетното консулство на Казахстан в Благоевград. \r\nВ програмата ще се преплетат фолклора на България и Казахстан. Ансамбъл „Пирин” ще танцуват и пеят, а студенти от Американски университет в България от Казахстан ще представят традиционен казахски танц и ще свирят на домбра и цигулка. Точно това е и посланието, което носи празникът Науръз, а именно че различните традиции и ритуали учат хората да уважават всяка национална култура и способстват за сближаването и взаимното разбирателство между тях. Официалната част на честванията ще започне в 12.00  часа с приветствени слова, последвани от прием и фотоизложба за официалните гости. Експозицията, която ще бъде подредена във фоайето на зала „22 септември“, ще бъде достъпна за жители и гости на града от 2 до 10 април. Изложбата представя репродукции на картини от фонда на Държавен музей на изкуствата на Република Казахстан „А. Кастеев“, изображения на древни сребърни и златни накити, открити от археолози на територията на Казахстан, както и фотоси на президента на Републиката.", "date": "2018.03.26", "title": "Благоевград: Казахстанският празник Науръз ще бъде отбелязан с тържествена програма на 31 март"}
{"url": "http://www.focus-news.net/news/2018/03/26/2504223/inzh-veselin-davidov-ot-api-shte-uchastva-v-mezhdunarodnata-konferentsiya-po-patna-bezopasnost-novi-tehnologii-i-dobri-svetovni-i-evropeyski-praktiki-na-27-mart.html", "text": "На 27 март София ще е домакин на международната конференция по пътна безопасност „Нови технологии и добри световни и европейски практики“. Това съобщиха от пресцентъра на Агенция \"Пътна инфраструктура\". На нея ще бъдат представени добрите практики, иновативни технологии и възможни решения за подобряване на пътната безопасност и намаляване броя на жертвите на пътя. Инж. Веселин Давидов, член на Управителния съвет на Агенция „Пътна инфраструктура“, ще участва в първата сесия на форума на тема „Осигуряване на устойчиви инвестиции в пътната безопасност“.\r\nКонференцията е част от календара на Българското председателство на Съвета на ЕС 2018 г. и ще се проведе с подкрепата на Министерството на регионалното развитие и благоустройството. Конференцията е организирана от Българска браншова асоциация „Пътна безопасност“, Международната пътна федерация и Европейската пътна федерация. Събитието ще се проведе утре в хотел „Маринела“, зала „София“, от 9.30 ч.", "date": "2018.03.26", "title": "Инж. Веселин Давидов от АПИ ще участва в международната конференция по пътна безопасност: „Нови технологии и добри световни и европейски практики“ на 27 март"}
{"url": "http://www.focus-news.net/news/2018/03/26/2504232/kmetat-na-sofiya-yordanka-fandakova-shte-uchastva-v-brifing-vav-vrazka-s-uchenie-za-reaktsiya-pri-bedstviya-i-avarii-na-27-mart.html", "text": "На 27 март 2018 г. от 10.30 във Военна академия „Г. С. Раковски“ ще се проведе брифинг във връзка с учение „Съвместни усилия“ за реакция при бедствия и аварии. Това съобщиха от пресцентъра на Столична община. Учението се осъществява в партньорство на Столична община, Академията и Главна дирекция „Пожарна безопасност и защита на населението”. Целта е провеждане на учение за реакция при бедствия и аварии на сформирания оперативен щаб за изпълнение на плана за защита при бедствия. \r\nВ брифинга ще участват кметът на Столична община Йорданка Фандъкова, която е председател на щаба, началникът на Военна академия генерал-майор Груди Ангелов, директорът на Главна дирекция „Пожарна безопасност и защита на населението” комисар Николай Николов. \r\nПоканени са представители на Министерски съвет, на министерствата на отбраната, вътрешните работи, енергетиката, околната среда и водите, образованието и науката, както и председателят на БАН и Националното сдружение на общините в Република България.", "date": "2018.03.26", "title": "Кметът на София Йорданка Фандъкова ще участва в брифинг във връзка с учение за реакция при бедствия и аварии на 27 март"}
{"url": "http://www.focus-news.net/news/2018/03/26/2504221/ria-novosti-dmitriy-medvedev-prizova-da-se-provede-shtatelno-razsledvane-na-tragediyata-v-kemerovo.html", "text": "Руският министър-председател Дмитрий Медведев призова към щателно разследване на пожара в Кемерово, за да се установят причините за него, предава РИА Новости.\r\n„Разбираемо е, че причините за тази трагедия трябва да се установят по най-щателен начин. Има много версии за причините, но това е работа на следствието“, заяви Медведев. \r\nПри пожара в търговски център „Зимна вишня“ в Кемерово загинаха 64 души. Виктор Турмаков", "date": "2018.03.26", "title": "РИА Новости: Дмитрий Медведев призова да се проведе щателно разследване на трагедията в Кемерово"}
{"url": "http://www.focus-news.net/news/2018/03/26/2504233/varna-meditsinskiyat-universitet-v-grada-posreshtna-nad-1-700-posetiteli-v-ramkite-na-initsiativata-dni-na-otvorenite-vrati.html", "text": "За шести път на 23 и 24 март МУ - Варна отвори вратите си за посетители на традиционно организираните „Дни на отворените врати“. Това съобщиха от пресцентъра на Медицински университет - Варна. Над 1 700 души тази година успяха да разгледат учебните бази и да бъдат част от специално подготвената програма. Учениците се запознаха със специалностите и учебните програми във факултетите по медицина, дентална медицина, фармация, обществено здравеопазване и в Медицински колеж. \r\nНа входа на университета посетителите бяха посрещнати от холограмен промоутър - последна дума на техниката, който ги въвеждаше във възможностите, които предлага академичният живот. Представители на Студентски съвет развеждаха учениците сред различните пунктове в сградите и отговаряха на въпросите им.  \r\nКандидат-студентите наблюдаваха електронно обучение във виртуална класна стая, лабораторни експерименти, демонстрации на 3D маса за образна диагностика и компютърни томографии. За първи път бе представена и холограмна пирамида за анатомични реконструкции и бяха извършени опити в залите за виртуална микроскопия.\r\nПосетителите разгледаха и възможностите, които университетът предлага за спортен и културен живот, както и филмите на университетската телевизия MU-Vi.Tv. Силно впечатлени те останаха и от обновения музей, събрал най-богатата анатомична сбирка в страната, представянето на учебната платформа Blackboard и симулационния софтуер за физиологични експерименти и изследвания. Във Факултета по дентална медицина се извършваха профилактични прегледи по желание на посетителите, а във Фармация учениците можеха да наблюдават демонстрации по приготвяне на лекарства в университетската аптека, както и извличане на лечебни вещества от медицински растения. \r\nНа сериозен интерес от страна на посетителите се радваха и Филиалите на Медицински университет - Варна в градовете Сливен, Шумен и Велико Търново. Над 100 гости посрещнаха студентите, които с помощта на своите преподаватели демонстрираха различни медицински манипулации и процедури. Тази година ръководството на Филиал Шумен предприе нов метод за популяризиране на дейността на университета. Студенти от всички специалности и курсове посетиха около 20 училища и здравни институции в градовете и селата на 3 общини, където под формата на презентации запознаха близо 600 ученици и жители с възможностите, които МУ - Варна предлага.\r\nОт 3-ти април стартира подаването на документи за предварителните изпити по биология и химия за специалностите „Медицина\", „Дентална медицина\" и „Фармация\" в МУ - Варна. Освен на място в университета документи могат да се подават и онлайн в официалната страница. Предварителните изпити по биология са на 21 април, по химия на 28 април, а тези от редовната сесия съответно на 29 юни и 6 юли. \r\nНа 28 март 2018 г. на сайта на МУ - Варна ще бъдат обявените и победителите от проведената регистрационна томбола с награди.", "date": "2018.03.26", "title": "Варна: Медицинският университет в града посрещна над 1 700 посетители в рамките на инициативата „Дни на отворените врати“"}
{"url": "http://www.focus-news.net/news/2018/03/26/2504234/kyustendil-patnite-nastilki-v-oblastta-sa-mokri-i-hlazgavi-vali-slab-dazhd.html", "text": "Пътните настилки в областта са мокри и хлъзгави, вали слаб дъжд. Това съобщи за Радио „Фокус” – Кюстендил дежурният в Областно пътно управление – Кюстендил. Ограничено е движението само в едната лента по пътя Смоличано – Пелатиково. По пътя е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Нормален е трафикът по Автомагистрала „Струма” и главен път Е-79. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март.\r\nВенцеслав ИЛЧЕВ", "date": "2018.03.26", "title": "Кюстендил: Пътните настилки в областта са мокри и хлъзгави, вали слаб дъжд"}
{"url": "http://www.focus-news.net/news/2018/03/26/2504236/georgi-parvanov-v-dfsg-intelekt-pred-balgarite-ne-sashtestvuva-dilema-evropa-ili-rusiya.html", "text": "България е член на ЕС и сме го постигнали във време, в което имахме най-добри отношения с Русия, прагматични и взаимно изгодни. Това заяви в днешната си лекция пред дванадесетокласници от ДФСГ „Интелект” президентът (2002 – 2012) Георги Първанов, съобщават от пресцентъра на ПП АБВ. По думите му образът на България в Русия не е постоянна величина и ако провокациите продължават той може да помръкне. „България печели, ако има своята добра европейска перспектива и ако има своите добри отношения на Изток, включително с Русия, и ако успее да се наложи като лидер на Балканите“, заяви Първанов.\r\nПред бъдещите абитуриенти президентът Първанов (2002-2012) изтъкна, че България е била най-силна, когато е разполагала с държавници, които са разчитали на развиването на образованието и духовността. „Тогава, когато държавата е инвестирала в образованието, тогава е имало перспектива и развитие. Нов модел ни трябва в българската икономика и ние с г-н Румен Петков и много наши колеги отдавна водим титанични битки по една тема, която е много оспорвана в българското общество. Това е темата за изграждането на новата ядрена мощност в Белене. Към това бих добавил и една договореност, която бяхме постигнали с руския президент за изграждането на газопровода „Южен поток”. Това е важно, защото става въпрос за милиардни инвестиции на фона на тези, които сега гравитират около нулата.”\r\nГеорги Първанов подчерта също, че ни трябват високотехнологични производства като АЕЦ „Белене“, защото това може да бъде „локомотив“ за българската икономика. Според него, за съжаление, у нас отдавна липсва обвързаност на образованието с реалното производство и съществуват цели сектори, особено в машиностроенето, които нямат свои паралелки в професионалните училища.\r\nНа въпрос от ученик по повод Истанбулската конвенция Георги Първанов заяви, че е категорично против налагането на джендър-идеологията и всякакви идеи за еднополови бракове, каквито съмнения провокира в обществото ни въпросния документ. „Намирам това за дълбоко противоречащо на българската и християнската традиция и на моето патриархално възпитание. Ако трябва да направим референдум за еднополовите бракове – сигурен съм, че в българското общество резултатът ще бъде категорично против. Но не съм сигурен, че трябва да има референдум по самата Истанбулска конвенция, тъй като материята е сложна и в крайна сметка там основният акцент е насилието по отношение на жените и децата.”\r\nВ края на срещата Румен Петков подари на всички присъстващи ученици пощенски картички и пликове, посветени на 140 години от Плевенската епопея и 110 години Военно-музейно дело в Плевен. Петков връчи на Георги Първанов официално валидирана картичка с ограничен тираж от 10 броя, носеща номер 1.", "date": "2018.03.26", "title": "Георги Първанов в ДФСГ „Интелект“: Пред българите не съществува дилема „Европа или Русия”"}
{"url": "http://www.focus-news.net/news/2018/03/26/2504239/ministar-nikolay-nankov-shte-napravi-parvi-kopki-na-uchastak-ot-am-hemus-i-na-rehabilitatsiyata-na-obhodniya-pat-na-lovech.html", "text": "На 27 март министърът на регионалното развитие и благоустройството Николай Нанков ще даде старт на строителството на участък от АМ „Хемус“ и на рехабилитацията на обходния път на Ловеч. Това съобщиха от пресцентъра на Министерство на регионалното развитие и благоустройството. Символичната първа копка на дългата 9.3 км нова отсечка от магистралата ще бъде направена в 12.00 часа в края на съществуващото трасе, където ще започва новият участък Ябланица – Боаза. Обектът, чието строителство се финансира от държавния бюджет, ще бъде изграден от консорциум „ХВП Ябланица“ ДЗЗД.\r\nВ 14 часа на обходния път на гр. Ловеч, при разклона за село Горан, ще се проведе церемонията, с която ще се постави началото на рехабилитацията на 9 км от второкласния път Плевен – Ловеч и 400-метровия тунел на околовръстното на областния град. Проектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет. Строително-монтажните работи по него ще бъдат изпълнени от „РЕГИОНАЛНИ ПЪТИЩА 2017“ ДЗЗД.\r\nНа събитията са поканени да присъстват заместник министър-председателят Томислав Дончев и министърът на финансите Владислав Горанов.", "date": "2018.03.26", "title": "Министър Николай Нанков ще направи първи копки на участък от АМ „Хемус“ и на рехабилитацията на обходния път на Ловеч"}
{"url": "http://www.focus-news.net/news/2018/03/26/2504237/kevr-tsenite-na-toplinnata-energiya-ostavat-nepromeneni-do-kraya-na-trimesechieto.html", "text": "На открито заседание КЕВР в специализиран състав „Енергетика“ обсъди доклад на работната група във връзка с внесеното заявление на \"Булгаргаз\" ЕАД за утвърждаване на цени за 2-рото тримесечие на 2018 г., по които общественият доставчик продава природен газ на крайните снабдители и на клиенти, присъединени към газопреносната мрежа. В заседанието участваха представителите на вносителя на заявлението \"Булгаргаз\" ЕАД - Иван Иванов, началник управление „Лицензионна дейност“, и Анжела Славова, юрисконсулт на дружеството. В съответствие с изискванията за публичност и прозрачност на институциите, докладът на работната група беше публикуван предварително на интернет страницата на регулатора, а откритото заседание беше излъчено онлайн.\r\nПри определяне на цената на природния газ КЕВР прилага изцяло съществуващата методика, залегнала в действащия договор между \"Булгаргаз\" ЕАД и \"Газпром Експорт\". Формулата отчита движението на цената на петрола и на алтернативните на природния газ горива на световните пазари за последните 9 месеца, както и промените в курса на щатския долар. Правомощията на регулатора са единствено да установи дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между двете дружества.\r\nЦената на природния газ за 2-рото тримесечие на 2018 г. да бъде в размер на 361.82 лв. за 1000 куб. м или 34.04 лв. за MWh (без акциз и ДДС), се предлага в доклада на работната група, изготвен въз основа на представените данни и документи и след направени изчисления съгласно ценовия модел. Предлаганата от енергийния регулатор цена на природния газ е с 2,6% по-висока от досегашната цена за 1-вото тримесечие на 2018 г. В заявлението си „Булгаргаз“ ЕАД поиска увеличението на цената да бъде 4,82 %, но работната група установи, че през 2017 г. дружеството е реализирало надвзет приход. В резултат на това регулаторът направи отрицателна корекция в размер на 5 284 583 лв. поради положителна разлика между прогнозните и отчетни разходи на „Булгаргаз“ ЕАД за доставка на природен газ на входа на газопреносната мрежа през 2017 г.\r\nПредложената цена от 361.82 лв. за 1000 куб. м за продажба на природен газ на крайните снабдители на природен газ и на клиенти, присъединени към газопреносната мрежа, включва компонента за услугата „обществена доставка“ по чл. 17, ал. 6 от НРЦПГ в размер на 5,42 лв./1000 nm3, както и компонента \"задължение към обществото\" по чл. 11а, ал. 2 от НРЦПГ от 1,37 лв./1000 nm3, която покрива разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации съгласно Регламент на ЕС № 994/2010. В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.  \r\nНа откритото заседание представителите на обществения доставчик изразиха несъгласие с предложената от работната група цена на природния газ за ІІ-то тримесечие, тъй като според тях това ще доведе до загуби на дружеството. \r\n„Планираното увеличение на цената на природния газ е в размер под 5%, което не дава нормативно основание за повишаване на цените на топлинната енергия през следващото тримесечие и те остават непроменени. Няма да има промяна и в цената на високоефективната електрическата енергия, произвеждана по комбиниран способ от топлофикационните дружества, използващи природен газ“, заяви след откритото заседание на Комисията председателят на КЕВР доц. Иван Иванов в отговор на въпроси на журналисти.  \r\nВ срок до 27 март 2018 г. участниците в откритото заседание могат да внесат  писмено становище във връзка с констатациите и изводите в доклада на работната група. По всички направени възражения Комисията ще излезе с мотивирани становища в окончателното си решение за утвърждаване на цени на природния газ за ІІ-то тримесечие на 2018 г., което ще бъде взето на закрито заседание на 30 март 2018 г.", "date": "2018.03.26", "title": "КЕВР: Цените на топлинната енергия остават непроменени до края на тримесечието"}
{"url": "http://www.focus-news.net/news/2018/03/26/2504240/razgrad-rayonniyat-sad-nalozhi-globi-ot-po-2-000-lv-na-dvama-upraviteli-na-firmi-izlozhili-zhivota-na-sluzhitelite-si-na-opasnost-s-narushavane-na-pravilata-za-ohrana-na-truda.html", "text": "Днес състав на Разградския районен съд освободи от наказателна отговорност управителя на „Иновативни технологии“ ООД в Търговище Григор Г. и управителя на „Д и Д Снежана Дамянова“ ЕООД в Разград Тихомир Х. Те са били предадени на съд с постановление на наблюдаващия делото прокурор в Районната прокуратура в Разград с предложение за освобождаването им от наказателна отговорност с налагане на административно наказание. Това съобщиха от пресцентъра на Апелативна прокуратура - Варна. Съдът ги призна за виновни за извършване на престъпление по член 136, ал. 1 от НК, освободи ги от наказателна отговорност, като им наложи глоби по 2 000 лева за всеки от тях.\r\nНа 3 август 2016 г. от базата на „Иновативни технологии“ ООД на служебен автомобил бил натоварен контейнер за пренос на природен газ. Многоелементният газов контейнер бил произведен от фирмата на Григор Г. с финансиране по програма на министерство. Като купувач на съоръжението се явила фирмата на Тихомир Х., който закупил по силата на договор два транспортируеми съда под налягане за превоз на метан. Пак по договор съдовете трябвало да отговарят на европейските стандарти и директиви за този тип съоръжения под налягане. Те обаче не били сертифицирани.\r\nНа шофьора на товарния автомобил Тихомир Х. наредил съоръжението да бъде транспортирано до базата на метанстанцията в село Пороище. Там двамата управители решили да започнат пробно запълване с природен газ, въпреки че не са имали одобрение и разрешение да го пуснат в експлоатация, тъй като не е било сертифицирано. \r\nПо време на пробното пълнене един от тубусите на съоръжението буквално излетяло като торпедо, преминало през кабината на камиона и я разрушило. С мощна реактивна сила тубусът преминал и през сградата на метанстанцията и долепения до нея трафопост, оставяйки пробойни. След прелитане над пътя село Поройно – Разград той се забил в насип с каменно брашно на територията на близката кариера. Тежката производствена авария създала непосредствена опасност за живота и здравето на работещите в обекта, както и на всички, които са се намирали в или в близост до работните помещения и площадки. \r\nДвамата управители не са изпълнили задълженията си да създадат организация, като са нарушили нормативните разпоредби на Закона за безопасни условия на труд и правилата за охрана на труда.  \r\nРешението на Разградския районен съд подлежи на обжалване пред Окръжния съд в Разград.", "date": "2018.03.26", "title": "Разград: Районният съд наложи глоби от по 2 000 лв. на двама управители на фирми, изложили живота на служителите си на опасност с нарушаване на правилата за охрана на труда"}
{"url": "http://www.focus-news.net/news/2018/03/26/2504225/georgi-parvanov-prezident-na-balgariya-2002-2012-g-iska-mi-se-na-sreshtata-es-turtsiya-da-se-postavyat-i-balgarskite-vaprosi.html", "text": "Часове преди началото на срещата между председателите на Европейския съвет и на Европейската комисия Доналд Туск и Жан-Клод Юнкер, президента на Турция Реджеп Ердоган и българския премиер Бойко Борисов, държавният глава на България (2002-2012) Георги Първанов сподели в Плевен своите очаквания относно работната вечеря, която ще даде възможност за обсъждане на въпроси от взаимен интерес и последните събития в Турция, както и въпроса как отношенията ЕС - Турция могат да напреднат на основата на взаимно уважение и общи интереси, съобщиха от пресцентъра на ПП АБВ. „Самият факт, че се провежда такъв разговор е позитивен и има различни сценарии. Не очаквам да се загърбят проблемите, да се пренебрегнат и да се проведе една чисто протоколна среща. По-скоро това би било един тежък разговор между европейските лидери и президента на Турция Ердоган, в който не би трябвало да се избегне нито един от реалните проблеми, а дали ще има движение по всеки един от тях е трудно да се каже. Достатъчно е да има воля на този етап и да се намерят форматите“, посочи той.\r\n„Иска ми се в този активен диалог, в който министър-председателят има своята роля, да се намери начин да се поставят и българските въпроси. Въпросите, свързани с нашата сигурност, въпросите на тракийци и редица други конкретни въпроси, които са в богатия дневен ред на двустранните отношения“, каза още Георги Първанов. \r\nСрещата ЕС - Турция ще се състои тази вечер в резиденция Евксиноград край Варна.\r\nПри гостуването си в Плевен Георги Първанов връчи на библиотеката в Народно читалище своята трилогия, свързана с десетгодишния му мандат като президент на България. По-рано същия ден, той участва в среща с възпитаници на ДФСГ “Интелект“ – Плевен, която премина под мотото „България – днес и утре“.", "date": "2018.03.26", "title": "Георги Първанов, президент на България (2002 - 2012 г.): Иска ми се на срещата ЕС - Турция да се поставят и българските въпроси"}
{"url": "http://www.focus-news.net/news/2018/03/26/2504242/smolyan-detsa-ot-detska-gradina-radost-specheliha-parvo-myasto-ot-natsionalniya-folkloren-konkurs-orfeevo-izvorche.html", "text": "Малките възпитаници на ДГ „Радост” от квартал \"Устово\" се представиха отлично и се завърнаха с първо място от проведения в Стара Загора Национален детски фолклорен конкурс „Орфеево изворче”, който се проведе от 23 до 25 март т.г. Това съобщиха от пресцентъра на Община Смолян. Талантливите малчугани изправиха публиката на крака и получиха бурни аплодисменти след като представиха „Танц на мегдана”, който е по хореография на Олга Келевска. 13-те деца бяха облечени в автентични родопски носии и представиха богатството на родопския фолклор. Престижното 5-членно жури заслужено им даде първа награда в Първа възрастова група от 4 до 7 години.     \r\n\"За да стане факт нашето участие, искам да благодаря на ръководството на Община Смолян, което пое всички разходи по пътуването, престоя, храната, нощувките  и таксата за участие на нашите деца, родителите, които ги придружаваха и персонала от детската градина\", съобщи временно-изпълняващия длъжността директор на детското заведение Донка Русинова. Общината даде възможност да децата да се изявят и да покажат колко са талантливи, посочи още директорът.  \r\nНад 1 000 участници се включиха в Осемнадесетото издание на Националния детски фолклорен конкурс „Орфеево изворче”, който се проведе под патронажа на кмета на Стара Загора Живко Тодоров. Конкурсът се  организира от община Стара Загора и Национален музикално - фолклорен съюз „Орфеево изворче”. На три сцени се изявиха фолклорни групи и индивидуални изпълнители от различни жанрове на фолклорното изкуство. \r\nЦелта на конкурса да се пази и обогатява българския автентичен фолклор и традициите на народно-песенното и инструментално изкуство.", "date": "2018.03.26", "title": "Смолян: Деца от Детска градина „Радост” спечелиха първо място от Националния фолклорен конкурс „Орфеево изворче”"}
{"url": "http://www.focus-news.net/news/2018/03/26/2504235/the-wall-street-journal-es-iska-da-zapazi-migratsionnoto-sporazumenie-s-turtsiya-vapreki-vloshenite-otnosheniya.html", "text": "Лидерите на ЕС и Турския президент Реджеп Тайип Ердоган ще проведат напрегната среща на високо равнище във Варна. В навечерието на срещата европейски и турски политици си размениха критики, които подчертаха лошото състояние на двустранните отношения между Европа и страната, която въпреки всичко остава ключов геополитически партньор по миграцията, тероризма и в Близкия изток, пише  The Wall Street Journal.\r\nЛидерите на ЕС са разгневени от продължителните мерки на президента Реджеп Тайип Ердоган срещу гражданското общество в страната му и все по-агресивната политика в чужбина. От своя страна  Ердоган е раздразнен от критиките на ЕС за военната намеса на Турция в Сирия.\r\n\"Няма да е лесна среща\", заяви миналата седмица председателя на Европейския съвет Доналд Туск.\r\nОбтегнатите отношения между ЕС и Турция са подобни на настоящите отношения между САЩ и Турция, които също са в най-ниската си точка от години, което подчертава нарастващата изолация на Анкара от Запада.\r\nВашингтон обмисля да приеме санкции срещу Анкара заради това, че тя планира придобиване на руска система за противоракетна отбрана. Турция е разстроена от военната подкрепа, която САЩ предоставят на кюрдски въоръжени групи, която тя счита за терористични организации.\r\nКакто ЕС, така и САЩ запазват важни общи интереси с Турция, особено по отношение на миграцията и борбата с тероризма. ЕС трудно може да си позволи загубата на турската помощ при контрола на завръщащите се на Стария континент терористи, присъединили се към „Ислямска държава“ в Сирия и в Ирак. \r\nЕвропейските политици обаче заявяват, че търпението им с Турция намалява. Особено напрегнати са отношенията ѝ с ключови държави-членки като Германия и Холандия. Гърция и Кипър многократно са се оплаквали от турските военни маневри в Егейско и Източно Средиземно море.\r\nПрез 2005 г. Брюксел и Анкара започнаха официални разговори за пълноправното членство на Турция в ЕС. През март 2016 г., когато ЕС и Турция подписаха пакт за спиране на притока на бежанци в Европа, а 28-членният блок обеща не само милиарди евро финансова подкрепа, но и да ускори преговорите за присъединяване и либерализирането на визовия режим. Нито една от тези инициативи не се материализира, с изключение на помощта за бежанците.\r\nСъс срещата си в понеделник във Варна ЕС практически изолира Турция от други страни, които се стремят да се присъединят към блока. Брюксел ускорява разширяването на ЕС в Западните балкански страни до 2025 г. Той ще проведе среща на високо равнище с лидери на шест от тези страни през май\r\n\"ЕС изобрети тази терминология „Западните Балкани“, за да изолира Турция\", заяви миналия месец пратеникът на Анкара в ЕС  Фарук Каймакчи. \"Турция все още е твърдо ангажирана с процеса на присъединяване\".\r\nВоенното нахлуване на Турция в части на Сирия, за което Анкара твърди, че е необходимо, за да защити сигурността си, предизвика остри европейски критики.\r\nНо членовете на ЕС са най-загрижени от  все по-авторитарния контрол върху Турция на Ердоган, получил извънредни правомощия след опита за преврат през 2016 г. срещу неговото правителство. Президентът очисти военната, съдебната и други части от бюрокрацията, като в същото време разруши основните свободи и концентрира властта в собствените си ръце.\r\n„Ние сме дълбоко шокирани от колапса на независимостта на съдебната власт в Турция“, пишат  75 европейски депутати в писмо до г-н Туск преди срещата във Варна. \"Президентът Ердоган трябва да престане да се крие зад извънредното положение.\"\r\nТурските държавни служители казват, че арестите и съдебните процеси са необходимият отговор, след като избраният президент Ердоган почти бе свален от власт през 2016 г. Виктор Турмаков", "date": "2018.03.26", "title": "The Wall Street Journal: ЕС иска да запази миграционното споразумение с Турция въпреки влошените отношения"}
{"url": "http://www.focus-news.net/news/2018/03/26/2504238/afp-sasht-shte-izgonyat-60-ruski-shpioni-zaradi-napadenieto-s-nevroparalitichen-gaz-vav-velikobritaniya.html", "text": "Президентът на САЩ Доналд Тръмп е дал разрешение за експулсирането на 60 предполагаеми руски шпиони от страната в отговор на нападението с невропаралитичен газ срещу бившия служител на руското ГРУ Сергей Скрипал в Англия, предава  AFP.\r\nВисокопоставени членове от администрацията на Тръмп съобщиха, че 48 „познати служители на разузнаването“ от руското консулство в Сиатъл и 12 други в руската мисия в ООН имат седем дни да напуснат страната.\r\nСъобщава се, че руското консулство в града ще бъде закрито.  Виктор Турмаков", "date": "2018.03.26", "title": "AFP: САЩ ще изгонят 60 руски „шпиони“ заради нападението с невропаралитичен газ във Великобритания"}
{"url": "http://www.focus-news.net/news/2018/03/26/2504246/veliko-tarnovo-regionalnata-inspektsiya-po-okolnata-sreda-i-vodite-vrachi-predpisaniya-za-pochistvane-na-reki-i-patishta-v-oblastite-gabrovo-i-veliko-tarnovo.html", "text": "Предписания за почистване на всички реки и пътища получиха кметовете от общините във Великотърновска и Габровска области. Те са издадени от Регионалната инспекция по околна среда и води - Велико Търново, а срокът за извършване на дейностите е 30 април. Това съобщи за Радио „Фокус“ – Велико Търново Милка Асенова, отговаряща за връзки с обществеността в Екоинспекцията. Предписанията се отнасят до речните корита и прилежащите им земи, както и до общинските пътища, пътните съоръжения, обслужващите зони, крайпътните обслужващи комплекси и опорни пунктове.\r\n„При констатиране на нерегламентирани сметища или съществуващи замърсявания е нужно да се предприемат своевременни мерки по отстраняването им и недопускане на нови. Необходимо е и извозването на отпадъците до съоръжение за тяхното третиране“, каза още Милка Асенова.\r\nЕксперти от РИОСВ – Велико Търново ще проверят за изпълнението на предписанията. При констатиране на неизпълнение ще бъдат предприети административно-наказателни мерки, съгласно действащото законодателство.\r\nЛуиза ТРАНЧЕВА", "date": "2018.03.26", "title": "Велико Търново: Регионалната инспекция по околната среда и водите връчи предписания за почистване на реки и пътища в областите Габрово и Велико Търново"}
{"url": "http://www.focus-news.net/news/2018/03/26/2504247/sport-viktoriya-tomova-otpadna-v-parviya-krag-na-turnira-v-kruasi-bobur.html", "text": "Виктория Томова отпадна в първия кръг на турнира в Круаси-Бобур във Франция. Първата ракета на България отстъпи с 4:6, 6:7 на рускинята Ана Калинская, която е поставена под номер 156 в световната ранглиста. Срещата помежду им продължи един час и 36 минути.", "date": "2018.03.26", "title": "Спорт: Виктория Томова отпадна в първия кръг на турнира в Круаси-Бобур"}
{"url": "http://www.focus-news.net/news/2018/03/26/2504248/dobrich-kulturen-tsentar-dvoretsa-v-balchik-shte-predstavi-izlozhbata-istinnost-dobrota-tarpenie.html", "text": "Международна художествена изложба „Истинност, Доброта, Търпение” представя Държавен културен институт - Културен център (ДКИ_КЦ) „Двореца“. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс край морето, предаде кореспондент на Радио „Фокус” – Варна. Изложбата ще бъде официално открита в последния мартенски петък. Основоположник и един от основните художници в изложбата е професор Кунлун Джан, завършил Института по изкуства на Китай със специалности „Техники на рисуване с маслени бои“, „Китайска живопис“ и „Скулптура“. Около твореца са се обединили много талантливи, както нови, така и титуловани художници, като Катлийн Гилис, Чунци Яо, Руейджън Гу, Уейсин Уан, Ейми Лий, Бен Ли, Ишиоу Джоу, Сяопин Чън, Джънпин Чън, Юен Ли, и други. Някои от тях са емигранти, живеещи в САЩ, Канада, Тайван, Тайланд и Япония. Сама по себе си изложбата е своеобразно възраждане на красотата и изяществото на ренесансовото изкуство. Вдъхновени от традиции и божественост, художниците рисуват, често в сътрудничество, истории, лично преживени от тях или споделени им от практикуващи Фалун Дафа от целия свят. Художниците са също така отдадени да възродят значението на изящното изкуство и морала за хората в обществото. Картините пресъздават истории и събития, свързани с древната китайска практика за самоусъвършенстване Фалун Гонг (известна още с името Фалун Дафа). Фалун Гонг се базира на универсалните принципи на Вселената - истинност, доброта и търпение. Изложбата ще бъде открита в 17.00 часа в Каменна зала на ДКИ - КЦ „Двореца” в Балчик и може да бъде разгледана до 8 април.\r\nЖулиета НИКОЛОВА", "date": "2018.03.26", "title": "Добрич: Културен център „Двореца“ в Балчик ще представи изложбата „Истинност, Доброта, Търпение”"}
{"url": "http://www.focus-news.net/news/2018/03/26/2504249/pazardzhik-grazhdani-postaviha-problema-za-sastoyanieto-na-sgradite-na-bivshata-kazarma-pred-deputata-ot-gerb-desislava-todorova.html", "text": "Проблем със състоянието на сградите в бившата казарма в Пазарджик бе поставен на вниманието на народния представител  от ГЕРБ Десислава Тодорова по време на нейната изнесена приемна за граждани, съобщиха от пресцентъра на ПП ГЕРБ - Пазарджик. Народният представител от ГЕРБ Десислава Тодорова ще съдейства за намиране на възможности  старите сгради  на територията на бившата казарма в Пазарджик да бъдат обезопасени. Въпросът е поставен по време на приемния ден на Тодорова от Гергана Ненкова- заместник-директор  учебно-производствена дейност в Професионалната гимназия по селско стопанство „Царица Йоана”. Тя е обяснила, че сградите са в окаяно състояние, намират се  в непосредствена близост до училището и създават опасност от инциденти. В професионалната гимназия се обучават общо 440 ученици в редовна и задочна форма и ежедневно младежите преминават в близост до тези сгради, е посочила още Гергана Ненков. „Въпросът с обезопасяването на сградите вероятно трябва да бъде решен от военното министерство, тъй като те са държавна собственост, и аз ще потърся всички възможности този проблем да бъде разрешен в най-кратък срок”, каза Десислава Тодорова.", "date": "2018.03.26", "title": "Пазарджик: Граждани поставиха проблема за състоянието на сградите на бившата казарма пред депутата от ГЕРБ Десислава Тодорова"}
{"url": "http://www.focus-news.net/news/2018/03/26/2504244/donald-tusk-chetirinadeset-darzhavi-ot-es-shte-ekspulsirat-ruski-diplomati.html", "text": "Общо 14 държави от Общността ще експулсират руски дипломати в координиран отговор на случая с отравянето на бившия офицер от руското Главно разузнавателно управление (ГРУ) във Великобритания. Това обяви председателят на Европейския съвет Доналд Туск, предава AFP.\r\n„Като пряко продължение на решението на Европейския съвет от миналата седмица да даде общ отговор на Русия, вече 14 държави-членки са решили да експулсират руски дипломати\", заяви Туск на пресконференция във Варна, където по-късно в понеделник ще се проведе срещата на върха между лидери на ЕС и Турция.Тереза Герова", "date": "2018.03.26", "title": "Доналд Туск: Четиринадесет държави от ЕС ще експулсират руски дипломати"}
{"url": "http://www.focus-news.net/news/2018/03/26/2504252/momchil-petrov-bchk-vidin-v-targovskiya-tsentar-v-grada-e-otkrit-blagotvoritelen-velikdenski-bazar-za-podpomagane-na-detsa-v-neravnostoyno-polozhenie.html", "text": "Благотворителен Великденски базар е открит в мол \"Видин\". Това каза за Радио „Фокус“ – Видин Момчил Петров, главен специалист в БЧК - Видин. Той посочи, че благотворителният базар е организиран от Български младежки Червен кръст – Видин. Сумата, събрана от благотворителния базар, ще бъде използвана за подпомагане на деца в неравностойно положение от област Видин. На базара могат да се закупят ръчно изработени картички за предстоящите пролетни празници. Базарът ще се провежда до 28 март.\r\nАнна ЛОЗАНОВА", "date": "2018.03.26", "title": "Момчил Петров, БЧК – Видин: В търговския център в града е открит благотворителен Великденски базар за подпомагане на деца в неравностойно положение"}
{"url": "http://www.focus-news.net/news/2018/03/26/2504251/plovdiv-56-tantsovi-kluba-ot-stranata-shte-vzemat-uchastie-na-sedmiya-mezhdunaroden-kvalifikatsionen-tantsov-festival-plovdiv-dreven-i-vechen.html", "text": "56 танцови клуба от цяла България ще вземат участие на седмия Международен квалификационен танцов фестивал „Пловдив Древен и Вечен“. Това съобщиха за Радио „Фокус“ – Пловдив от отдел връзки с обществеността на Общината. Тази година в Пловдив ще бъдат представени 360 хореографии, в 15 танцови стила. Събитието ще се проведе на 31 март и 1 април в Зала Колодрум Пловдив. Танцовите състави са София, Пловдив, Хасково, Димиртовград, Русе, Пазарджик, Варна, Бургас, Стамболийски, Смолян, Сандански, Враца, Петрич, Стара Загора, Асеновград, Благоевград, Панагюрище. Участия ще има и от Румъния и Гърция. Международното жури е в състав – Дойна Стайкулеску (Румъния), първият в света вице шампион по художествена гимнастика, Братя Адриан (Михай и Козмин) (Румъния) - победители в Румъния търси талант и специалисти в стиловете модерен танц, балет и улични танци. Луиса Шаповалоф (Франция) – балетен педагог и шампион в множество престижни конкурси и фестивали, Диего Франца (Бразилия) – латино и капоейра специалист. Бойко Джорев (България) – майстор на спорта по спортна гимнастика, Радина Сачанска (България) – специалист по танцов театър. Живко Тонев (България) – създател и хореограф на професионална танцова формация „Елика“, Венцислав Неделчев (България) – артист балетист и фолклорист, ръководител на танцов състав „нашенци“ – Русе\r\nЗа участниците са приготвени купи, медали и много материални награди, както и безплатни танцови семинари с членовете от журито. Фестивалът е квалификация за „Храмът на Кибела“ – Финал, който ще се проведе от 28 юни до 1 юли 2018 г. в Кранево. Танците, които са събрали най-висок брой точки от журито, ще получат право да се състезават на големия финал за големите награди и титлата „Победител 2018“.\r\nОрганизатори на фестивала са Спортен клуб „Самодива“ в партньорство със софтуерна фирма „Елдърс ЕООД“ и община Пловдив, програма „Пловдив за младите“.\r\n„Като организатори, нашият екип се старае да превърне фестивала в празник за децата, да им осигури не само поле за изява, но и да им даде цялостно емоционално преживяване през тези два дни, за да им покаже, че пътят в танцовото изкуство е отворен за тях и ги чака с нетърпение. Искаме да скъсим връзката между децата и професионалистите, които ги оценяват посредством танцовите семинари и с това да им покажем, че професионалната реализация в това изкуство е възможна и че с желание и труд всеки може да постигне висоти!“, коментират организаторите.", "date": "2018.03.26", "title": "Пловдив: 56 танцови клуба от страната ще вземат участие на седмия Международен квалификационен танцов фестивал „Пловдив Древен и Вечен“"}
{"url": "http://www.focus-news.net/news/2018/03/26/2504254/plovdiv-v-grada-shte-se-provede-vtori-forum-posveten-na-angazhiraneto-i-podpomaganeto-na-turisticheskiya-bransh-za-evropeyska-stolitsa-na-kulturata.html", "text": "Фондация “Пловдив 2019” организира втори от поредицата форуми с фокус туризъм, посветен на подготовката на града за Европейска столица на културата през 2019. Това съобщиха за Радио „Фокус” - Пловдив от фондацията. Събитието ще се състои на 28 март от 15.00 часа в хотел “Холидей ин” и има за цел да ангажира и подпомогне туристическия бранш на всички нива при посрещането на многобройните посетители на града в годината на титлата и преди това.\r\nФорумът ще предостави актуална информация за проекта и предстоящите събития от програмата на Европейска столица на културата. Той ще бъде открит от заместник-кмет “Култура и туризъм” Александър Държиков и изпълнителният директор на фондацията Кирил Велчев.\r\nГост-лектори са Кристиан Тране, мениджър регионални и общностни връзки на Орхус – Европейска столица на културата 2017, и Нийл Питърсън от Ливърпул – Европейска столица на културата 2008 и консултант на редица Европейски столици на културата. От българска страна ще се включи Тони Симидчиева, член на Управителния съвет  на „Пловдив 2019“ и представител на хотелиерския бранш в града. Участниците ще имат възможност да участват и в уъркшоп, посветен на темата.\r\nПървият тематичен форум, посветен на туристическия бранш и реализацията на проекта “Европейска столица на културата 2019”, се състоя в края на септември 2017 година, в Пловдив. Той се проведе със специалното участие на Фернандо Алварес Буска – маркетинг директор на Европейска столица на културата 2016 Сан Себастиан, Испания.\r\nДо края на 2018 година екипът на фондацията предвижда да допълни поредицата от инициативи, привличащи бранша към каузата, популяризиращи региона и България и подготвящи индустрията за най-голямото културно събитие в Европа, с още мероприятия.\r\nНа 28 март от 12.00 часа в Заседателна зала на Община Пловдив ще се състои пресконференция по повод предстоящия форум, посветен на aнгажирането и подпомагането на туристическия бранш за Европейска столица на културата.", "date": "2018.03.26", "title": "Пловдив: В града ще се проведе втори форум, посветен на ангажирането и подпомагането на туристическия бранш за Европейска столица на културата"}
{"url": "http://www.focus-news.net/news/2018/03/26/2504255/burgas-italianskiyat-film-tarsach-na-udovolstviya-specheli-nagradata-na-publikata-v-16-oto-izdanie-na-sofiya-film-fest-na-brega.html", "text": "Италианският филм „Търсач на удоволствия“ на режисьора Паоло Вирдзи, съчетан с блестящата игра на Доналд Съдърланд и Хелън Мирън, убедително спечели сърцата на зрителите на 16-ото издание на „София филм фест на брега“. Това съобщиха от пресцентъра на Община Бургас. Наградата на Община Бургас „Сребриста чайка“ отиде при унгарската любовна история „За тялото и душата“ на режисьор Илдико Енеди.\r\nПри късометражните филми от конкурса „Джеймисън“ бяха отличени „Диагноза“ на режисьора Камен Коларов и анимационният „Баба“ на режисьор Роза Колчагова.\r\nОтличията бяха връчени от председателят на професионалното жури проф. Георги Дюлгеров на създателя на международния „София филм фест“ – Стефан Китанов по време на официалната церемония по закриване на филмовия фестивал в Общинско кино „АБ“ в сградата на ДТ „Адриана Будевска“.\r\nПобедителите и всички участници в тазгодишния филмов фестивал бяха поздравени от заместник кмета на Община Бургас Лорис Мануелян.\r\nОбщо 24 пълнометражни и 12 късометражни филма бяха прожектирани пред бургаската публика през деветте фестивални дни. Деветчленно жури избра своя фаворит сред 18-те филма, които взеха участие в конкурсната програма. Тазгодишното 16-о издание на „София филм фест на брега“ се проведе от 15 до 23 март и беше посветено на Георги Ингилизов, който от самото създаване на фестивала неуморно и безкористно работеше за него.", "date": "2018.03.26", "title": "Бургас: Италианският филм „Търсач на удоволствия“ спечели наградата на публиката в 16-ото издание на „София филм фест на брега“"}
{"url": "http://www.focus-news.net/news/2018/03/26/2504256/sport-sled-tri-sedmitsi-prekasvane-gratskoto-parvenstvo-po-futbol-prodalzhava-v-sabota.html", "text": "Мачовете от Гръцката Суперлига ще бъдат подновени през уикенда след повече от три седмици прекъсване, предава AFP.\r\nПървенството бе прекратено на 12 март, след като президентът на ПАОК Иван Савидис нахлу на терена с пистолет на кръста и извади отбора си от стадиона.", "date": "2018.03.26", "title": "Спорт: След три седмици прекъсване - гръцкото първенство по футбол продължава в събота"}
{"url": "http://www.focus-news.net/news/2018/03/26/2504243/die-sueddeutsche-zeitung-chetirima-ruski-diplomati-tryabva-da-napusnat-germaniya-do-sledvashtiya-ponedelnik.html", "text": "Като реакция на случая с отравянето на бившия офицер от руското Главно разузнавателно управление (ГРУ) във Великобритания Берлин взе решение да експулсира четирима дипломати на Руската федерация, съобщава Die Sueddeutsche Zeitung, като уточнява, че те трябва да напуснат пределите на ФРГ до следващия понеделник, 2 април.\r\nОт Министерството на външните работи в Берлин поясниха, че са информирали руската дипломатическа мисия в страната за съответното решение. В същото време подчертаха, че федералното германско правителство е готово да започне диалог с Руската федерация.Тереза Герова", "date": "2018.03.26", "title": "Die Sueddeutsche Zeitung: Четирима руски дипломати трябва да напуснат Германия до следващия понеделник"}
{"url": "http://www.focus-news.net/news/2018/03/26/2504253/yorgos-kumutsakos-ot-gratskata-opozitsionna-nova-demokratsiya-v-spora-za-imeto-sme-po-blizo-do-uslozhneniya-otkolkoto-do-razreshavaneto-mu.html", "text": "Външнополитическият експерт от опозиционната партия „Нова демокрация“ Йоргос Кумуцакос заяви, че между Атина и Скопие има сериозни разногласия и различия в спора за името и в тази връзка е по-вероятно да се стигне до усложняването, отколкото до решаването му, предава  Радио „Свободна Европа“ в македонската си редакция.\r\n„В този момент изглежда, че тъй като преговорите достигат до ядрото на трудните въпроси, има пречки и задънена улица. В този момент, според това, което знаем, а не сме информирани отговорно и сериозно от правителството, според това, което можем да разберем, имам чувството, че сме по-близо до усложнение, отколкото до решение\", подчерта Кумуцакос в интервю за гръцката телевизия „Скай“.Тереза Герова", "date": "2018.03.26", "title": "Йоргос Кумуцакос от гръцката опозиционна „Нова демокрация“: В спора за името сме по-близо до усложнения, отколкото до разрешаването му"}
{"url": "http://www.focus-news.net/news/2018/03/26/2504250/afp-frantsiya-daniya-i-ukrayna-shte-ekspulsirat-ruski-diplomati.html", "text": "След като по-рано днес председателят на Европейския съвет Доналд Туск обяви, че 14 държави от Общността ще експулсират руски дипломати в координиран отговор на случая с отравянето на бившия офицер от руското Главно разузнавателно управление (ГРУ) във Великобритания, от столиците на европейските държави започнаха да представят по-подробна информация. След като стана ясно, че Берлин дава срок от една седмица, в които четирима руски дипломати да напуснат Германия, с подобни изявления излязоха Франция, Дания, а също и Украйна, предава AFP.\r\n„В знак на солидарност с нашите британски партньори днес уведомихме руските власти за решението си да изгоним от френска територия четирима руски служители с дипломатически статут\", подчерта в изявление външният министър на Франция Жан-Ив Ле Дриан.\r\nКопенхаген ще трябва да напуснат двама руски дипломати. „Няма съмнение в нашата солидарност с Великобритания\", увери външният министър на скандинавската държава Андерс Самуелсен. \r\nУкрайна също реагира на „случая Скрипал“, като обяви, че от страната ще бъдат изгонени 13 руски дипломати\r\nУкрайна ще изгони 13 руски дипломати, като част от координираните усилия на европейските държави и САЩ да накажат Русия за атака срещу бивш руски шпионин в Англия, съобщи президентът Петро Порошенко в понеделник.\r\n„В отговор на цинична химическа атака в Солзбъри, Украйна, в дух на солидарност с нашите британски партньори и трансатлантически съюзници, и в координация със страните от ЕС, реши да експулсира 13 руски дипломати от малкото, които остават (в Киев),\" гласи постът, който президентът Петро Порошенко публикува на неговата страница в социалната мрежа „Фейсбук“.\r\nПо-рано в понеделник Вашингтон обяви, че САЩ ще бъдат принудени да напуснат 60 руски „шпиони“.Тереза Герова", "date": "2018.03.26", "title": "AFP: Франция, Дания и Украйна ще експулсират руски дипломати"}
{"url": "http://www.focus-news.net/news/2018/03/26/2504257/blagoevgrad-rayonnata-prokuratura-vnese-iskane-za-zadarzhane-pod-strazha-na-mazh-iznasilil-na-15-godishno-momiche.html", "text": "Районна прокуратура – Благоевград е образувала досъдебно производство за извършено изнасилване на петнадесетгодишно момиче. Това съобщиха от пресцентъра на Апелативна прокуратура - София. С постановление на разследващия орган в качеството на обвиняем е бил привлечен Я. Тренчев за това, че за времето от 14.00 часа до 16.00 часа на 23 март 2018 г., в таванско помещение на ул. „Шар планина“ в Благоевград, се съвкупил с непълнолетно лице от женски пол. Той принудил момичето към това със сила, като му нанесъл удари по главата и тялото, притискал го и го скубел за косата. \r\nПетнадесетгодишната ученичка била приятелка на дъщерята на извършителя на престъпното деяние и на неговата съпруга. Тя отишла в дома им, за да си вземе два суитчъра, които била дала назаем. \r\nВъзползвайки се от това, че са сами, Тренчев й заявил, че днес ще правят това, „което е трябвало отдавна да направят, т.е секс“. Пострадалата отказала на предложението му, но това не го спряло. Въпреки оказаната съпротива мъжът я изнасилил. \r\nДнес Районна прокуратура – Благоевград е внесла в съда искане за мярка за неотклонение „Задържане под стража“ спрямо обвиняемия Тренчев.", "date": "2018.03.26", "title": "Благоевград: Районната прокуратура внесе искане за задържане под стража на мъж, изнасилил на 15-годишно момиче"}
{"url": "http://www.focus-news.net/news/2018/03/26/2504260/mezhdunarodna-konferentsiya-podkrepa-za-mladite-uchiteli-kato-instrument-za-kachestveno-obrazovanie-shte-se-provede-na-27-mart.html", "text": "Международна конференция „Подкрепа за младите учители като инструмент за качествено образование – привличане, набиране и подготовка на ефективни млади учители в образованието\" ще се проведе от 9.30 часа на 27 март 2018 г. в София Хотел Балкан в столицата. Това съобщиха от пресцентъра на Министерството на образованието и науката. Събитието е част от календара на Българското председателство на Съвета на ЕС.\r\nЦелта на конференцията, организирана от Синдиката на българските учители, Министерство на образованието и науката и Европейския синдикален комитет по образование, е да бъде споделен опит от европейските държави в привличането и задържането на млади учители в професията. Други теми са наставничеството, приемствеността между поколенията, продължаващата квалификация и кариерното развитие на учителите.\r\nВ конференцията ще участват министърът на образованието и науката Красимир Вълчев, председателят на СБУ Янка Такева, президентът на Европейския синдикален комитет по образование Кристине Блоуър и др. Очаква се над 100 участници - социални партньори, учители, политици на местно, национално и европейско равнище и други заинтересовани страни да обсъдят текущите теми в областта на европейското училищно образование, да обменят най-добри практики и да очертаят идеи за бъдещи политически инициативи.", "date": "2018.03.26", "title": "Международна конференция „Подкрепа за младите учители като инструмент за качествено образование\" ще се проведе на 27 март"}
{"url": "http://www.focus-news.net/news/2018/03/26/2504258/burgas-okrazhnata-prokuratura-predade-na-sad-mazh-obvinen-v-predlagane-na-podkup-na-politseyski-sluzhiteli.html", "text": "Окръжна прокуратура – Бургас преде на съд  Атанас Г. (на 29г.). Той е подсъдим за това, че на 20 октомври 2017 г. на Югозападен обход на Автомагистрала „Тракия“, община Карнобат, направил опит да даде подкуп – парична сума от 20 лв. на полицейски служители, за да не извършат действие по служба, а именно – да не му съставят акт за административно нарушение, като деянието е останало недовършено поради независещи от дееца причини. Това съобщиха от пресцентъра на Окръжна прокуратура - Бургас. Подсъдимият, който управлявал микробус, бил спрян за проверка от полицейските служители, тъй като не спрял на пътен знак Б2 „Спри, пропусни движещите се по пътя с предимство“ и се движел без включени светлини през деня. По време на проверката се оказало, че Атанас Г. не носи свидетелство за управление на МПС и контролен талон към него. Проверяващите полицейски служители съобщили на подсъдимия, че ще му съставят акт. Тогава той оставил паричната сума в прегъната на две полица за застраховка на автомобила и казал на полицаите, че парите са за тях. Атанас Г. бил задържан моментално.\r\nОкръжен съд – Бургас е насрочил заседанието си за 27 март 2018 г.", "date": "2018.03.26", "title": "Бургас: Окръжната прокуратура предаде на съд мъж, обвинен в предлагане на подкуп на полицейски служители"}
{"url": "http://www.focus-news.net/news/2018/03/26/2504261/blagoevgrad-obshtinski-savet-shte-izbira-ombudsman-i-pochetni-grazhdani-na-grada-na-zasedanie-na-30-mart.html", "text": "Общински съвет ще избира омбудсман и почетни граждани на сесията на 30 март. Това каза за Радио „Фокус“ - Пирин Магдалена Тренчева, технически председател на Общински съвет - Благоевград. „Три тайни гласувания ще се проведат в началото на петъчната сесия на местния парламент. Общинските съветници ще дадат своя вот за избор на обществен посредник на територията на Община Благоевград. Единствената постъпила кандидатура е на доцент д-р Валентин Пенчев Василев. Комисията по номинация и провеждане на процедура по избор на обществен посредник разгледа подробно набора от документи и след проведено събеседване с кандидата прие, че отговарят на изискванията посочени в официалното обявление от 19 февруари 2018 г.“, каза Тренчева. По думите ѝ местните парламентаристи ще гласуват и две предложения за удостояване със званието „Почетен гражданин”. Първата номинация е на проф. д-р Крум Кацаров за принос в развитието на съвременната гастроентерология в България. Втората – на Константин Стефанов Цеков, един от основателите на групата ФСБ, за принос в развитието на българското изкуство и култура и популяризирането на Благоевград. „На петъчното заседание ще бъдат одобрени за финансиране процедури „Ин витро” със средства от бюджета на Община Благоевград за 15 бездетни двойки. Ще бъде гласувано и предложение за отпускане на еднократна финансова помощ на жители на Община Благоевград, съгласно приетите от Общински съвет Благоевград критерии и целеви групи“, каза Тренчева. Общинските съветници ще разгледат предложения относно приемане на План за противодействие на тероризма на територията на община Благоевград, както и одобрение на междинна оценка на изпълнението на Общинския план за развитие 2014-2020 г. Ще бъде гласувано и предложение за провеждане на публичен търг за отдаване под наем на имоти за поставяне на преместваеми обекти. „Като последна точка в дневния ред на предстоящата редовна сесия е включена молба за изказване от инициативен комитет на родители живущи в кв. „Ален мак”, гр. Благоевград, във връзка с определените критерии за приема на първокласници в предстоящата 2018-2019 учебна година. Предложенията, включени в дневния ред на предстоящото заседание, са разгледани  от постоянните комисиите към местния парламент“, каза Тренчева.\r\nЛора КАЛЧЕВА", "date": "2018.03.26", "title": "Благоевград: Общински съвет ще избира омбудсман и почетни граждани на града на заседание на 30 март"}
{"url": "http://www.focus-news.net/news/2018/03/26/2504259/glavnite-prokurori-na-balgariya-i-lyuksemburg-provedoha-rabotna-sreshta.html", "text": "Главният прокурор на Република България Сотир Цацаров и главният прокурор на Великото Херцогство Люксембург Мартина Соловиев проведоха работна среща в Съдебната палата в София, съобщиха от пресцентъра на прокуратурата. Мартина Соловиев е у нас по повод откритата днес конференция за Европейската прокуратура, която се провежда в рамките на българското председателство на Съвета на Европейския съюз. \r\nДвамата главни прокурори обсъдиха въпроси на сътрудничеството между прокуратурите, както и бъдещите действия по изграждането на службата на Европейската прокуратура, чието седалище ще бъде в Люксембург. Особено внимание бе отделено на въпросите на формиране на състава й, правилата за избор на европейски прокурори, както и на изграждането на административния капацитет на европейската прокурорска служба. \r\nМартина Соловиев е главен прокурор на Люксембург от 2015 г. Била е адвокат за периода 1982 г. – 1985 г., след което кариерата й продължава в прокурорските органи /помощник – магистрат, заместник апелативен прокурор, прокурор към Върховния съд/. Работила е основно по дела, свързани с финансови и икономически престъпления, пране на пари, международна правна помощ и екстрадиции.", "date": "2018.03.26", "title": "Главните прокурори на България и Люксембург проведоха работна среща"}
{"url": "http://www.focus-news.net/news/2018/03/26/2504262/burgas-okrazhnata-prokuratura-predade-na-sad-mazh-podsadim-za-izvarshen-opit-za-ubiystvo.html", "text": "Окръжната прокуратура предаде на съд мъж, подсъдим за извършен опит за убийство. Това съобщиха от пресцентъра на Окръжна прокуратура - Бургас. Обвиняемият Щерю Й. (на 32 г.). Той е подсъдим за това, че на 16 юни 2013 г. в град Сунгурларе, област Бургас, по хулигански подбуди направил опит умишлено да умъртви Панайот С., като му нанесъл удар в главата с вила, в резултат на което му причинил счупване на черепа, което довело до проникване в черепната кухина  и контузия на мозъка, като макар и да е довършил деянието, не са настъпили предвидените в закона и искани от него последици (поради оказана медицинска помощ). Окръжен съд – Бургас е насрочил заседанието си за 27 март 2018 г.", "date": "2018.03.26", "title": "Бургас: Окръжната прокуратура предаде на съд мъж, подсъдим за извършен опит за убийство"}
{"url": "http://www.focus-news.net/news/2018/03/26/2504264/pss-dvama-chuzhdestranni-turisti-sa-spaseni-pri-aktsiya-v-pirin.html", "text": "Двама чуждестранни туристи са спасени при акция в Пирин. Това съобщиха от Планинска спасителна служба (ПСС) при БЧК. Сигналът за бедстващите туристи е подаден в 11:20 на 26 март. Акцията е започнала в 13:35. Двама души, които по първоначална информация са англоговорящи, са се отклонили от писта 10 към „Демянишка долина“, която завършва със скални прагове и са закъсали на заледен склон. Спасителите са издирвали тяхното положение като в крайна сметка спасителната акция е била успешна – туристите са намерени и в момента те се спускат по скалите надолу към хижа „Демяница“.\r\nЦветелин ДИМИТРОВ", "date": "2018.03.26", "title": "ПСС: Двама чуждестранни туристи са спасени при акция в Пирин"}
{"url": "http://www.focus-news.net/news/2018/03/26/2504241/premierat-boyko-borisov-i-donald-tusk-obsadiha-ochakvaniyata-si-ot-liderskata-sreshta-es-turtsiya.html", "text": "Премиерът Бойко Борисов и председателят на Европейския съвет Доналд Туск обсъдиха очакванията от лидерската среща ЕС – Турция. Това съобщиха от правителствената информационна служба. В разговор, който предшества работната вечеря днес, двамата подчертаха важността на срещата с президента на Турция Реджеп Тайп Ердоган. „Както неведнъж съм заявявал, за България е важно да има добри отношения със своя съсед. Добрите отношения са важни и за ЕС заради овладяването на миграционния поток, който създаде много проблеми на Съюза през последните години“, посочи българският министър-председател.\r\nБорисов подчерта, че България е заинтересована от нормализирането на диалога между Анкара и Брюксел и ще се опита да допринесе за постигане на разбирателство, което разрешава, а не създава проблеми.\r\n\"Идеята ти за тази среща като възможност да бъде възстановен диалогът с Турция е чудесна и се цени високо от всички, с които съм обсъждал темата\", каза на премиера Борисов председателят на Европейския съвет Доналд Туск. Той посочи, че са натрупани много въпроси, които трябва да бъдат обсъдени. Според него най-добрият начин за разрешаването им е диалогът.", "date": "2018.03.26", "title": "Премиерът Бойко Борисов и Доналд Туск обсъдиха очакванията си от лидерската среща ЕС - Турция"}
{"url": "http://www.focus-news.net/news/2018/03/26/2504267/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път-19 Симитли – Гоце Делчев. На някои места има паднали камъни, но те не затрудняват движението и се отстраняват. Това каза за Радио „Фокус“ - Пирин дежурният служител в Областно пътно управление - Благоевград.  По високите и усойни места е възможно да са заснежени. Проходът Предел е отворен за движението на всички видове моторни превозни средства.\r\nЛора КАЛЧЕВА", "date": "2018.03.26", "title": "Благоевград: Повишена е опасността от падащи камъни в Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/03/26/2504266/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничният пункт е мокър и хлъзгав.\r\nВенцеслав ИЛЧЕВ", "date": "2018.03.26", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/26/2504268/veliko-tarnovo-dokumentalna-izlozhba-posvetena-na-zhivota-i-deloto-na-nestor-markov-e-predstavena-v-grada.html", "text": "Документална изложба за живота и дейността на възрожденеца Нестор Марков е представена в града. Експозицията е част от Национална среща на методистит в обществените библиотеки в България, която започна днес и ще продължи два дни. Официалното откриване беше водено от куратора на изложбата Мария Ловджиева, предаде репортер на Радио „Фокус“ – Велико Търново. Тя припомни, че Нестор Марков е забележителен българин, който заслужава нашата обич и нашето внимание, както всички онези мъже, посветили живота си за създаването на една нова независима България. Той е роден през 1836 година в Хасковско. Той е потомък на бележит род и е отгледан в заможно семейство. „Времето, в което той е живял и работил не е толкова далечно, защото всички ние помним нашите дядовци, които са закърмени с любов към отечеството и с уважение към своята страна, благодарение на училите, които са вложили цялата си енергия и любов за създаването на едно високопатриотично и обичащо родината си общество.  Всички техни възпитнаици по-късно, след Освобождението, стават едни от най-забележителните личности на България. Така, че Нестор Марков е човек, който е не само учител и участник в Освободителната война, но и с всички сили работи за  създаване на нова независима България, за създаване на гръбнака на новата българска държава“, добави Мария Ловджиева. Тя уточни и, че причината експозицията да е посветена именно на живота и делото на Нестор Марков е, че много малко хора са запознати с дейността му. Това, по думите й, са само тесни специалисти, които се интересуват от история. „Издирени бяха много материали.  За съжаление, архивът, запазен от Нестор Марков е страшно ограничен и много минимален. Преровихме много документи, книги и спомени от негови съвременници, за да успеем да създадем изложбата“, обясни още кураторът. Експозицията е подредена на 21 платна, които са във фоайето на Регионалната библиотека „П. Р. Славейков“. Преди Велико Търново тя е представена и в  София, Стара Загора, Хасково, Габрово и Пловдив. Предстои гостуване във Варна и Русе.\r\nЛуиза ТРАНЧЕВА", "date": "2018.03.26", "title": "Велико Търново: Документална изложба, посветена на живота и делото на Нестор Марков е представена в града"}
{"url": "http://www.focus-news.net/news/2018/03/26/2504245/milcho-lalov-kmet-na-obshtina-bregovo-otmeneno-e-bedstvenoto-polozhenie-v-bregovo-nyama-opasnost-za-zashtitnite-saorazheniya-po-reka-timok.html", "text": "Отменено е бедственото положение в Брегово. Това каза за Радио „Фокус“ – Видин Милчо Лалов, кмет на Общината. Той посочи, че нивото на река Тимок е спаднало много, няма опасност за защитните съоръжения. „Отпаднала е опасността от наводнение и за това бедственото положение е отменено“, добави кметът на Община Брегово. На 11 март бедственото положение бе обявено, след като река Тимок заля 2000 дка обработваеми площи. Бедственото положение бе удължено след това и заради високите подпочвени води. Милчо Лалов посочи, че в началото на април се очаква комисия от специалисти от „Басейнова дирекция“ - Плевен, РИОСВ – Монтана, ОД “Земеделие“ - Видин  да проверят състоянието на защитните съоръжения.\r\nАнна ЛОЗАНОВА", "date": "2018.03.26", "title": "Милчо Лалов, кмет на Община Брегово: Отменено е бедственото положение в Брегово, няма опасност за защитните съоръжения по река Тимок"}
{"url": "http://www.focus-news.net/news/2018/03/26/2504272/zapochvat-zasileni-proverki-v-targovski-tsentrove-turisticheski-obekti-i-tsarkovni-hramove-za-osiguryavane-na-pozharnata-bezopasnost-po-vreme-na-velikdenskite-praznitsi.html", "text": "Служителите на ГД „Пожарна безопасност и защита на населението“ започват проверки в цялата страна на търговски центрове, ресторанти, хотели и други туристически обекти, както и църковни храмове и манастири. Това съобщиха от пресцентъра на МВР. Проверките са част от планираната кампания на ГДПБЗН за осигуряване на пожарната безопасност по време на предстоящите Великденски и майски празници. Инспекторите ще проверяват условията за своевременна евакуация, както и поддържането в изправност на осигурените активни и пасивни мерки за пожарна защита. В по-големите и в по-специфични обекти ще бъдат проведени учебни евакуации, както и пожаро-тактически занятия. Служителите, осъществяващи държавен противопожарен контрол, ще обърнат внимание на действията на персонала на обектите за създаване на организация за пожарна безопасност, а също и на активните мерки за пожарна защита (пожароизвестителни, пожарогасителни и вентилационни системи).", "date": "2018.03.26", "title": "Започват засилени проверки в търговски центрове, туристически обекти и църковни храмове за осигуряване на пожарната безопасност по време на Великденските празници"}
{"url": "http://www.focus-news.net/news/2018/03/26/2504270/zam-ministarat-na-vatreshnite-raboti-stefan-balabanov-shte-uchastva-v-brifing-za-uchenie-savmestni-usiliya-na-27-mart.html", "text": "Брифинг за компютърно подпомаганото учение „Съвместни усилия“ ще се проведе на 27 март от 10.30 ч във Военната академия „Г. С. Раковски“. На него ще присъстват заместник-министър Стефан Балабанов, директорът на Главна дирекция „Пожарна безопасност и защита на населението” гл.комисар Николай Николов, началникът на отбраната генерал-лейтенант Андрей Боцев, началникът на Военната академия генерал-майор Груди Ангелов, кметът на Столична община Йорданка Фандъкова. Това съобщиха от пресцентъра на МВР. Поканени са още представители на министерствата на енергетиката, на околната среда и водите, на образованието и науката, председателите на Българската академия на науките и Националното сдружение на общините в Република България.", "date": "2018.03.26", "title": "Зам.-министърът на вътрешните работи Стефан Балабанов ще участва в брифинг за учение „Съвместни усилия“ на 27 март"}
{"url": "http://www.focus-news.net/news/2018/03/26/2504265/ministar-valentin-radev-zoopolitsai-sa-na-obuchenie-v-holandiya.html", "text": "„Зоополицаи са на обучение в Холандия. Те ще се върнат, ще обучават останалите“, съобщи пред журналисти в Бургас вътрешният министър Валентин Радев, предаде репортер Радио \"Фокус\" - Бургас. Радев призова всички, които мислят, че зоополицията трябва да им помага да подават сигнали, докато улегне режимът. „Зоополиция е имало и преди. Във всички 28 дирекции имаше по двама души. Сега ги брандирахме, дадохме им автомобили. Записахме им задълженията, сменихме името на звеното, което вече официално се казва „Зоополиция и кинология“. \r\nВъв връзка с изоставените коне с Осоговската планина Радев коментира, че ако има нещо с тези коне, то ще се търсят тези, които са престъпили закона. Но с конете ще се занимава друго министерство.", "date": "2018.03.26", "title": "Министър Валентин Радев: Зоополицаи са на обучение в Холандия"}
{"url": "http://www.focus-news.net/news/2018/03/26/2504271/ministar-valentin-radev-kmetovete-v-burgaska-oblast-iskat-kameri-i-poveche-inspektori.html", "text": "Кметовете в Бургаска област искат камери и повече инспектори. Tова каза пред  журналисти в Бургас Вътрешният министър Валентин Радев, предаде репортер на Радио \"Фокус\". \r\nМинистър Радев и главният секретар на МВР Младен Маринов са в Бургас, където проведоха среща с кметове на общини и малки населени места в сградата на ОМВР-Бургас.\r\nПо думите на Радев премиерът  Борисов е разпоредил да проведе срещи във всички областни дирекции с общински кметове и управниците в малките населени места, за да се обсъдят мерки за противодействие на битовата престъпност. Имало е предложение средствата, събирани от нарушители по пътищата, да остават по места за закупуване на нови камери.\r\n„ Днес е поредната среща. Утре заминаваме в Шумен, после във  Варна. Всички въпроси са записани и ще вземем адекватни мерки“, каза още Радев.\r\nОсвен битовата престъпност на срещата се е обсъждала  и за безопасността по време на летния сезон.  По думите му в предстоящия сезон в областта  освен нашите полицаи, ще се поканят такива и от  Румъния, Чехия  и Полша. Дали ще бъдат 50, 80 или повече полицаи ще зависи от това къде има най-много престъпления, за да не се допускат занапред.", "date": "2018.03.26", "title": "Министър Валентин Радев: Кметовете в Бургаска област искат камери и повече инспектори"}
{"url": "http://www.focus-news.net/news/2018/03/26/2504273/blagoevgrad-kmetat-na-obshtina-bansko-georgi-ikonomov-posreshtna-predstaviteli-na-rumanskata-obshtina-petroshani.html", "text": "Кметът на Банско Георги Икономов посрещна делегация от община Петрошани, водена от заместник-кмета Николае Флорин. Това съобщиха от пресцентъра на Община Банско. Поводът за посещението на представителите на румънската община бе навършването на 10 годишнината от побратимяването между двете общини, която ще бъде отбелязана през месец октомври със съвместни културни събития. Общинските ръководители обсъдиха резултата от побратимяването между тях в този десетгодишен период, както и реализираните редица общи проекти. „Радвам се, че сме побратимени с вас, защото реализирахме няколко съвместни проекта и мога да кажа, че с вас се работи много леко. Вашата община винаги откликва на нашите покани”, заяви Георги Икономов по време на дискусията. Това бе и конкретния повод на проведената работна среща – реализирането на поредния съвместен проект с наименование „Трансфер на иновации в здравеопазването”. Община Банско като водещ партньор по проекта, следва в рамките на календарната година, да въведе иновативни практики в сферата на здравеопазването, заимствани от своята побратимена община Петрошани. За периода на изпълнение ще се въведе румънската система SMURD, работеща в сферата на първата помощ, паралелно с традиционната система за бърза помощ.", "date": "2018.03.26", "title": "Благоевград: Кметът на Община Банско Георги Икономов посрещна представители на румънската община Петрошани"}
{"url": "http://www.focus-news.net/news/2018/03/26/2504275/blagoevgrad-kmetat-d-r-atanas-kambitov-shte-se-sreshtne-s-ministar-biser-petkov-na-27-mart.html", "text": "Кметът д-р Атанас Камбитов ще се срещне с министър Бисер Петков. Това съобщиха от пресцентъра на Община Благоевград. Срещата между кмета Камбитов и министъра на труда и социалната политика Бисер Петков ще се състои в кабинета на кмета на 27 март. След срещата, която се очаква да приключи около 11.20 - 11.30 часа, пред кабинета на кмета ще има изявление.", "date": "2018.03.26", "title": "Благоевград: Кметът д-р Атанас Камбитов ще се срещне с министър Бисер Петков на 27 март"}
{"url": "http://www.focus-news.net/news/2018/03/26/2504274/glaven-komisar-mladen-marinov-za-sigurnostta-na-sreshtata-es-turtsiya-vav-varna-se-raboti-ot-1-mesets.html", "text": "Във връзка със сигурността на срещата ЕС - Турция във Варна се работи от 1 месец. Това каза пред журналисти в Бургас Главният секретар на МВР главен комисар Младен Маринов, предаде репортер на Радио „Фокус“ - Бургас. „Основно всичко започва още от аерогарата – пристигане, трасета по които се придвижват делегациите. Има обекти, които ще бъдат посетени, те са проверени предварително. Под охрана са 48 часа. Проверени са от служба за противодействие на бомбения тероризъм  по отношение за заложени взривни вещества. Към момента никъде няма констатирани нарушения“, каза още Маринов. По думите му има екипи и от Специализирания отряд за борба с тероризма, които са в готовност при необходимост да се намесят.", "date": "2018.03.26", "title": "Главен комисар Младен Маринов: За сигурността на срещата ЕС - Турция във Варна се работи от 1 месец"}
{"url": "http://www.focus-news.net/news/2018/03/26/2504276/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvraditsa-i-elena.html", "text": "Свлачище затвори едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 5 юли, съобщиха за Радио „Фокус“ – Велико Търново от Областно пътно управление. От там съветват водачите да карат внимателно и със съобразена скорост. Условията за пътуване в региона са нормални за сезона. Времето е предимно облачно със слаби преваляния от дъжд на места. Настилките са мокри, на места – заледени и обработени. Трафикът в края на работния ден е интензивен. Допълнително въведени ограничения и нови затворени участъци няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - Велико Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.03.26", "title": "Велико Търново: Свлачище затвори едната лента в участък от пътя между Твръдица и Елена"}
{"url": "http://www.focus-news.net/news/2018/03/26/2504277/shumen-novi-7-bloka-v-grada-sa-klasirani-za-sanirane-po-natsionalnata-programa-za-energiyna-efektivnost.html", "text": "Нови 7 блока в Шумен са класирани за саниране по Националната програма, предаде репортер на Радио „Фокус“ - Шумен. Това съобщи кметът Любомир Христов по време на приемния си ден. По думите му резултатите се очаква да бъдат обявени през следващата седмица. Кметът посочи, че в община Шумен има вече 20 санирани блока. Представители на жилищни сгради на ул. „Гиньо Писков“ номера 2 и 4 поставиха въпроси за евентуално продължение на Националната програма за енергийна ефектимност на многофамилни жилищни сгради и възможността да бъдат включени. „Засега програмата е спряна, нямам информация как ще продължи, дали във вида, в който беше реализирана досега или с известна  част допълнително финансиране от страна на гражданите“, каза Любомир Христов. Живущи на ул. „Марица“ в Шумен поискаха благоустрояване на частта зад Коперативния пазар. Кметът Любомир Христов пое ангажимент да изпрати екипи за окастряне на  липите, които са над 50 годишни, а най-опасните да бъдат премахнати, да се направи тротоарът, като най-вероятно ще се използва асфалтиране, да бъдат поставени пейки, кошчета, да бъде заварена вратата на съществуващата спортна площадка. Относно изграждане на площадка за свободно разхождане на домашни кучета, Любомир Христов посочи, че има терен зад механа „Тракия“, като част от него би могъл да бъде пригоден за целта. Обмисля се старата спортна площадка да бъде обособена в паркинг зона, тъй като в Тракийския квартал има недостиг на паркоместа.\r\nИвелина ИВАНОВА", "date": "2018.03.26", "title": "Шумен: Нови 7 блока в града са класирани за саниране по Националната програма за енергийна ефективност"}
{"url": "http://www.focus-news.net/news/2018/03/26/2504263/tass-prokuraturata-v-shlezvig-e-poluchila-ot-ispaniya-zapovedta-za-arest-na-karles-puchdemon-reshenieto-za-ekstraditsiyata-mu-shte-bade-vzeto-sled-velikden.html", "text": "Прокуратурата в германския град Шлезвиг, провинция Шлезвиг-Холщайн, е получила от Испания заповедта за арест на бившия председател на Женералитета на Каталуния. Това заяви представител на ведомството пред кореспондент на руската информационна агенция TACC.\r\n„Получихме от испанските органи заповедта за ареста му, имаме също и европейска заповед“, разкри източникът на агенцията, като същевременно уточни, че към настоящия момент Пучдемон е под стража.\r\nРешението за екстрадицията на бившия каталунски лидер, който бе отстранен от власт след едностранното обявяване на независимост на региона, ще бъде взето след Великден, който тази година западните християни отбелязват на 1 април. Тереза Герова", "date": "2018.03.26", "title": "ТАСС: Прокуратурата в Шлезвиг е получила от Испания заповедта за арест на Карлес Пучдемон, решението за екстрадицията му ще бъде взето след Великден"}
{"url": "http://www.focus-news.net/news/2018/03/26/2504281/aktsenti-v-sutreshniya-blok-dobro-utro-balgariya-na-radio-fokus-na-27-mart.html", "text": "Нова система стартира в улеснение на всички шофьори в столицата- таксите за синя и зелена зона вече ще могат да се заплащат и чрез банкова карта. Повече за новото приложение, както и за предстоящото разширение на платеното паркиране в столицата ще разговаряме с Румяна Милова, директор Дирекция „Паркиране и гаражи“ към Центъра за градска мобилност. Ще обърнем поглед и към водещото събитие- срещата между ЕС- Турция във Варна. Кои са изводите и посланията от нея? Коментар на събитието ще чуем от анализатора Георги Харизанова и политолога проф. Александър Маринов. Ще насочим вниманието ви към „Мисия България“ -проект, чиято цел е да популяризира българската история по света. Повече за отзивите от вече посетените градове и предстоящите дестинации ни разказа археологът проф. Николай Овчаров часове преди да се отправи към Белгия. В минутите след 9 часа колегата Венцеслав Илчев ще ни разкрие повече за научна конференция „Форуми и прояви на Българското националноосвободително движение“, която стартира в Кюстендил. \r\nТези и още теми - в „Добро утро, България“ по Радио „Фокус“ от 06.00 до 10.00 часа, с водещ Виктория Месробович.", "date": "2018.03.26", "title": "Акценти в сутрешния блок „Добро утро, България“ на Радио „Фокус“ на 27 март"}
{"url": "http://www.focus-news.net/news/2018/03/26/2504280/sasht-kanada-ukrayna-albaniya-i-15-darzhavi-ot-es-ekspulsirat-ruski-diplomati-moskva-obeshta-otgovor-obzor.html", "text": "Напрежението около случая с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри продължава да се покачва. След като на 23 март в рамките на срещата на върха на Европейския съюз в Брюксел бе взето решение за отзоваване на посланика на Брюксел в Москва, в понеделник, 26 март, редица държави от Общността представиха координиран отговор на предполагаемата руска намеса в „Случая Скрипал“, като обявиха изгонването на редица руски дипломати от пределите си. Към тях се присъединиха САЩ, Канада и Украйна. \r\nПрезидентът на САЩ Доналд Тръмп даде разрешение за експулсирането на 60 предполагаеми руски „шпиони“ от страната в отговор на нападението с невропаралитичен газ срещу бившия офицер от руското ГРУ във Великобритания. \r\nВисокопоставени членове от администрацията на Тръмп съобщиха, че 48 „познати служители на разузнаването“ от руското консулство в Сиатъл и 12 други в руската мисия в ООН, „злоупотребяващи със своите привилегии“, имат седем дни да напуснат страната. Обявено бе, че Консулството на Руската федерация в града ще бъде закрито. Канада разпореди експулсирането на четирима руски дипломати и отне пълномощията на трима други заради отравянето на Скрипал във Великобритания. „Взимаме тези мерки в знак солидарност с Обединеното кралство\", подчерта министърът на външните работи Христя Фрийланд, като допълни, че атаката в Солзбъри е „зловещо и безразсъдно действие, потенциално застрашаващо живота на стотици\".Украйна също реагира на „Случая Скрипал“, като обяви, че от страната ще бъдат изгонени 13 руски дипломати като част от координираните усилия на европейските държави и САЩ да накажат Русия за атака срещу бившия офицер от ГРУ, съобщи президентът на страната Петро Порошенко в понеделник.\r\n„В отговор на цинична химическа атака в Солзбъри, Украйна, в дух на солидарност с нашите британски партньори и трансатлантически съюзници, и в координация със страните от ЕС, реши да експулсира 13 руски дипломати от малкото, които остават (в Киев),\" гласи постът, който президентът Петро Порошенко публикува на неговата страница в социалната мрежа „Фейсбук“.\r\nОт Варна, където в понеделник ще се състои срещата на върха ЕС-Турция, председателят на Европейския съвет Доналд Туск обяви, че 14 държави от Общността ще експулсират руски дипломати в координиран отговор на случая с отравянето на Скрипал и дъщеря му във Великобритания. \r\n„Като пряко продължение на решението на Европейския съвет от миналата седмица да даде общ отговор на Русия, вече 14 държави-членки са решили да експулсират руски дипломати\", заяви Туск на пресконференция във Варна. По-късно стана ясно, че още една страна от ЕС влиза в списъка на онези, които ще експулсират руски дипломати. \r\nПоследва лавинообразна реакция. След изявлението на Туск от столиците на европейските държави започнаха да представят по-подробна информация. Германия взе решение да експулсира четирима дипломати на Руската федерация, които трябва да напуснат пределите на ФРГ до следващия понеделник, 2 април.\r\nОт Министерството на външните работи в Берлин поясниха, че са информирали руската дипломатическа мисия в страната за съответното решение. В същото време подчертаха, че федералното германско правителство е готово да започне диалог с Руската федерация.\r\n„В знак на солидарност с нашите британски партньори днес уведомихме руските власти за решението си да изгоним от френска територия четирима руски служители с дипломатически статут\", подчерта в изявление външният министър на Франция Жан-Ив Ле Дриан.Дания ще трябва да напуснат двама руски дипломати. „Няма съмнение в нашата солидарност с Великобритания\", увери външният министър на скандинавската държава Андерс Самуелсен. \r\nРешение за експулсиране на руски дипломати взеха също Полша, Чешката република, Литва, Латвия, Естония, Нидерландия, Италия, Финландия, Румъния и Хърватия. Първа подобна стъпка предприе Великобритания, която изгони 23-ма руски дипломати по-рано този месец. В понеделник обаче от Лондон не скриха задоволството си от „извънредния международен отговор\" на отравянето на Скрипал на територията на Обединеното кралство.\r\nПравителството на Албания взе решение да експулсира от страната двама руски дипломати. Решението е обявено от министъра на външните работи на страната Дитмир Бушати.\r\nУточнява се, че по-рано днес Бушати е привикал посланикът на Руската федерация в Тирана Александър Карпушин, за да го информира за взетото решение. В рамките на разговора, с вербална нота двама руски дипломати са обявени за „персона нон грата“.\r\nРешението на редица страни да изгонят от пределите си руски дипломати няма да остане без отговор, Москва ще реагира на тези неприятелски стъпки. Това се казва в разпространеното в понеделник изявление от Министерството на външните работи на Руската федерация.\r\n„Няма обективни и изчерпващи данни, съюзниците на Великобритания следват сляпо принципа на евроатлантическото единство в ущърб на здравия разум, нормите на цивилизования междудържавен диалог и принципите на международното право. Само по себе си се разбира, че тези неприятелски стъпки на тази група страни няма да остане без следа и ще реагираме на тях“, става ясно от разпространения текст.Колко руски дипломати ще се приберат в Москва?Тереза Герова", "date": "2018.03.26", "title": "САЩ, Канада, Украйна, Албания и 15 държави от ЕС експулсират руски дипломати, Москва обеща отговор (ОБЗОР)"}
{"url": "http://www.focus-news.net/news/2018/03/26/2504278/sliven-obshtinata-organizira-mobilen-sabiratelen-punkt-za-opasni-otpadatsi.html", "text": "Община Сливен организира мобилен събирателен пункт за безвъзмездно приемане на опасни отпадъци от домакинствата и последващото им третиране, съобщиха от Общината. Мобилният пункт ще работи на 26 и 27 март 2018 г. от 10.00 до 16.00 часа в кв. „Българка“, на паркинга западно от хипермаркет „Кауфланд“ – до „Битака“.\r\nНяколко са основните групи опасни отпадъци, образувани в домакинствата. Една от тях е от живак и живаксъдържащи уреди – живачни термометри и ампули, прекъсвачи, живак, с изключение на луминесцентни лампи. Друга група са лакове и бояджийски материали – бои, лакове, разредители и разтворители за боя, терпентин и др. В отделна група са домакински препарати и химикали – почистващи препарати, белина, дезинфектанти, дезодоранти, киселини, основи, реактиви и др. Мастила и замърсени опаковки – опаковки, съдържащи опасни вещества също образуват група опасни отпадъци. Такива са и негодни препарати за растителна защита – пестициди и фармацевтични продукти – лекарства с изтекъл срок на годност. Включването на отпадъци с опасни свойства в общия поток битови отпадъци влияе отрицателно върху здравето на хората, замърсява околната среда и нарушава нормалната експлоатация на депата за отпадъци. Специалистите съветват след употреба да отделите опаковките заедно с остатъка от продукта и да ги предадете в мобилния събирателен пункт.", "date": "2018.03.26", "title": "Сливен: Общината организира мобилен събирателен пункт за опасни отпадъци"}
{"url": "http://www.focus-news.net/news/2018/03/26/2504285/voennosluzheshtite-ot-garnizon-plovdiv-otdadoha-pochesti-po-povod-105-ta-godishnina-ot-odrinskata-epopeya-i-denya-na-trakiya.html", "text": "Военнослужещите от гарнизон Пловдив отдадоха почести с полагане на венци и цветя по повод 105-та годишнина от Одринската епопея, Празника на 2-ра Българска армия и Деня на Тракия. Това съобщиха за Радио „Фокус“ - Пловдив от 68-ма бригада „Специални сили“. Церемонията се проведе на паметника на „Военнослужещите доблестно изпълнили воинския си дълг” на площад „Централен” до Гарнизонен военен клуб Пловдив, с участието на 68-ма бригада Специални сили и Представителния духов оркестър на ВВС.\r\nСтроя на почетния караул от състава на 68 бригада „Специални сили“ беше приет от Началника на щаба на 68 бригада Специални сили полковник Димитър Бучков.\r\nВенци и цветя бяха поднесени от името на Началника на гарнизон Пловдив, Председателя на областния СОСЗР бригаден генерал Янко Янев, Председателя на общинския СОСЗР полковник Божидар Манев, командирът на 110 Логистичен полк полковник Иван Маламов, Председателя на съюза на жп войските Пловдив.\r\nТържеството продължи със събрание-концерт в театралния салон на Гарнизонен военен клуб - Пловдив.", "date": "2018.03.26", "title": "Военнослужещите от гарнизон Пловдив отдадоха почести по повод 105-та годишнина от Одринската епопея и Деня на Тракия"}
{"url": "http://www.focus-news.net/news/2018/03/26/2504282/ministar-neno-dimov-se-sreshtna-s-rakovodstvoto-na-kamarata-na-stroitelite.html", "text": "Министърът на околната среда и водите Нено Димов се срещна с новото ръководство на Камарата на строителите в България (КСБ). Това съобщиха от пресцентъра на Министерството на околната среда и водите. С изпълнителния директор инж. Мирослав Мазнев и членове на управителния съвет на КСБ бяха обсъдени проектите, които предстои да се изпълняват от строителния бранш в сектор екология и хода на процедурите по Оперативна програма „Околна среда 2014-2020 г.“ (ОПОС). \r\nДоговорено беше създаването на съвместна експертна група между МОСВ и КСБ за работа по инвестиционните проекти в областта на околната среда. От КСБ отчетоха добрата работа с министерството по разработването на стандартизирани тръжни документи за СМР по проектите на ОПОС. Министър Нено Димов увери, че и занапред МОСВ ще продължи да работи с браншовата организация в полза на ефективния инвестиционен процес в сектора. \r\nСред темите на срещата беше осигуряването на средства за изграждане на пречиствателни станции в малките населени места с 2000 до 10 000 жители, които не попадат в обхвата на нито една от оперативните програми. Според информацията на камарата, това са около 200 населени места. От КСБ смятат, че тези проекти биха могли да се финансират чрез публично-частни партньорства. Министър Димов напомни, че основен ангажимент за изграждането на тези обекти имат ВиК дружествата и общините и те трябва да намерят конкретните решения.\r\nОбсъдени бяха и екологичните последици от пожара в Кресненското дефиле. От КСБ съобщиха, че подготвят урбанизационни планове за възстановяване на видовете в района. \"Целта е да се покажат възможностите за взаимодействие между човека и природата\", обясни Мирослав Мазнев.", "date": "2018.03.26", "title": "Министър Нено Димов се срещна с ръководството на Камарата на строителите"}
{"url": "http://www.focus-news.net/news/2018/03/26/2504283/dots-d-r-stanislav-stamatov-institut-po-rastitelni-genetichni-resursi-sadovo-sadovskite-fastatsi-veche-davat-dobra-rekolta-i-v-avstriya.html", "text": "Садовските фъстъци вече дават добра реколта и в Австрия. Това съобщи в предаването „Садово в сърцето на Тракия” на Радио „Фокус” - Пловдив доц. д-р Станислав Стаматов, зам.-директор на Института по растителни генетични ресурси „Константин Малков“. Изненадващо и за самите селекционери от института в Садово, по време на международната селскостопанска изложба „Агра 2018” австрийски фермери са заявили, че са садили фъстъци от сортовете Кремена и Калина през изминалата година и идват за семена и тази година, тъй като са останали доволни от резултатите, които са получили. Според Стаматов до момента се е считало, че България е най-северната граница за възможно отглеждане на фъстъци. „Но явно климатичните промени, които настъпват, разширяват тази граница и вече и в Австрия успешно се отглеждат. Също австрийски фермери тази година са проявили интерес и към ориза, но резултатите ще се видят догодина.\r\nСпоред Станислав Стаматов на „Агра 2018” е имало обичайно висок интерес към всичките сортове на Института по растителни генетични ресурси, които са доста голям набор.\r\nЦветана ТОНЧЕВА", "date": "2018.03.26", "title": "Доц. д-р Станислав Стаматов, Институт по растителни генетични ресурси - Садово: Садовските фъстъци вече дават добра реколта и в Австрия"}
{"url": "http://www.focus-news.net/news/2018/03/26/2504284/pregled-na-mezhdunarodnite-novini-do-18-chasa-agentsiya-fokus.html", "text": "Напрежението около случая с отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри продължава да се покачва. След като на 23 март в рамките на срещата на върха на Европейския съюз в Брюксел бе взето решение за отзоваване на посланика на Брюксел в Москва, в понеделник, 26 март, редица държави от Общността представиха координиран отговор на предполагаемата руска намеса в „Случая Скрипал“, като обявиха изгонването на редица руски дипломати от пределите си. Към тях се присъединиха САЩ, Канада и Украйна. \r\nПрезидентът на САЩ Доналд Тръмп даде разрешение за експулсирането на 60 предполагаеми руски „шпиони“ от страната в отговор на нападението с невропаралитичен газ срещу бившия офицер от руското ГРУ във Великобритания. \r\nВисокопоставени членове от администрацията на Тръмп съобщиха, че 48 „познати служители на разузнаването“ от руското консулство в Сиатъл и 12 други в руската мисия в ООН, „злоупотребяващи със своите привилегии“, имат седем дни да напуснат страната. Обявено бе, че Консулството на Руската федерация в града ще бъде закрито. \r\nКанада разпореди експулсирането на четирима руски дипломати и отне пълномощията на трима други заради отравянето на Скрипал във Великобритания. „Взимаме тези мерки в знак солидарност с Обединеното кралство\", подчерта министърът на външните работи Христя Фрийланд, като допълни, че атаката в Солзбъри е „зловещо и безразсъдно действие, потенциално застрашаващо живота на стотици\".\r\nУкрайна също реагира на „Случая Скрипал“, като обяви, че от страната ще бъдат изгонени 13 руски дипломати като част от координираните усилия на европейските държави и САЩ да накажат Русия за атака срещу бившия офицер от ГРУ, съобщи президентът на страната Петро Порошенко в понеделник.\r\n„В отговор на цинична химическа атака в Солзбъри, Украйна, в дух на солидарност с нашите британски партньори и трансатлантически съюзници, и в координация със страните от ЕС, реши да експулсира 13 руски дипломати от малкото, които остават (в Киев),\" гласи постът, който президентът Петро Порошенко публикува на неговата страница в социалната мрежа „Фейсбук“.\r\nОт Варна, където в понеделник ще се състои срещата на върха ЕС-Турция, председателят на Европейския съвет Доналд Туск обяви, че 14 държави от Общносттаще експулсират руски дипломати в координиран отговор на случая с отравянето на Скрипал и дъщеря му във Великобритания. \r\n„Като пряко продължение на решението на Европейския съвет от миналата седмица да даде общ отговор на Русия, вече 14 държави-членки са решили да експулсират руски дипломати\", заяви Туск на пресконференция във Варна.\r\n*** Решението на редица страни да изгонят от пределите си руски дипломати няма да остане без отговор, Москва ще реагира на тези неприятелски стъпки. Това се казва в разпространеното в понеделник изявление от Министерството на външните работи на Руската федерация.\r\n„Няма обективни и изчерпващи данни, съюзниците на Великобритания следват сляпо принципа на евроатлантическото единство в ущърб на здравия разум, нормите на цивилизования междудържавен диалог и принципите на международното право. Само по себе си се разбира, че тези неприятелски стъпки на тази група страни няма да остане без следа и ще реагираме на тях“, става ясно от разпространения текст.\r\n*** Прокуратурата в германския град Шлезвиг, провинция Шлезвиг-Холщайн, е получила от Испания заповедта за арест на бившия председател на Женералитета на Каталуния. Това заяви представител на ведомството.\r\n„Получихме от испанските органи заповедта за ареста му, имаме също и европейска заповед“, разкри източник, като същевременно уточни, че към настоящия момент Пучдемон е под стража.\r\nРешението за екстрадицията на бившия каталунски лидер, който бе отстранен от власт след едностранното обявяване на независимост на региона, ще бъде взето след Великден, който тази година западните християни отбелязват на 1 април.\r\n*** Външнополитическият експерт от опозиционната партия „Нова демокрация“ Йоргос Кумуцакос заяви, че между Атина и Скопие има сериозни разногласия и различия в спора за името и в тази връзка е по-вероятно да се стигне до усложняването, отколкото до решаването му.\r\n„В този момент изглежда, че тъй като преговорите достигат до ядрото на трудните въпроси, има пречки и задънена улица. В този момент, според това, което знаем, а не сме информирани отговорно и сериозно от правителството, според това, което можем да разберем, имам чувството, че сме по-близо до усложнение, отколкото до решение\", подчерта Кумуцакос в интервю за гръцката телевизия „Скай“.\r\n*** Преди заминаването си на срещата на високо равнище ЕС-Турция във Варна президентът на Турция Реджеп Тайип Ердоган заяви, че турските власти ще напомнят на Европа, че Турция няма да търпи двойни стандарти в отношенията си с ЕС.\r\nОбръщайки се към репортери на истанбулското летище „Ататюрк“ Ердоган заяви, че членството в ЕС е все още стратегическа цел на Турция и правителството ѝ се стреми да продължи преговорите за присъединяване. Той отбеляза, че Турция ще представи позициите си пред ЕС по време на срещата, че препятствията пред нейното членство трябва да бъдат вдигнати.\r\nЕрдоган подчерта, че ЕС не е спазил обещанията си да предоставя средства за мигрантите на турска територия и да предостави визова либерализация на турските граждани и че този въпрос също ще бъде обсъден на срещата. \r\nТой допълни, че Турция очаква безрезервна подкрепа от ЕС в борбата срещу тероризма.\r\n***", "date": "2018.03.26", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/03/26/2504286/babh-shte-izvarshi-proverkite-po-sluchaya-s-bedstvashtite-kone-v-osogovo-pri-dobri-meteorologichni-usloviya.html", "text": "Във връзка с постъпил телефонен сигнал в 17.00 часа на 25 март 2018 г. за бедстващи коне в планина Осогово експерти от Областната дирекция по безопасността на храните в (ОДБХ) Кюстендил предприеха незабавни действия за проверка на случая. Това съобщиха от пресцентъра на БАБХ. На 26 март 2018 г. сутринта комисия от трима представители на областната дирекция организираха проверка в местността Бек бунар, планината Осогово, където животните са били открити. Проверката е била извършена с неоценимата помощ на планинската спасителна служба.\r\nПоради лошите метеорологични условия (гъста мъгла и силен снеговалеж) днес служителите не са успели да достигнат до животните и да извършат проверка на място. Решено е при подобряване на времето да се пристъпи към осъществяване на съответните инспекции. \r\nДо този момент в ОДБХ Кюстендил не е получавана информация за изгубени животни от собственика на животните, както и сигнали от други институции и граждани.\r\nНа този етап служителите на ОДБХ в Кюстендил извършват проверки на животновъдните обекти, собственост на Петър Пищалов.", "date": "2018.03.26", "title": "БАБХ ще извърши проверките по случая с бедстващите коне в Осогово при добри метеорологични условия"}
{"url": "http://www.focus-news.net/news/2018/03/26/2504289/milen-nikolov-rim-burgas-sezonat-na-izlozhbite-shte-bade-otkrit-na-19-may.html", "text": "Сезонът на изложбите ще бъде открит на 19 май, съобщи за Радио „Фокус“- Бургас Милен Николов, директор на Регионалния исторически музей в града. „По традиция сезонът се открива в „Нощта на музеите“, която тази година ще бъде на 19 май. В Археологическия музей имаме намерение да продължим програмата с представянето на елитни изложби. За тази година планът е да представим пак на нашите посетители отново гроб 36 от Варненски халколитен некропол, който гостува при нас и миналата година“, каза още Николов.\r\nПо думите му тази изложба ще се повтори понеже миналата година се е радвала на много голям интерес. Кралевското съкровище от село Кралево, Община Търговище, което е едно от най-красивите тракийски съкровища и златната маска на тракийския цар Терес, също са сред плануваните изложби за представянето на 19 май в Археологическия музей.\r\n„Ще се постараем да представим и иконата от слонова кост, която открихме миналата година в крепостта Русокастро. В периода 7-10 юли очакваме да дойде от Националния исторически музей и копието на Панагюрското съкровище, което ще бъде най-голямото съкровище, което през настоящата година ще можем да покажем на нашите посетители“, каза още Николов.\r\nМария РУСЕВА", "date": "2018.03.26", "title": "Милен Николов, РИМ-Бургас: Сезонът на изложбите ще бъде открит на 19 май"}
{"url": "http://www.focus-news.net/news/2018/03/26/2504291/zamestnik-ministar-valentin-yovev-shte-uchastva-v-otkrivashtata-preskonferentsiya-na-tretoto-izdanie-na-konkursa-ekoobshtina.html", "text": "Заместник-министърът на регионалното развитие и благоустройството Валентин Йовев ще участва в пресконференцията, с която ще бъде открито третото издание на конкурса „Екообщина“, организиран от Посолството на Франция в България. Това съобщиха от пресцентъра на МРРБ.\r\nСъбитието ще се проведе утре, 27 март, от 10.00 часа във Френския институт, гр. София.", "date": "2018.03.26", "title": "Заместник-министър Валентин Йовев ще участва в откриващата пресконференция на третото издание на конкурса „Екообщина“"}
{"url": "http://www.focus-news.net/news/2018/03/26/2504287/aktualna-patna-obstanovka-kam-1730-chasa.html", "text": "Температурите са в интервала от – 3° до + 16°. Времето над страната е облачно. Вятър духа в по-голямата част от страната.  Дъжд вали в областите Благоевград, Бургас, Кърджали, Кюстендил, Монтана, Пазарджик, Перник, Смолян, София и в районите на Тетевен /обл. Ловеч/ и Тополовград /обл. Хасково/. Сняг вали по високите райони на Осоговска планина /обл. Кюстендил/, проход Петрохан /обл. Монтана/ и Картела /обл. Пазарджик/. Пътните настилки са предимно мокри, на места заснежени, частично заледени и обработени. Намалена видимост поради мъгла до 50 м има в районите на Панагюрски колони /обл.Пазарджик/ и Вакарел /обл.София/ и до 100 м в района на Кула /обл.Видин/ и проход Шипка /обл.Ст.Загора/. Това съобщиха от пресцентъра на Агенция \"Пътна инфраструктура\". \r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.03.2018 г.\r\nІІI. Въведени ограничение по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Предел“ - отворен за всички МПС;\r\n- „Рожен“ - отворен за всички МПС;\r\n- „Превала“ - забранен за МПС над 12 т с ремаркета и полуремаркета;\r\n- „Троянски“ - забранен за МПС над 12 т;\r\n- „Котленски“ - забранен за МПС над 12 т; \r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.;\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 28.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 31.03.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.26", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/26/2504288/afp-reshenieto-na-sasht-da-izgoni-60-predpolagaemi-shpioni-na-moskva-e-nay-golyamoto-masovo-ekspulsirane-na-ruski-ili-savetski-predstaviteli-ot-stranata.html", "text": "Решението на държавния глава на САЩ Доналд Тръмп да изгони 60 предполагаеми „шпиони\" на Москва е най-голямото масово експулсиране на руски или съветски представители от страната, предава AFP. \r\n„Това е най-голямото експулсиране на руснаци\", включително и на съветските служители, разкри източник от Вашингтон, подчертавайки значението на отговора на САЩ на предполагаемата роля на Кремъл в отравянето на бившия офицер от руското Главно разузнавателно управление (ГРУ) Сергей Скрипал във Великобритания.Тереза Герова", "date": "2018.03.26", "title": "AFP: Решението на САЩ да изгони 60 предполагаеми „шпиони\" на Москва е най-голямото масово експулсиране на руски или съветски представители от страната"}
{"url": "http://www.focus-news.net/news/2018/03/26/2504292/shumen-vazstanoveno-e-dvizhenieto-po-patya-shumen-han-krum-v-uchastaka-ot-divdyadovo-do-beliya-bair.html", "text": "Възстановено е движението по път I-7 Шумен - Хан Крум, в участъка от Дивдядово до Белия баир. Това съобщиха от пресцентъра на Агенция \"Пътна инфраструктура\".", "date": "2018.03.26", "title": "Шумен: Възстановено е движението по пътя Шумен - Хан Крум, в участъка от Дивдядово до Белия баир"}
{"url": "http://www.focus-news.net/news/2018/03/26/2504295/nimh-prez-sledvashtoto-denonoshtie-vremeto-shte-se-zadarzhi-predimno-oblachno-i-na-mnogo-mesta-otnovo-shte-prevali-dazhd.html", "text": "Атмосферното налягане ще бъде по-ниско от средното за месеца и през деня слабо ще се повиши. През следващото денонощие времето ще се задържи предимно облачно и на много места отново ще превали дъжд, но през деня от северозапад облачността ще започне да се разкъсва и намалява. Вятърът ще се ориентира от северозапад, в Дунавската равнина ще бъде до умерен. Минимални температури между 0° и 5°, максимални предимно между 9° и 14°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус“ дежурният синоптик Христо Христов. \r\nНад Черноморието ще бъде предимно облачно и главно по южното крайбрежие ще превали дъжд. Ще духа слаб вятър, предимно от запад-северозапад. Максимални температури на въздуха 8-10°. Вълнението на морето ще бъде 2-3  бала. Температурата на морската вода е 6°-7°.\r\nВ планините облачността ще бъде значителна и на места ще превали слаб сняг, под 1200 дъжд. Ще духа умерен до силен запад-северозападен вятър. Максималната температура на височина 1200 ще бъде около 4°, на 2000 метра - около минус 1°.\r\nВ сряда и четвъртък ще има променлива облачност, през първия ден над Западна България, а втория над цялата страна, по-често намаляваща до слънчево. В сряда, главно в Родопската област, ще превали дъжд и сняг. До вечерта северозападният вятър ще отслабне. Сутрин ще е все още сравнително студено, докато през деня ще се затопли, повече в четвъртък, когато дневните температури ще достигнат 14°-19°. Предимно слънчево ще е времето в петък. Затоплянето ще продължи; вятърът вече ще е от югозапад.", "date": "2018.03.26", "title": "НИМХ: През следващото денонощие времето ще се задържи предимно облачно и на много места отново ще превали дъжд"}
{"url": "http://www.focus-news.net/news/2018/03/26/2504296/sport-vinas-uilyams-se-klasira-za-sledvashtiya-krag-na-turnira-v-mayami.html", "text": "Винъс Уилямс се класира за следващия кръг на турнира от сериите „Мастърс“ в Маями, след като се наложи с 5:7, 6:3, 7:5 над Кики Бертенс от Холандия. Срещата помежду им продължи близо три часа.\r\nВ следващия кръг Винъс ще се изправи срещу миналогодишната победителка Йохана Конта, която победи Елизе Мертенс с 6:2, 6:1.", "date": "2018.03.26", "title": "Спорт: Винъс Уилямс се класира за следващия кръг на турнира в Маями"}
{"url": "http://www.focus-news.net/news/2018/03/26/2504269/mvnr-na-rusiya-reshenieto-za-izgonvaneto-na-ruskite-diplomati-nyama-da-ostane-bez-otgovor.html", "text": "Решението на редица страни да изгонят от пределите си руски дипломати няма да остане без отговор, Москва ще реагира на тези неприятелски стъпки. Това се казва в разпространеното в понеделник изявление от Министерството на външните работи на Руската федерация, предава TACC.\r\n„Няма обективни и изчерпващи данни, съюзниците на Великобритания следват сляпо принципа на евроатлантическото единство в ущърб на здравия разум, нормите на цивилизования междудържавен диалог и принципите на международното право. Само по себе си се разбира, че тези неприятелски стъпки на тази група страни няма да остане без следа и ще реагираме на тях“, става ясно от разпространения текст.Тереза Герова", "date": "2018.03.26", "title": "МВнР на Русия: Решението за изгонването на руските дипломати няма да остане без отговор"}
{"url": "http://www.focus-news.net/news/2018/03/26/2504294/ibna-i-albaniya-se-prisaedini-kam-es-v-reshenieto-da-izgoni-ruski-diplomati-ot-predelite-si.html", "text": "Правителството на Албания взе решение да експулсира от страната двама руски дипломати. Решението е обявено от министъра на външните работи на страната Дитмир Бушати, разкри източник за Independent Balkan News Agency.\r\nУточнява се, че по-рано днес Бушати е привикал посланика на Руската федерация в Тирана Александър Карпушин, за да го информира за взетото решение. В рамките на разговора, с вербална нота двама руски дипломати са обявени за „персона нон грата“.Тереза Герова", "date": "2018.03.26", "title": "IBNA: И Албания се присъедини към ЕС в решението да изгони руски дипломати от пределите си"}
{"url": "http://www.focus-news.net/news/2018/03/26/2504293/montana-vazstanoveno-e-dvizhenieto-po-patya-montana-vratsa-v-uchastaka-trifonovo-sumer.html", "text": "Възстановено е движението по път I-1 Монтана - Враца в участъка Трифоново - Сумер. Това съобщиха от пресцентъра на Агенция \"Пътна инфраструктура\".", "date": "2018.03.26", "title": "Монтана: Възстановено е движението по пътя Монтана - Враца в участъка Трифоново - Сумер"}
{"url": "http://www.focus-news.net/news/2018/03/26/2504298/gd-granichna-politsiya-silno-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "На българо-турската граница, на ГКПП \"Капитан Андреево\", трафикът е силно интензивен на изход за товарни автомобили. Това съобщиха от пресцентъра на ГД \"Гранична полиция\". На българо-гръцката граница трафикът е интензивен на ГКПП \"Кулата\" в двете посоки. На българо-румънската граница, на ГКПП \"Русе\" и ГКПП \"Дунав мост\" трафикът също е интензивен в двете посоки. \r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.03.26", "title": "ГД \"Гранична полиция\": Силно интензивен е трафикът на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2018/03/26/2504299/kathimerini-yanis-varufakis-obyavi-sazdavaneto-na-nova-partiya.html", "text": "Янис Варуфакис, бившият финансов министър на Гърция, обяви създаването на нова партия в понеделник, обещавайки да освободи страната от задълженията, които има, съобщава електронното издание Kathimerini.\r\nНовата политическа сила в южната ни съседка ще носи името MeRA25 и обещанията й са, че ще съживи икономиката на страната чрез преструктуриране на дълга и други мерки.\r\nРедовните критики на Варуфкис по отношение на политиката на еврозоната и неговото несъгласие с политиката на строги икономии разгневиха кредиторите на Гърция и доведоха страната до ръба на излизане от еврозоната през 2015 г., преди тогавашният й финансов министър да подаде оставка.\r\nС действията си Варуфакис спечели популярност, но все още е неясно дали тя ще му бъде достатъчна, за да успее партията му да прескочи трипроцентния праг за влизане в парламента. Тереза Герова", "date": "2018.03.26", "title": "Kathimerini: Янис Варуфакис обяви създаването на нова партия"}
{"url": "http://www.focus-news.net/news/2018/03/26/2504300/vidin-45-predstaviteli-na-turoperatori-turisticheski-agentsii-i-ekskurzovodi-ot-stranata-posetiha-chuprene-belogradchik-i-vidin.html", "text": "45 представители на туроператори, туристически агенции и екскурзоводи от страната посетиха Чупрене, Белоградчик и Видин, съобщиха за Радио „Фокус“- Видин от Асоциацията на екскурзоводите в България. Презентирани са нови туристически атракции, представени са условията в местата за настаняване и хранене. В Чупрене гостите са дегустирали ястия от турлашката кухня, а в Белоградчик са посетили единствения в Северозападна България природонаучен музей. В конферентната зала те са имали възможността да гледат филм с анимиран хронологичен исторически разказ за Белоградчишка крепост. Представени са и допълнителни атракции – летене с топловъздушен балон над Белоградчишките скали, обиколка с електрически велосипеди и туристически пакети за организирана почивка в Детски приключенски лагер – Стакевци. Във Видин представителите на туроператорските фирми и екскурзоводите ще посетят крепостта „Баба Вида“ и новия епиграфски център.\r\nАнна ЛОЗАНОВА", "date": "2018.03.26", "title": "Видин: 45 представители на туроператори, туристически агенции и екскурзоводи от страната посетиха Чупрене, Белоградчик и Видин"}
{"url": "http://www.focus-news.net/news/2018/03/26/2504301/predstoyashti-sabitiya-v-stranata-za-27-mart-agentsiya-fokus.html", "text": "***\r\nОт 14.00 часа в зала 232 в сградата на Народното събрание на пл. „Княз Александър I” №1 ще се проведе закрито заседание на Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България.\r\n***\r\nОт 09.00 часа в зала „Средец“ на София Хотел Балкан Синдикатът на българските учители ще проведе конференция на тема: „Подкрепа за младите учители като инструмент за качествено образование: Привличане, набиране и подготовка на ефективни млади учители в образованието“. В нея участие ще вземат председателят на СБУ Янка Такева, президентът на КНСБ Пламен Димитров, кметът на София Йорданка Фандъкова, министърът на образованието и науката Красимир Вълчев и др. \r\n***\r\nОт 09.30 часа в Хотел „Маринела“ министърът на регионалното развитие и благоустройството Николай Нанков ще открие международната конференция „Пътна безопасност: Нови технологии и добри световни и европейски практики“. Форумът е част от календара на Българското председателство на Съвета на ЕС 2018 г. Участие в нея ще вземе и инж. Веселин Давидов, член на Управителния съвет на Агенция „Пътна инфраструктура“.\r\n***\r\nОт 10.00 часа в сградата на Френския институт в София (пл. „Славейков“ 3, зала „Славейков“) ще бъде даден стартът на третото поредно издание на конкурс „ЕКООБЩИНА“. Той се организира от Френското посолство в България, в партньорство с Министерството на околната среда и водите и Министерството на регионалното развитие и благоустройството. Инициативата е под патронажа на Президента на Република България. \r\n***\r\nОт 11.30 часа в зала 363 на Община Шумен министърът на вътрешните работи Валентин Радев ще даде брифинг след срещата му с ръководния състав на ОДМВР-Шумен, както и с кметове и кметски наместници в областта.\r\n***\r\nОт 12.00 часа министърът на регионалното развитие и благоустройството Николай Нанков ще даде старт на строителството на участък от АМ „Хемус“. Символичната първа копка на дългата 9.3 км нова отсечка от магистралата ще бъде направена в края на съществуващото трасе, където ще започва новият участък Ябланица – Боаза.\r\nОт 14.00 часа на обходния път на гр. Ловеч, при разклона за село Горан, ще се проведе церемонията, с която ще се постави началото на рехабилитацията на 9 км от второкласния път Плевен – Ловеч и 400-метровия тунел на околовръстното на областния град.\r\n***\r\nОт 09.00 часа в Интер Експо Център в София заместник-министърът на регионалното развитие и благоустройството Малина Крумова ще участва в десетата юбилейна конференция на Българска асоциация по водите – Булаква. От 14.30 часа заместник-министър Крумова ще се включи и в дискусионния форум за ВиК, на който ще се бъде обсъден проектът на нов закон за ВиК отрасъла. \r\n***\r\nОт 09.30 часа в омбудсманът Мая Манолова и фондация „Български институт за правни инициативи“ организират съвместен форум на тема „Уредба на фалита на физически лица в Република България – възможности и перспективи“ в Представителството на Европейската комисия в България на ул. „Г. С. Раковски“ № 124.\r\n***\r\nОт 09.30 часа ще започне седмичното заседание на Съдийската колегия на Висшия съдебен съвет.\r\n***\r\nОт 09.45 часа в зала „Мусала“ в Конгресния център на Интер Експо Център ще бъде открит международният екофорум „Виа Експо“.\r\n***\r\nОт 10.00 часа в конферентната зала на 4-я етаж в Министерство на образованието и науката заместник-министър Петър Николов ще открие заключителна пресконференция по проект „Студентски стипендии - фаза 1“, изпълняван от МОН по ОП “Наука и образование за интелигентен растеж“.\r\n***\r\nОт 10.00 часа XV Състав на Специализирания наказателен съд ще проведе съдебно заседание по делото срещу Иван Р., Димитър К. и Георги Г., организиране и ръководене на организирана престъпна група.  \r\n***\r\nОт 10.30 часа във Военна академия „Г. С. Раковски“ ще се проведе брифинг във връзка с учение „Съвместни усилия“ за реакция при бедствия и аварии. В брифинга ще участват кметът на Столична община Йорданка Фандъкова, която е председател на щаба, началникът на Военна академия генерал-майор Груди Ангелов, директорът на Главна дирекция „Пожарна безопасност и защита на населението” комисар Николай Николов. \r\n***\r\nОт 11.00 часа в Конферентната зала на Центъра за изследване на демокрацията (ул. „Александър Жендов“ 5) ще бъде представен доклад „Корупцията в частния сектор в България“.  Сред говорителите са д-р Александър Стоянов, Директор по научната дейност, Център за изследване на демокрацията, г-н Делян Добрев, Председател на Комисията по енергетика, Народно събрание, г-н Никола Янков, Управляващ партньор и председател на Съвета на директорите на „Expat Capital“, г-н Димитър Маргаритов, Председател на Комисията за защита на потребителите, доц. Тодор Ялъмов, Факултет по икономика и бизнес администрация, СУ „Св. Климент Охридски“.\r\n***\r\nОт 11.00 часа в зала 19 на Квадрат 500 ще се проведе пресконференция  за представяне на новия дългосрочен проект на Националната галерия  - „БЪЛГАРСКИТЕ ХУДОЖНИЦИ ДНЕС, изследващ художествените явления и процеси в страната от края на 80–те години на ХХ век до настоящия момент. \r\n***\r\nОт 11.00 часа в Националния пресклуб на БТА ще се проведе пресконференция  Българската музикална асоциация (БМА), на която ще бъдат представени синдикалните мерки, които ще бъдат предприети за решаването на проблема с ниското заплащане на музикантите в професионалните състави на Българското национално радио. \r\n***\r\nОт 13.00 часа в Националния пресклуб на БТА ще се проведе пресконференция на  Общественият съвет на Технологично училище „Електронни системи“ (ТУЕС) към Техническия университет - София и Асоциацията на завършилите ТУЕС. Темата е как да бъде запазен образователният модел на водещото ИТ училище – Технологичното училище и ще бъде представен казусът с исканата от Министерство на образованието и науката промяна на образователния модел на училището.\r\n***\r\nОт 13.30 часа І-6 състав на Софийски градски съд ще проведе съдебно заседание по № 3427/2017 г. (едно от гражданските дела за влаковата катастрофа в Хитрино). \r\n***\r\nОт 18.00 часа в Литературен клуб „Перото“ ще бъде представено българското издание на книгата „Червената тетрадка”, чийто автор испанската Аранча Уретабиская. \r\n***\r\nОт 18.30 часа в Центъра за култура и дебат „Червената къща“ ще се проведе  дискусия на тема „Популизмът на хората срещу демокрацията на елитите?”.\r\n***\r\nОт 19.00 часа в Народен театър „Иван Вазов“ ще се проведе официалната церемония за връчване на наградите „Икар 2018“.\r\n***\r\nОт 20.00 часа в зала 1 на НДК ще се проведе концерт на Lara Fabian. \r\n***\r\nОт 18.30 часа в Градската библиотека „Паисий Хилендарски“ ще се състои откриването на изложба-базар на приложниците Славена Шумарова-Запрянова, Красимира Маринова, Цвети Балтова и Диана Ласкова, озаглавена „Великденски настроения”. \r\n***\r\nКметът на Благоевград д-р Атанас Камбитов ще посрещне в кабинета си министъра на труда и социалната политика Бисер Петков. След срещата, която се очаква да приключи  около 11.20 – 11.30 часа, пред кабинета на кмета ще се състои брифинг.\r\n***\r\nОт 17.30 часа в зала 5 на Община Благоевград ще се състои обществено обсъждане, по време на което ще бъде представен проектът на програма „Актуализация на програмата за качеството на атмосферния въздух на територията на Община Благоевград“. \r\n***\r\nОт 17.30 часа в Учебния театър „УСЕТ“ студенти от трети и четвърти курс в специалност „Актьорско майсторство“, с художествени ръководители доц. Огнян Спиров и ас. Биляна Дилкова, ще представят спектакъла „Всичко започва с театъра“. \r\n***\r\nОт 10.00 часа „Верният настойник“регионален координатор на Национална мрежа за децата организира инициатива в подкрепа на кампанията „За по-човечно детско правосъдие”. Съобщението ще се проведе на пл. „Тройката“.\r\n*** \r\nОт 18.00 часа в зала 30 на Младежки дом ще се проведе Празничен концерт на Камерен оркестър при Музикалната школа с ръководител Веселин Върбанов. \r\n*** \r\nОт 19.00 часа в голяма зала на МДТ „Константин Кисимов“ ще бъде представен „Застреляйте идиотите“ – театрален спектакъл на ТМПЦ гр. Кърджали. \r\n*** \r\nОт 19.00 часа в Клуб 7 ще се проведе среща с актрисата Цанка Цанева за Международния ден на театъра. \r\n***\r\nОт 11.00 часа в залата на 6 ет. в сградата на Община Видин ще се проведе заседание на Общото събрание на Регионално сдружение на общините „Видин“.\r\n***\r\nОт 18.30 часа в Младежкия дом ще се проведе театрална вечер, посветена на Международния ден на театъра и навършването на 35 от създаването на Театрална група „Темп“. \r\n***\r\nОт 10.00 часа в Ритуалната зала на общинската администрация заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Северен централен район. \r\n***\r\nОт 13.00 часа в конферентната зала на Регионалния исторически музей ще бъде открита научна конференция на тема „Форуми и прояви на българското националноосвободително движение 1908-1928“.\r\n***\r\nОт 15.00 часа в Държавно горско стопанство „Кюстендил” ще бъдат представени предстоящите дейности по повод Седмицата на гората. \r\n***\r\nОт 13.30 часа в Регионалния пресклуб на БТА ще се състои пресконференция, след заседание на Изпълнителното бюро на БСП. \r\n***\r\nОт 11.00 часа в Регионалния пресклуб в Плевен ще се състои пресконференция във връзка със започващото от града национално турне на „Тоника Домини“ и Йордан Марков, наречено „Любов и приятелство“.\r\n***\r\nОт 12.00 часа в Регионалния пресклуб на БТА ще се проведе пресконференция на  Фондация „Родова памет“, на която ще бъде представен проект за номинации на учители, които прилагат иновационни методи в сферата на образованието.\r\n***\r\nОт 09.00 до 10.30 часа в „Империал Пловдив хотел и СПА“ ще се проведе вторият ден на Международна конференция „Културното наследство: За една устойчива Европа”. Събитието е част от календара на Българското председателство на Съвета на ЕС. \r\n***\r\nОт 09.00 часа, в 10 зала Апелативният съд ще гледа делото срещу бившия полицай Венцеслав Караджов, обвинен в убийството на родителите си, като убийството е извършено предумишлено, с особена жестокост и с користна цел.\r\nДелото ще се гледа и на 28.03.2017 г. и 29.03.2017 г. от 9.00 часа в същата зала. \r\n***\r\nОт 09.00 часа, в 1 зала Апелативният съд ще гледа делото срещу Гергана Благоева обвинена за умишлено убийство на 2-годишното си момиченце на 16 юли 2017 г. в гр. Стамболийски. \r\n***\r\nОт 09.30 до 17.00 часа в Регионален исторически музей Пловдив и Регионален Археологически музей Пловдив ще се състои Втори обучителен семинар „Музеите като социални и образователни пространства“.\r\n***\r\nОт 11.00 часа в зала 712 на Областна администрация ще заседава Комисията по заетост.\r\n***\r\nОт 17.00 часа в Регионална библиотека „Любен Каравелов“ ще се състои премиерата на книгата на проф. д-р Юлиан Куюмджиев, озаглавена „Страници от архива“, посветена на Лазар Николов.\r\n***\r\nОт 19.00 часа в Доходно здание виртуозните музиканти Светлин Русев и Евгени Божанов ще пренесат Духът на Франция на сцената на МФ Мартенски музикални дни. \r\n***\r\nОт 10.00 часа в областна администрация ще заседава Областната комисия „Военни паметници“. \r\n***\r\nОт 19.00 часа в Драматичен театър – Стара Загора с постановката „За сушата и сватбите“ по Елин Пелин ще бъде отбелязан международния ден на театъра. \r\n***\r\nОт 17.30 часа в зала „П. Р. Славейков“ на Община Стара Загора ще се проведе обществено обсъждане на проекта „Актуализация на плана за организация на движението (АПОД) в зоната между улици бул. „Патриарх Евтимий“, ул. „Хан Аспарух“, ул. „Иван Вазов“, бул. “Крайречен булевард“ и бул. „Славянски“.\r\n***\r\nОт 11.45 часа в ЕГ „Проф. д-р Асен Златаров“ ще се проведе пресконференция, на която ще присъства Елияна Пилитова - победителката в Националния кръг на годишния конкурс по публична реч на английски език на тема „Най-добрият начин да се предвиди бъдещето е като се съчини“.\r\n*** \r\nОт 09.30 часа пред паметниците на Васил Друмев и Добри Войников ще бъдат издигнати хоругвите на ДКТ „Васил Друмев“ и поднесени цветя.\r\n*** \r\nОт 10.00 часа в зала 203 на общината ще се състои брифинг.\r\n***\r\nОт 11.00 часа на камерна сцена в театъра ще се състои среща с актрисата Ирина Абаджиева. \r\n***\r\nОт 11.30 часа в зала 363 в общината министърът на вътрешните работи Валентин Радев ще даде брифинг. \r\n***\r\nОт 16.00 часа в Регионалния пресклуб на БТА ще се проведе пресконференция на  Българската национално-радикална партия (БНРП) и Независимото дружество за защита правата на човека на тема „За по-достоен живот. Да намалим икономическите разлики между държавите в ЕС“.  На пресконференцията ще бъде коментирана и Истанбулската конвенция. \r\n***\r\nОт 17.30 часа в изложбената зала на втория етаж на ХГ „Елена Карамихайлова“  ще се състои церемония по  връчване на Националната награда на името на Иван Пейчев.", "date": "2018.03.26", "title": "Предстоящи събития в страната за 27 март (Агенция „Фокус“)"}
{"url": "http://www.focus-news.net/news/2018/03/26/2504297/dobrovoltsi-i-institutsii-se-zadeystvaha-v-pomosht-na-bedstvashtite-kone-v-osogovska-planina-obzor.html", "text": "Доброволци оказаха помощ на изоставени от няколко месеца на глад и студ коне във високата част на Осоговска планина. Конете са оглеждани от животновъд, който след падането на снега е оставил стадото без храна и подслон. Животните се намират в местността Бек бунар в Осоговска планина. Заради дълбокия сняг и ниските температури шансовете им за оцеляване са намалели. По първоначална информация са отглеждани около 70 животни, а към момента има около 30, които са изключително изтощени. Акцията е организирана няколко дни. Събрани са сено и овес, които са транспортирани с помощта на моторни шейни до конете. На място са открити много трупове на коне, затрупани от снега. Други, все още живи коне, не са можели да стават, изтощени. В акцията са се включили доброволци от различни градове, както и представители на планинския спасителен отряд към БЧК. Тази сутрин екип на Областна дирекция по безопасност на храните е направил опит да достигне до стадото, но поради лошите метеорологични условия това не се е случило. Екипът трябва да провери състоянието на останалите живи коне, да провери чиповете и марките, както и да прецени дали са извършени нарушения и какви мерки трябва да бъдат предприети. По случая се самосезира Районна прокуратура – Кюстендил. Възложена е спешна проверка на полицията и на Българската агенция по безопасност на храните, с оглед преценка за наличие на престъпление за проявена жестокост към животни, от което е причинена смъртта им. Предмет на проверка е и информацията, че стадото коне е било отглеждано със средства, отпуснати по програми на Европейския съюз.", "date": "2018.03.26", "title": "Доброволци и институции се задействаха в помощ на бедстващите коне в Осоговска планина (ОБЗОР)"}
{"url": "http://www.focus-news.net/news/2018/03/26/2504303/pernik-dvizhenieto-po-patya-radomir-pernik-pri-km-72-se-osashtestvyava-v-edna-lenta-poradi-opasnost-ot-svlichane-na-zemna-masa.html", "text": "Движението по път I-6 Радомир – Перник при км 72 се осъществява в една лента поради опасност от свличане на земна маса. Това съобщиха от пресцентъра на Агенция \"Пътна инфраструктура\". Трафикът се извършва в изпреварващата лента в платното Радомир-Перник и се регулира с пътни знаци.", "date": "2018.03.26", "title": "Перник: Движението по пътя Радомир – Перник при км 72 се осъществява в една лента поради опасност от свличане на земна маса"}
{"url": "http://www.focus-news.net/news/2018/03/26/2504304/sluzhbata-na-evropeyskiya-prokuror-eppo-shte-zapochne-rabota-prez-2020-g-obzor.html", "text": "Службата на европейския прокурор (EPPO) ще започне работа през 2020 г., като проектобюджетът за 2019 г. за създаването ѝ е 4.9 млн. евро. Очаква се през следващите месеци да бъде назначена временна администрация, която да работи по изграждането на институцията, да разработи правила за избор на прокурори. Това стана ясно по време на конференция, която се проведе в София в рамките на Българското председателство на Съвета на ЕС. В нея участие взеха министърът на правосъдието Цецка Цачева, главният прокурор Сотир Цацаров, правосъдният министър на Люксембург Феликс Браз, директорът на Дирекция „Правосъдие, основни права и гражданство на Европейската комисия“ Франциско Фонсека Морильо и представители на Европейската комисия.\r\n„България винаги е споделяла необходимостта от институционални мерки на европейско равнище за престъпленията, засягащи финансовите интереси на Европейския съюз. Затова от началото на преговорите по регламента последователно подкрепяхме създаването на Европейската прокуратура, за да бъде тя силна, независима и успешно работеща европейска институция. Отговорният политически ангажимент ни задължава да осигурим всички необходими условия за подбора и избирането на най-добрите кандидати за европейски главен прокурор и делегирани прокурори. Същевременно ще трябва да осигурим законодателни промени в националното си право, за да гарантираме гладкото действие на регламента. За да бъде Европейската прокуратура ефективна, е необходимо възможно най-голям брой държави членки да участват в регламента и затова полагаме непрекъснати усилия за добавяне на още държави към засиленото сътрудничество. Добрата новина е, че две от държавите, които в момента са извън това сътрудничество, заявиха желание за присъединяване по време на Българското председателство на Съвета на ЕС – Малта и Холандия“, каза още министър Цачева и призова техният пример да се последва и от други държави.\r\nФранциско Фонсека Морильо, директор на Дирекция „Правосъдие, основни права и гражданство“ на Европейската комисия, обясни, че се очаква Европейската прокуратура да заработи в Люксембург на 1 ноември 2020 г. „Пътят, който извървяхме, беше дълъг и много труден. Но за да се осъществи тя, трябва да продължаваме да работим всички заедно. Вчера ми казаха една българска поговорка – „Сговорна дружина планина повдига“, което означава, че трябва да си сътрудничим и да си имаме доверие. Ръка за ръка ще успеем да постигнем заедно своите европейски цели и да защитим интересите на ЕС и на всички европейски граждани“, обясни той.\r\nГлавният прокурор Сотир Цацаров припомни, че е изминало много време от 2009 г., когато Лисабонският договор влезе в сила и чл. 86 от него стана основа за създаването на Европейска прокуратура. „Предстои изграждане на силна, ефективна и независима прокуратура и вярвам, че това ще бъде постигнато с общи усилия. Както каза Франциско Фонсека Морильо, „сговорна дружина планина повдига“. Бих казал, че планината вече е повдигната и сега е време да я задържим в такова повдигнато положение“, каза още главният прокурор.\r\nЦветилена СИМЕОНОВА", "date": "2018.03.26", "title": "Службата на европейския прокурор (EPPO) ще започне работа през 2020 г. (ОБЗОР)"}
{"url": "http://www.focus-news.net/news/2018/03/26/2504308/zam-ministar-ameliya-gesheva-kulturnoto-nasledstvo-e-moshten-resurs-za-duhovno-otselyavane-i-nezamenim-resurs-za-ustoychivo-razvitie-na-regionite.html", "text": "Културното наследство е мощен ресурс за духовно оцеляване, но в същото време е и незаменим ресурс за устойчиво развитие на нашите градове, региони, държави на Европа и на света. Това каза в Пловдив зам.-министърът на културата Амелия Гешева по време на откриващата конференция „Културното наследство за една по-надеждна Европа”, която е част от официалната програма на Българското председателство на Съвета на Европейския съюз, предаде репортер на Радио „Фокус“ – Пловдив. „Днес в Пловдив, град с хилядолетна история, бъдещата Европейска столица на културата, дълбокото ми убеждение е, че наследството е не само корени или памет, шедьоври, сътворени от човешкия гений в архитектурата и изкуството, занаятите. То не е само писмено или устно слово или езика или завещани традиции, на които се възхищаваме или наблюдаваме с любопитство. Наследството е още и отговорност“, каза зам.-министър Амелия Гешева. Тя коментира, че опазването на културното наследство, неговото споделяне и достъпа до него трябва да бъде обща мисия на управляващите. „Нашата конференция се провежда в един изключително важен момент за Европа, в който дебата за бъдещето на Съюза се разширява и се опитваме да дефинираме какво точно означава Европа за всеки един от нас. На преден план много често излизат въпроси за смисъла на нашия общ европейски дом на бъдещето, в което с общи усилия и политика следва да гарантираме свобода, мир, социален и икономически просперитет на нашите граждани“, каза Амелия Гешева. Тя коментира, че само по административен ред трудно ще се постигнат поставените цели, свързани с бъдещето и устойчивото развитие на Съюза. Според нея е необходимо европейските граждани да имат чувството за принадлежност към Европа и то с увереността, че си струва да принадлежат към нея. „Уверена съм, че културното наследство е основен инструмент за постигането на нашето европейско самочувствие. Това се потвърди и по време на съвместната среща между лидерите на държавите членки на институциите на Европейския съюз. С декларация от 25 март 2017 нашите лидери обявиха своята визия за един съюз, в който гражданите имат нови възможности за културно и социално развитие“, коментира зам.-министър Амелия Гешева. Тя добави, че в заключението си от 14 декември 2017 година лидерите на ЕС са се обединили около идеята, че културата и наследството могат да подкрепят чувството за принадлежност на хората към споделено общество, което отчита и насърчава многообразието от култури, традиции и езици. Зам.-министърът каза още, че благодарение на своя изключителен потенциал културното наследство се възприема днес не само като един от най-обещаващите сектори на развитие, но и като важен инструмент, който може да подкрепи развитието на другите сектори. „Ето защо вярвам, че основното предизвикателство пред нас днес е да използваме всяка една възможност, за да гарантираме, че културното наследство може да допринесе пълноценно за социалното и икономическото развитие на нашите народи и на нашите страни“, каза Амелия Гешева. По думите й именно това е и целта на настоящата конференция, а не само да се отчете потенциалът на културното наследство, но да се потърсят и пътища как да се подкрепи и как да се развие. „Отчитайки ограничената компетентност и правомощия на ЕС в областта на културата и наследството бих искала през тези дни да се фокусираме върху въпроса дали използваме в достатъчна степен възможностите, които ни дава договорът за функциониране на ЕС в полза на наследството. Също така да отговорим на въпроса какъв смисъл влагаме в общо културно наследство“, каза зам.-министър Амелия Гешева. По думите й това е термин, който често се използва, но не се замисляме дали добре разбираме неговото значение. Важен е въпросът по какъв начин се осъществява включването на културното наследство в други политики. Дали е само като ресурс за постигане на целите на съответната политика или като основание за самостоятелна еманципирана и автономна политика на наследството, която равнопоставено се интегрира и с останалите политики на европейско равнище. Този подход дава възможност културното наследство на Европа да бъде изведено като приоритет в политиките на Европейския съюз. „Факт е, че общото ни културно наследство е споделена отговорност. Нашият принос в обсъждането на всички тези въпроси ще помогне и на Българското председателство, както при разработването на проекта за заключения на съвета за необходимостта от извеждане на преден план на културното наследство в политиките на Европейския съюз“, коментира зам.-министър Амелия Гешева. Тя посочи и един от проблемите, свързан най-вече с финансовата подкрепа за културното наследство. В момента е започнал процесът по подготовката на новото поколение от програми на ЕС след 2020 година. „Всички се интересуваме от бъдещето на програма „Творческа Европа“, каза Амелия Гешева. По думите й отделените за тази програма 0,15% от общия европейски бюджет са твърде малко за изпълнение на задачите, които се поставят на културата и наследството в последните политически документи на ЕС на най-високо ниво. Гешева коментира, че културният сектор има нужда от програма, която да се фокусира върху запазването и популяризирането на общото европейско културно наследство във всичките му форми.\r\nВесела КРЪСТЕВА", "date": "2018.03.26", "title": "Зам.-министър Амелия Гешева: Културното наследство е мощен ресурс за духовно оцеляване и незаменим ресурс за устойчиво развитие на регионите"}
{"url": "http://www.focus-news.net/news/2018/03/26/2504279/premierat-boyko-borisov-posreshtna-turskiya-prezident-redzhep-tayip-erdogan-v-dvoretsa-evksinograd.html", "text": "Посрещнах президента на Турция Реджеп Тайип Ердоган в двореца „Евксиноград“. Това написа премиерът Бойко Борисов в профила си в социалната мрежа „Фейсбук“.\r\nВ резиденцията ще се проведе лидерска среща между Европейския съюз и Турция. В морската столица домакинът - премиерът Бойко Борисов посреща председателя на Европейската комисия Жан-Клод Юнкер, председателя на Европейския съвет Доналд Туск и президента на Турция Реджеп Ердоган. Очаква се разговорите да започнат около 19.00 часа. В града мерките за сигурност са изключително засилени. \r\nОсновната задача на срещата във Варна е възстановяването на диалога и доверието между лидерите на ЕС и Турция. Очаква се фокусът на срещата да е споразумението с Турция за бежанците.", "date": "2018.03.26", "title": "Премиерът Бойко Борисов посрещна турския президент Реджеп Тайип Ердоган в двореца „Евксиноград“"}
{"url": "http://www.focus-news.net/news/2018/03/26/2504309/bloomberg-liderat-na-severna-koreya-e-na-iznenadvashta-vizita-v-pekin-parvata-zadgranichna-sled-vstapvaneto-mu-v-dlazhnost.html", "text": "Лидерът на Пхенян Ким Чен-ун направи изненадваща визита в Пекин – първата му задгранична след идването му на власт през 2011 г., съобщава Bloomberg, като се позовава на трима източници.\r\nПовече подробности за посещението, включително колко дълго ще остане Ким Чен-ун в Китай и с кого ще проведе срещи там, към момента не са известни. Допуска се, че той е пристигнал в Пекин с влак през граничния китайски град Дандун. Местни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер – Ким Чен Ир, при посещението му в Китай малко преди смъртта му през 2011 г. Тереза Герова", "date": "2018.03.26", "title": "Bloomberg: Лидерът на Северна Корея е на изненадваща визита в Пекин - първата задгранична след встъпването му в длъжност"}
{"url": "http://www.focus-news.net/news/2018/03/26/2504310/bsp-blagoevgrad-vinoven-li-e-deputatat-ot-gerb-dimitar-gamishevi.html", "text": "Членовете на Изпълнителното бюро на Областния съвет на БСП в Благоевград са озадачени и притеснени от изнесената в последните дни информация в медиите, касаеща злоупотреби с данъци от страна на народния представител от ГЕРБ Димитър Гамишев. Това се посочва в позиция на ИБ на Областен съвет на БСП – Благоевград, съобщиха от пресцентъра на БСП. \"Фокус\" публикувапозицията без редакторска намеса:", "date": "2018.03.26", "title": "БСП – Благоевград: Виновен ли е депутатът от ГЕРБ Димитър Гамишев?"}
{"url": "http://www.focus-news.net/news/2018/03/26/2504312/sport-bayern-myunhen-nyama-da-se-razdelya-s-robert-levandovski.html", "text": "Президентът на Байерн (Мюнхен) Карл-Хайнц Румениге увери, че клубът от Първа Бундеслига няма намерение да се разделя с полския нападател Роберт Левандовски през лятото, въпреки проявения интерес от страна на Реал Мадрид и Манчестър Юнайтед. Румениге бе категоричен, че Левандовски е важна част от баварския клуб и вероятно един от най-допбрите футболисти в Европа.\r\n29-годишният поляк премина в Байерн (Мюнхен) през 2014 година от Борусия (Дортмунд). Договорът му с баварците е до 2021 година. Той има реализирани 100 гола в 121 мача за германския шампион, а този сезон е отбелязал 23 попадения.", "date": "2018.03.26", "title": "Спорт: Байерн (Мюнхен) няма да се разделя с Роберт Левандовски"}
{"url": "http://www.focus-news.net/news/2018/03/26/2504290/tanjug-prezidentat-na-sarbiya-svika-speshno-zasedanie-na-saveta-za-natsionalna-sigurnost.html", "text": "Държавният глава на Сърбия Александър Вучич свика извънредно заседание на Съвета за национална сигурност, предава Tanjug, държавната информационна агенция на западната ни съседка.\r\nСъгласно разпространената информация, заседанието ще се състои в сутрешните часове на вторник, 27 март. В медиите бе разпространена информация, че темата на обсъжданията ще бъде напрежението в населената предимно със сърби северна част на Косово.\r\nПо-рано косовските власти наложиха забрана за влизане в страната на двама водещи сръбски политици - Марко Джурич, ръководител на Службата за Косово и Метохия, и Никола Селакович, главен секретар на държавния глава Александър Вучич. Двамата трябваше да посетят Косово в понеделник, за да се включат в панел за вътрешния диалог за Косово и Метохия. Тереза Герова", "date": "2018.03.26", "title": "Tanjug: Президентът на Сърбия свика спешно заседание на Съвета за национална сигурност"}
{"url": "http://www.focus-news.net/news/2018/03/26/2504314/kyustendil-v-selo-karshalevo-shte-bade-postavena-pametna-plocha-na-zaginalite-zhiteli-v-parvata-i-vav-vtorata-svetovni-voyni.html", "text": "В село Кършалево ще бъде поставена паметна плоча на загиналите жители в Първата и във Втората световни войни. Това съобщи за Радио „Фокус” – Кюстендил Иван Спасов, председател на Инициативния комитет. За изработката и за поставянето на паметната плоча са отпуснати с постановление на Министерски съвет 5 000 лева. Идеята датира от 2015 година, изготвен е и инвестиционен проект, предложението е паметната плоча да е с размери 2,5 м височина и 1,2 м широчина, на която ще бъдат изписани имената на загиналите във войните жители на населеното място. Първоначално сметките са показали, че са необходими около 10 000 лева, но заради отпуснатите по-малко пари ще бъде сменено мястото за монтиране на плочата.\r\nВенцеслав ИЛЧЕВ", "date": "2018.03.26", "title": "Кюстендил: В село Кършалево ще бъде поставена паметна плоча на загиналите жители в Първата и във Втората световни войни"}
{"url": "http://www.focus-news.net/news/2018/03/26/2504313/vidin-vazstanoveno-e-dvizhenieto-po-pat-i-1-vidin-montana-pri-km-18-v-rayona-na-dunavtsi.html", "text": "Възстановено е движението по път I-1 Видин - Монтана при км 18, в района на Дунавци. Това съобщиха от пресцентъра на Агенция \"Пътна инфраструктура\".", "date": "2018.03.26", "title": "Видин: Възстановено е движението по път I-1 Видин - Монтана при км 18, в района на Дунавци"}
{"url": "http://www.focus-news.net/news/2018/03/26/2504307/mvnr-balgariya-ne-e-vzemala-reshenie-za-ekspulsirane-na-ruski-diplomati-zaradi-sluchaya-skripal.html", "text": "България не е вземала решение за експулсиране на руски дипломати заради случая „Скрипал“. Това съобщиха за Агенция „Фокус“ от МВнР.„Фокус“ припомня: Още в събота се появи информация в британския печат, според която България ще изгони руски дипломати от страната ни. Тогава от Министерството на външните работи заявиха, че София няма такива планове за момента. \r\nПо-рано днес председателят на Европейския съвет Доналд Туск обяви във Варна, че 14 страни от ЕС ще изгонят руски дипломати заради скандала с бившия руски шпионин Сергей Скрипал и дъщеря му, подложени на въздействието на нервно-паралитичен газ в британския град Солсбъри на 4 март.\r\nСпоред британските власти използваното вещество е разработено в Русия и Москва е замесена в инцидента. Руските власти категорично отрекоха и посочиха, че нито в Съветския съюз, нито в Русия е имало програми за разработване на такова вещество.", "date": "2018.03.26", "title": "МВнР: България не е вземала решение за експулсиране на руски дипломати заради случая „Скрипал“"}
{"url": "http://www.focus-news.net/news/2018/03/26/2504316/rezhdep-tayip-erdogan-turtsiya-shte-zapochne-operatsiya-v-sindzhar-ako-irakskite-sili-ne-zavarshat-uspeshno-svoyata.html", "text": "Турция ще започне операция в северния иракски регион Синджар, ако силите на Багдад не успеят да завършват своята. Това заяви държавният глава на Турция Реджеп Тайип Ердоган в понеделник, говорейки преди началото на срещата на върха във Варна с лидери на Европейския съюз, съобщава вестник Hurriyet.\r\n„Нашата надежда е, че Ирак ще завърши изцяло операцията там. Ако има проблем с постигането на тази цел, ще проведем двустранни срещи и ще направим това, което е необходимо в Синджар“, подчерта Ердоган преди отпътуването си за морската столица на България. \r\nСъщевременно иракски военен говорител увери, че армията на Багдад е разположена в района, контролиран от „Кюрдската работническа партия“ (ПКК) от 2015 г. насам, след като изтласка членовете на близкоизточната радикална групировка „Ислямска държава“. Източници съобщиха също, че ПКК ще се изтегли от Синджар. \r\nБригадният генерал Яхя Расол разкри по-рано в понеделник, че иракските войски са били разположени в района. Съгласно думите му, 15-та бригада на армията е разгърната с тежки оръжия в Синджар и в района на град Синун.\r\nЕрдоган също потвърди, че Анкара е получила информация за „инициация за операция\" в региона, като заяви, че „следим внимателно въпроса дали е напълно завършена или не\". Турският президент допълни, че представител на Багдад ще посети Анкара в понеделник, за да се срещне с началника на турското разузнаване. \r\nЕрдоган изрази безпокойството на Анкара от присъствието на ПКК в Синджар, тъй като третира организацията като терористична и поради тази причина я смяра за непосредствена заплаха на сигурността на Турция. Тереза Герова", "date": "2018.03.26", "title": "Реждеп Тайип Ердоган: Турция ще започне операция в Синджар, ако иракските сили не завършат успешно своята"}
{"url": "http://www.focus-news.net/news/2018/03/26/2504318/burgas-vsichki-kanonizirani-balgari-shte-badat-predstaveni-v-izlozhbata-balgarite-svettsi-v-regionalniya-istoricheski-muzey.html", "text": "Всички канонизирани българи ще бъдат представени в изложбата „Българите светци“ в Регионален исторически музей - Бургас. Това каза за Радио „Фокус“- Бургас Милен Николов, директор на музея. „Изложбата ще представи всички канонизирани българи, получили статут на мъченици или на светци, както от Византийската, така и от Българската и Руската православни църкви. Това е нещо, което за пръв път се прави в България. В момента текстовете се превеждат и започваме да редим таблата“, каза още Николов.\r\nПо думите му в Eтнографския музей ще бъде поставена изложбата „Забавната музика в Бургас през 20-ти век“. „Това е един реверанс, един жест, към изключително богатото музикално наследство на град Бургас, който е своеобразна столица на забавната музика. В тази изложба ще представим всички известни данни, които сме намерили – и в Държавен архив, и от разговори със стари бургаски изпълнители и композитори“, допълни Николов.\r\nПо отношение на археологическите разкопки се предвижда продължаване на проучванията на „Акве калиде“ и на крепостта „Русокастро“. Планира се сезонът да започне в началото на месец юни.\r\nМария РУСЕВА", "date": "2018.03.26", "title": "Бургас: Всички канонизирани българи ще бъдат представени в изложбата „Българите светци“ в Регионалния исторически музей"}
{"url": "http://www.focus-news.net/news/2018/03/26/2504302/gazeta-express-marko-dzhurich-e-arestuvan-v-kosovska-mitrovitsa.html", "text": "Косовската полиция арестува ръководителя на сръбската Служба за Косово и Метохия Марко Джурич, който пристигна в град Митровица в северната част на най-младата държава на Балканите, въпреки забраната за влизането му в страната, издадена по-рано от властите в Прищина, съобщава електронното издание Gazeta Express.\r\nСъгласно разпространената информация, Джурич е арестуван за „нелегално влизане на територията на страната“. В Митровица той трябваше да се срещне с представители на сръбската общност в страната като част от панел за вътрешния диалог за Косово и Метохия. \r\nПо данни на изданието Джурич е транспортиран в столицата на Косово – Прищина. \r\nПо-рано бе съобщено, че държавният глава на Сърбия Александър Вучич е свикал извънредно заседание на Съвета за национална сигурност заради напрежението в населената предимно със сърби северна част на Косово.Тереза Герова", "date": "2018.03.26", "title": "Gazeta Express: Марко Джурич е арестуван в Косовска Митровица"}
{"url": "http://www.focus-news.net/news/2018/03/26/2504311/ministar-valentin-radev-pravilniyat-podhod-e-da-motivirame-sluzhitelite-za-da-iziskvame-i-po-dobri-rezultati-ot-tyah.html", "text": "Министър Валентин Радев и главният секретар на МВР присъстваха на годишния отчет-анализ на ОДМВР-Бургас, съобщиха от пресцентъра на МВР. \"Политическото ръководство на МВР си дава ясна сметка, че въпросът с кадрите е от изключително значение. Затова полагаме усилия за увеличение на доходите на полицаите, за осигуряването им с максимално качествено униформено облекло и предпазни средства, с гориво и автомобили. Правим нужните крачки за подобряване и на условията за работа\", посочи министър Валентин Радев. Той бе категоричен, че правилният подход е да се мотивират служителите, за да има основание да се изискват още по-добри резултати от тях. Вътрешният министър благодари на служителите на ОДМВР-Бургас за постигнатите резултати и припомни, че една от основните задачи е опазването сигурността на хората. В този смисъл той подчерта изключителното значение на взаимодействието с местната власт, прокуратурата и съда. Министър Радев обърна внимание на задачите, с които ОДМВР-Бургас е натоварена във връзка със спецификата на региона – зелена, морска и въздушна граници, предстоящ активен туристически сезон, през който многократно на територията на Бургаска област се увеличават посетителите, концентрира се и криминалният контингент от цялата страна. „Продължавайте със същото темпо“, пожела на състава на областната дирекция и главният секретар на МВР. Отчитайки сложността на криминогенната обстановка на региона, гл.комисар Младен Маринов посочи, че дирекцията има добри резултати в противодействието с престъпността, видим е и спадът по почти всички показатели на конвенционалната престъпност. Главният секретар обърна специално внимание на показателите от пътнотранспортните произшествия, които в региона са увеличени и очерта този проблем като приоритетен през настоящата година.\r\nМинистър Валентин Радев и кметът на Бургас Димитър Николов посетиха центъра за видеонаблюдение на Община Бургас.   \r\nПрез изминалата година на територията на ОДМВР Бургас са регистрирани 357 престъпления против личността при 303 за 2016 г. Разкрити са 107 престъпления. Установени са извършителите и на регистрираните през годината 5 умишлени. Регистрираните през периода престъпления против собствеността са 4 181, с 15 % по-малко спрямо предходната година, като разкриваемостта бележи ръст с 4,52 % при криминалните престъпления и с 5,32 % при икономическите престъпления. Установени са 891 извършители. Разкрити са и 226 престъпления, регистрирани в предходни периоди с 269 извършители. \r\nПрез 2017 г. работата по предотвратяване, пресичане и разкриване на извършваните грабежи бе приоритетна за ОДМВР - Бургас, което доведе до намаление с 44,7 % на регистрираните грабежи. Разкрити бяха 39 с установени 43 извършители. Разкрити са и 7 грабежа от предходни периоди с 9 извършители. \r\nПрез периода се наблюдава намаление на регистрираните кражби - с 14,76 % по-малко от предходната година. \r\nРезултатите по досъдебните производства обективират усилията на всички служители в ОД МВР – Бургас, не само на разследващите полицаи. Разследването е колективна дейност в която работят в екип служители от охранителна, криминална полиция и отдел „Разследване“ в ОД МВР – Бургас.", "date": "2018.03.26", "title": "Министър Валентин Радев: Правилният подход е да мотивираме служителите, за да изискваме и по-добри резултати от тях"}
{"url": "http://www.focus-news.net/news/2018/03/26/2504317/sport-daniela-pandova-specheli-bronzov-medal-na-evropeyskoto-parvenstvo-po-vdigane-na-tezhesti-v-bukuresht.html", "text": "Българката Даниела Пандова завърши на трета позиция в категория до 48 килограма на Европейското първенство по вдигане на тежести в румънската столица Букурещ. Дебютиращата на континентален шампионат при жените Пандова постигна двубой от 165 килограма. Българката бе шеста в изхвърлянето със 71 килограма, но с трети резултат в изтласкването от 94 килограма заслужи място на почетната стълбичка.\r\nПредставителката на домакините Елена Рамона Андриеш за първи път стана европейска шампионка със сбор от 179 килограма. Тя беше най-добра и в двете движения със 79 килограма в изхвърлянето и със 100 килограма в изтласкването.\r\nЗащитаващата титлата си от миналата година Анаис Мишел от Франция остана на трето място със 174 килограма, след като беше втора и в изхвърлянето със 78 килограма, и изтласкването с 96 килограма.", "date": "2018.03.26", "title": "Спорт: Даниела Пандова спечели бронзов медал на Европейското първенство по вдигане на тежести в Букурещ"}
{"url": "http://www.focus-news.net/news/2018/03/26/2504306/prof-bozhidar-dimitrov-trakiya-e-nezarasnalata-balgarska-rana.html", "text": "Тракия е незарасналата българска рана. Това заяви в интервю за Агенция „Фокус“ историкът проф. Божидар Димитров по повод отбелязването на 26 март – Ден на Тракия и навършването на 105 години от Одринската епопея. „\r\n\"Тракия е най-голямата българска област. Тя се простира от билото на Стара планина, а западната граница е река Места. На юг – Мраморно и Егейско море, а на изток – Черно море. Това е плодородна българска земя“, уточни историкът, но припомни, че Одринска и Беломорска Тракия, остават в пределите на други държави – Турция и Гърция, в резултат на събитията, случили се по нашите земи в началото на XX век. \r\n„За съжаление българското християнско население е прогонено от Източна (Турска) Тракия през 1913 година, като 60 000 българи са били избити по време на това насилствено гонение. Между тях са и моите баба и дядо от село Сакъзкьой“, разказа историкът. По думите му след като българското население е прогонено насилствено, то е загубило всичките си имоти – жилищни сгради, ниви, лозя, овощни градини, фабрики, малки преработвателни предприятия и други. „Затова тези българи искат да си ги върнат, което е естествено. Още повече, че Гърция заплати тези имоти в Беломорска Тракия“, припомни проф. Димитров. \r\n„В 1927 година българското Външно министерство е направило опит да събере чрез декларации какво е загубило. Това обаче не е документ, който турците са съгласни да признаят. Това е една декларация. Всеки българин е писал по 300 декара и много други неща. Толкова земя няма, но това го казвам с известно чувство за хумор. Вярно е, има комисии. Заседавали са. Дори в най-новата епоха имаше две заседания, на едно от които съм присъствал като министър. Турската комисия се усмихва любезно и казва: „Дайте документи“. Оказва се, че има документи само за няколко процента от собствеността, което е нормално. Когато бягаш да спасиш живота си, нормално е да не мислиш за документи. Точно това са направили и децата на дядо ми и баба ми по бащина линия. Въпреки, че по време на Тройната коалиция беше създаден специален отдел при Държавно управление „Архиви“, но и те събраха само 13.5% от всички документи“, коментира историкът. \r\n„Сега топката е нашето поле. Ние трябва да се съгласим да ни изплатят тези 13,5% или да продължаваме да настояваме. Какво – аз не знам. Очевидно е, че декларацията от 1927 година не са валиден юридически документ, а само една заявка. Аз мисля, че би било редно, за да приключим тази история, да приемем някаква сума – 3-5 млрд. долара. Парите, които Турция ще отпусне, да бъдат разпределени между потомците на тракийските бежанци“, допълни още той.\r\nИван ЛАЗАРОВ", "date": "2018.03.26", "title": "Проф. Божидар Димитров: Тракия е незарасналата българска рана"}
{"url": "http://www.focus-news.net/news/2018/03/26/2504320/predstoyashti-mezhdunarodni-sabitiya-za-27-mart-agentsiya-fokus.html", "text": "Проследяване на ситуацията, след като 19 страни обявиха решение за експулсиране на руски дипломати от пределите си. \r\n*** Съветът за сигурност на ООН ще гласува предложената от Франция проекторезолюция за миротворческата мисия в ДР Конго.\r\n*** Съветът за сигурност на ООН ще обсъди хуманитарната криза в Сирия.\r\n*** Навършват се 50 г. от смъртта на първия човек, летял в Космоса – Юрий Гагарин.\r\n***", "date": "2018.03.26", "title": "Предстоящи международни събития за 27 март (Агенция „Фокус“)"}
{"url": "http://www.focus-news.net/news/2018/03/26/2504321/stara-zagora-105-godini-ot-odrinskata-epopeya-i-denya-na-trakiya-otbelyazaha-v-grada.html", "text": "С тържествен военен ритуал и поднасяне на венци и цветя, както и със Заупокойна литургия, отслужена от Старозагорския митрополит Киприан и свещенослужители, бяха отбелязани 105 години от Одринската епопея и Деня на Тракия. Това съобщиха от пресцентъра на Община Стара Загора.\r\n„Днес е Денят на Тракия, годишнина от деня, в който е превзета Одринската крепост (26 март 1913 г.) от Българската армия по време на Балканската война. Прекланяме се пред хилядите, българи – тракийски бежанци, намерили подслон в пределите на България и запазили родовата си памет. От тази славна дата, от силата и патриотизма на българските герои, днес черпим вдъхновение и гордост“,каза в словото си Цанко Атанасов, председател на Тракийски дружество „Одринска епопея“ – Стара Загора. „Тези исторически събития ни задължават да бъдем достойни наследници – в името на свободна и достойна България!“, допълни той. \r\nПоклон пред воините отдадоха тази вечер в парк „Тракия“ председателят на Общинския съвет на Стара Загора Таньо Брайков и общински съветници, секретарят на администрацията Делян Иванов, зам.-председателят на Народното събрание Емил Христов и депутатът Радостин Танев, областният управител и неговите заместници – Гергана Микова, Димитър Драчев и Петя Чакърова, ученици от VI Основно училище „Св. Никола“ и десетки родолюбиви старозагорци. \r\nПрограмата по повод Деня на Тракия продължи с концерт в Драматичен театър „Гео Милев“, с участието на представителен Народен женски хор към Тракийско дружество „Одринска епопея“, странджанските народни певци Манол Михайлов и Костадин Михайлов, танцови формации при НЧ „Св. Климент Охридски 1858“.\r\nОрганизатори са Община Стара Загора, Втора Тунджанска механизирана бригада, Тракийско дружество „Одринска епопея“ и Съюз на офицерите и сержантите от запаса и резерва.", "date": "2018.03.26", "title": "Стара Загора: 105 години от Одринската епопея и Деня на Тракия отбелязаха в града"}
{"url": "http://www.focus-news.net/news/2018/03/26/2504322/pazardzhik-tri-godishnini-se-otbelyazvat-vav-velingrad-prez-tazi-godina.html", "text": "Във Велинград се проведе работна среща във връзка с организацията и провеждането на честванията, по повод 70 години Велинград, 10 години СПА столица на Балканите, и 150 години туризъм в региона, съобщи за Радио „Фокус“ – Пазарджик Бояна Кирилова, експерт в общинската администрация в курорта. По думите ѝ на срещата са били изяснени сроковете за поставянето на статуята на входа на града, поставянето на новите табели, както и премахването на неподходящите по местонахождение и вид. „Решено бе подходът от гара Костандово до входа на Велинград да бъде озеленен, като ще се търси съдействие от АПИ. Да бъдат осветени короните на дърветата по бул. „Хан Аспарух”, да се освежи Централният минерален плаж, да бъде подновена маркировката по улиците, да се направи оглед на визията на фасадите, почистване, озеленяване и поддръжка на парковете, бяха само малка част от мерките, които ще се предприемат за обновяване на цялостната визия на града. Всеки втори и четвърти вторник от месеца ще се провеждат срещи за координиране и отчитане на възложените дейности. Обсъдени бяха и предложенията на фирмата, която ще изготви програмата с конкретните събития за 1-ви и 2-ри септември“, уточни Кирилова. На срещата са присъствали всички заместник-кметове – Светла Томова, Атанас Палигоров, и Исмаил Моллов, началникът на Районно управление на полицията, председателят на „Сдружение на хотелиери и ресторантьори – Велинград и Западни Родопи”, архитектът на Община Велинград и служители на общинска администрация.\r\nАлбена ЖИЛЕКОВА", "date": "2018.03.26", "title": "Пазарджик: Три годишнини се отбелязват във Велинград през тази година"}
{"url": "http://www.focus-news.net/news/2018/03/26/2504315/evropeyskata-perspektiva-na-zapadnite-balkani-i-sigurnostta-na-regiona-obsadiha-prezidentite-na-balgariya-i-sloveniya-obzor.html", "text": "За Балканския полуостров и Западните Балкани е от изключителна важност свързаността – транспортна, дигитална, енергийна. Словения и България дават един изключително добър пример в тази насока. Това каза президентът Румен Радев по време на пресконференция след срещата със словенския си колега Борут Пахор, който е на официално посещение в страната ни, в рамките на което откри директна авиолиния София – Любляна. В изказването си държавният глава Румен Радев изведе на преден план необходимостта да добрата транспортна, дигитална и енергийна свързаност на държавите от Балканския полуостров и подчерта, че България и Словения са добър пример в тази посока. Според президента новооткритата въздушна линия между двете столиците на двете страни ще тласък на развитието на туризма и икономическите взаимоотношения. „Споделихме важни моменти от нашите двустранни отношения. За нас е от съществена важност опитът на Република Словения в постигането на един от най-високите темпове на икономически ръст в ЕС, в осигуряването на висок стандарт и качество на живот на словенските граждани”, подчерта държавният глава държавният глава в изказването си и припомни, че през 2017-та страната ни е отбелязала 25 години от развитието на двустранните отношения между двете държави. По думите му България и Словения са не само партньори и съюзници в рамките на НАТО и ЕС, но и споделят сходен исторически опит и традиции. „България и Словения са от двете страни на „крехкия регион“, наречен Западни Балкани. Много е важно от тези две страни да има държави, които допринасят за стабилността и сигурността на региона, както и да дават личен пример в положителното развитие на своите двустранни отношения”, допълни още той. \r\nПрезидентът Румен Радев подчерта, че на срещата между двамата е обсъдено и евентуалното ни членство в Шенген, за котето страната ни получава подкрепата на Словения. \r\nОт своя страна словенският президент Борут Пахор подчерта, че двете държава имат отлични политически взаимоотношения и пожела те да се развиват и задълбочават и занапред. „Словения и България се намират от двата края на един конфликтен и тежък регион – Западните Балкани, Регионът, който се старае да се присъедини към ЕС и НАТО”, заяви словенският президент и призова България и Словения да използват опита си, за да допринесат за спокойствието в региона. \r\nПо-рано през деня Борут Пахор бе посрещнат от президента Румен Радев на официално церемония на пл. „Св. Александър Невски“, където той прие почетния гвардейски строй и положи венец пред Паметника на Незнайния воин“. \r\nИван ЛАЗАРОВ", "date": "2018.03.26", "title": "Европейската перспектива на Западните Балкани и сигурността на региона обсъдиха президентите на България и Словения (ОБЗОР)"}
{"url": "http://www.focus-news.net/news/2018/03/26/2504324/stara-zagora-izlozhba-pokazva-nashentsi-na-chudomir-v-komiks.html", "text": "Изложба „Фолклор, традиции и забава” бе открита като част от програмата на Чудомирови празници 2018 в галерия „Рувел”, предаде кореспондент на Радио „Фокус“. В изложбата Николай Бебенков – Ник представя карикатури и комикс, както самостоятелни, така и  в рамките на  съвместната им работа със Стоян Комитски.\r\nБебнков участва в редица международни и национални изложби и биеналета. Младият карикатурист сътрудничи на вестници и списания. От 2017 г. сътрудничи в проекта „КИКМАН“ -  новосъздадено списание за графична култура. То обхваща всички специалности на графиката - карикатура, илюстрация, комикс и други.\r\n„В карикатури и шаржове изложбата показва всичко, което се случва. Доброто го  развеселявам със самия хумор, а злото бива наказано със сатира и сарказъм”, каза Николай Бебенов – Ник при откриването на изложбата. \r\nГлавен комикс в изложбата е този със заглавие „Нашенци”. В него са представени основните герои от нашенците на Чудомир. Комиксът е със специалното участие на самия хуморист, сатирик и художник Чудомир.\r\nСлавяна ГАЙДАРОВА", "date": "2018.03.26", "title": "Стара Загора: Изложба показва „Нашенци“ на Чудомир в комикс"}
{"url": "http://www.focus-news.net/news/2018/03/26/2504319/oprasteneni-sa-62-shtarkela-v-silistrensko.html", "text": "Експерти от РИОСВ-Русе днес опръстениха 62 щъркела в Силистренско, съобщиха от пресцентъра на Министерството на околната среда и водите. Опръстеняването е най-сигурният и достъпен метод за изучаване на миграцията и поведението на птиците. Повторното улавяне и наблюдение е незаменим източник на информация за птиците.  \r\nРИОСВ-Русе има данни за приютени 77 бедстващи щъркела през миналата седмица, но част от тях са пуснати в природата от хората, които са ги спасили. Най-голямата група от 31 птици е опръстенена и пусната в природата в община Дулово. Сред тях е открита птица с маркировка от Германия. Щъркелът е пуснат и се очаква да отлети към страната, в която е опръстенен.  \r\nЕдна птица от групата в Дулово е с наранявания и е изпратена за лечение в Спасителния център в Стара Загора. Бели щъркели са освободени от селата Межден, Черник, Вокил и Зарица.", "date": "2018.03.26", "title": "Опръстенени са 62 щъркела в Силистренско"}
{"url": "http://www.focus-news.net/news/2018/03/26/2504325/silistra-vazmozhni-sa-chastichni-zadeystvaniya-na-sireni-v-oblastta-poradi-izvarshvane-na-tehnicheska-profilaktika.html", "text": "Във връзка с извършване на профилактика на сиренно-оповестителната система са възможни частични задействания на отделни сирени за времето до 23 май в Силистренска област. Това съобщиха от ОД на МВР – Силистра. Призовават се гражданите на областта да запазят спокойствие и да не предприемат нищо по случая.", "date": "2018.03.26", "title": "Силистра: Възможни са частични задействания на сирени в областта поради извършване на техническа профилактика"}
{"url": "http://www.focus-news.net/news/2018/03/26/2504327/plovdiv-na-31-mart-v-buhaloviya-han-v-karlovo-shte-se-provede-rabotilnitsa-za-velikdenska-ukrasa.html", "text": "На 31 март в „Бухаловия хан“ в Карлово ще се проведе работилница за великденска украса. Това каза за Радио „Фокус“ – Пловдив Десислава Баракова, председател на карловски занаятчийски еснаф. „На Лазаровден в „Бухаловия хан“ сме подготвили демонстрация на различни занаяти, като главният акцент ще падне върху великденската украса и подходящи изделия, свързани с предстоящите празници“, каза Десислава Баракова. Тя коментира, че деца и възрастни ще могат да видят как се изработва украса от калоферска дантела, бродирани великденски яйца, както и плъстени яйца от вълна и други допълнителни декорации. „Калоферската дантела е стар занаят, който се изработва върху цилиндър и се плете посредством совалки“, разказа Десислава Баракова. По думите й карловските занаятчии са подготвили техника за цветни яйца, при която отвън се обличат в калоферска дантела. „Другото, което правим със занаятчиите са бродериите. Изработваме яйца, които са изцяло бродирани отвън с богата декорация от панделки. От вълната правим висящи яйца, на стойка с различни мотиви върху тях – геометрични или от цветя“, каза Десислава Баракова. Тя коментира, че идеята на занаятчиите е да покажат как старите традиционни занаяти могат да предложат едно съвсем съвременно звучене на съвсем съвременна декорация, която всеки може да си я сложи в дома. „Това е основната цел на занаятчиите, да направим занаятите близки до хората“, сподели Баракова. Работилницата ще започне от 10.00 часа и ще продължи до 14.00 часа следобед на 31 март. Демонстрациите на занаятите са безплатни. Таксата за посещение на „Бухаловия хан“ е 2 лева за възрастни, а за деца е безплатно.\r\nВесела КРЪСТЕВА", "date": "2018.03.26", "title": "Пловдив: На 31 март в „Бухаловия хан“ в Карлово ще се проведе работилница за великденска украса"}
{"url": "http://www.focus-news.net/news/2018/03/26/2504330/stara-zagora-knigata-zad-prevrazkata-temida-zakachlivo-namiga-be-predstavena-v-chudomirovi-praznitsi-2018-v-kazanlak.html", "text": "Книгата „Зад превръзката Темида закачливо намига” на автора Стефан Саранеделчев бе представена в рамките на 25-ите Чудомирови празници в Казанлък, предаде кореспондент на Радио „Фокус“. Книгата е седма по ред на автора Стефан Саранеделчев и включва в себе си 75 случки, които са почерпени от дългогодишната му работа като съдия в Старозагорския съд. „Всяка една разказана случка завършва с поука за бъдещите поколения юристи”, каза Стефка Дянкова, която представи книгата. Историите, които Саранеделчев разказва и героите, които той описва, отдавна са си отишли от този свят, но те заживяват нов живот на страниците на книгата. В книгата авторът преплита деловата работа и личните истории на хората, по закачлив начин с лек хумор разказва техните истории и разкрива техните характери.\r\nСамият Стефан Саранеделчев казва за себе си, че обича да пише, но не се приема за писател. Той се определя като „и в дъното на главата си, и в дъното на сърцето си съм юрист.”\r\nСлавяна ГАЙДАРОВА", "date": "2018.03.26", "title": "Стара Загора: Книгата „Зад превръзката Темида закачливо намига” бе представена в Чудомирови празници 2018 в Казанлък"}
{"url": "http://www.focus-news.net/news/2018/03/26/2504331/vitsepremierat-valeri-simeonov-vazhno-e-vaprosat-s-bezhanskiya-potok-da-bade-reshen-v-razumna-za-evropa-i-za-turtsiya-posoka.html", "text": "Важно е въпросът с бежанския поток да бъде решен в разумна посока за Европа и за Турция. Това каза вицепремиерът и председател на Националния фронт за спасение на България Валери Симеонов във вечерния блок на Радио „Фокус“ „Това е България“. „Всичко може да се очаква от една такава среща. Но не е желателно да се стигне до някаква конфронтация. Лично аз бих желал да се стигне до споразумение, особено по този тежък въпрос за бежанците, с оглед на бъдещото развитие на тази бежанска криза. Защото се оказа, че тя вече не е бежанска, тя е имигрантска криза. Така че много е важно въпросът с този поток да бъде решен в разумна посока и за двете страни, говоря за Европа и за Турция. Защото България е предмостието точно на Европа. Имаме добрия пример на редица инициативи, които министър-председателят Бойко Борисов успя да реализира през последните месеци. Така че да се надяваме, да стискаме палци г-н Борисов да успее и този път да доведе нещата до положителен резултат, до успех“, каза Валери Симеонов.\r\nТой допълни, че днешният празник - Денят на Тракия е национален, и повод за гордост, защото събира, а не разделя хората. На него трябва да забравим личните си проблеми и политически пристрастия, допълни вицепремиерът. Според него този празник ни напомня, че трябва да мислим за общото и цялото, а именно за България. За Валери Симеонов неуредените въпроси за тракийските бежанци са предмет не на европейски, а на двустранните отношения.", "date": "2018.03.26", "title": "Вицепремиерът Валери Симеонов: Важно е въпросът с бежанския поток да бъде решен в разумна за Европа и за Турция посока"}
{"url": "http://www.focus-news.net/news/2018/03/26/2504333/varna-poslanikat-na-turtsiya-dari-meditsinska-aparatura-na-doma-za-mediko-sotsialni-grizhi-za-detsa-v-grada.html", "text": "Посланикът на Република Турция в България Негово Превъзходителство д-р Хасан Улусой и генералният консул на Турция в Бургас – Нурай Иньонтепе, посетиха Дома за медико-социални грижи за деца – Варна. Те бяха придружавани от своите съпруги. Това съобщиха от Дома за медико-социални грижи за деца – Варна.\r\nВ рамките на визитата си Негово Превъзходителство д-р Хасан Улусой дари, като жест на добросъседски и приятелски отношения между двете страни, уред за лесно локализиране на вени – венископ, който ще се използва в лечението на децата в заведението. Модерната апаратура позволява бързото и прецизно локализиране на венозния път дори при новородени бебета. Уредът е иновативно решение, приложимо за широк кръг от пациенти.\r\n„Апаратурата, която получихме, е от най-висок клас и позволява манипулациите, свързани с откриването на венозен път при бебета и деца да бъдат максимално прецизни и безболезнени“, уточни д-р Стефка Джанкова, директор на Дома за медико-социални грижи за деца - Варна, след като благодари на посланика за направеното дарение. Д-р Джанкова обясни, че уредът е портативен и ще се използва както в Отделението за недоносени и новородени, така и при необходимост за останалите близо 300 деца, които са настанени или посещават за рехабилитация лечебното заведение.", "date": "2018.03.26", "title": "Варна: Посланикът на Турция дари медицинска апаратура на Дома за медико-социални грижи за деца в града"}
{"url": "http://www.focus-news.net/news/2018/03/26/2504323/the-washington-examiner-ot-darzhavniya-departament-obyasniha-izgonvaneto-na-ruskite-diplomati-sas-zloupotreba-s-privilegiite-im-na-prebivavane-v-sasht.html", "text": "Дипломатите от руската мисия при ООН в Ню Йорк „са злоупотребили с привилегията си на пребиваване\". Това заяви говорителят на Държавния департамент на САЩ Хедър Науърт, за да обясни решението на Вашингтон да ги експулсира от страната, отбелязва американското издание The Washington Examiner.\r\n„Започнахме процес на експулсиране на 12 разузнавателни агенти от руската мисия в ООН, които са злоупотребили с привилегията си за пребиваване в САЩ\", подчерта Науърт.\r\nСтраната ще трябва да напуснат и 48 други длъжностни лица от Русия. Закрито ще бъде и руското консулство в Сиатъл, а причината за избора му е близостта му до подводна база. Експулсирането на руските дипломати от САЩ част от по-широкия отговор на Запада на отравянето на бившия офицер от руското Главно разузнавателно управление в британския град Солзбъри - инцидент, за който правителството на британския премиер Тереза Май обвини директно президентът на Руската федерация Владимир Путин.\r\n„Предприемаме тези действия, за да демонстрираме своята непоклатима солидарност с Обединеното кралство и да предизвикаме сериозни последици за Русия заради продължаващите й нарушения на международните норми\", обясни говорителят на Държавния департамент. \r\n„Използвано е химическо оръжие в границите на един от нашите най-близки съюзници\", заяви в понеделник посланикът на САЩ при ООН Ники Хейли. „Тук, в Ню Йорк, Русия използва ООН като сигурно убежище за опасни действия в собствените ни граници. Днес САЩ и много от нашите приятели изпращат ясно послание, че няма да се противопоставяме на неправомерното поведение на Русия\", допълни американският дипломат. \r\nВ рамките на неотдавнашно заседание на Съвета за сигурност, свикано за обсъждане на случая „Скрипал\", Хейли бе предупредила: „Ако не предприемем незабавни конкретни мерки, за да се справим с това сега, Солзбъри няма да бъде последното място, където виждаме употреба на химически оръжия. Такива може да бъдат използвани тук, в Ню Йорк, или в градовете на всяка страна от този съвет. Това е определящ момент\".\r\nРуските власти отричат отговорността, като вместо това твърдят, че Великобритания е инсценирала престъплението, за да саботира усилията на Кремъл да подобри връзките си със Западна Европа, които се изостриха след анексията на Кримския полуостров.\r\n„Най-вероятният източник на произход на това химическо вещество са страните, които от края на 90-те години на миналия век извършват интензивно изследване на тези оръжия, включително Великобритания\", коментира по-рано Василий Небензя, руският посланик в ООН, каза пред Съвета за сигурност.Тереза Герова", "date": "2018.03.26", "title": "The Washington Examiner: От Държавния департамент обясниха изгонването на руските дипломати със „злоупотреба с привилегиите им на пребиваване“ в САЩ"}
{"url": "http://www.focus-news.net/news/2018/03/26/2504329/s-vsenarodno-poklonenie-balgariya-otbelyaza-denya-na-trakiya-i-105-godini-ot-odrinskata-epopeya-obzor.html", "text": "С всенародно поклонение България отбеляза 26 март – Деня на Тракия и навършващите се 105 години от Одринската епопея. На тази дата, през 1913 година (13 март по стар стил), пада Одринската крепост, а Турция капитулира и подписва Лондонския мирен договор – решителна победа на Втора Българска армия, слагаща край на Балканската война. \r\nВ столицата церемонията се състоя пред паметника „Одринска епопея“. В поклонението взеха участие държавният глава Румен Радев, вицепремиерът Валери Симеонов, кметът на София Йорданка Фандъкова, лидерът на БСП – Корнелия Нинова, лидерът на БСП-София – Калоян Паргов, народни представители, общински съветници и десетки граждани.\r\nВ словото си президентът припомни, че на днешния ден, преди 105 години, камбаните на храм „Св. Александър Невски“ са възвестили падането на Одрин. По думите му разрушените домове и прекършените съдби на тракийските българи не са успели да изпепелят родовата памет и надеждата, че справедливостта някой ден ще възтържествува. В изявлението си, президентът отбеляза още, че воинската доблест и непреклонност не могат да изкупят слабостта нито на някогашните, нито на сегашните политици. Според него мястото на всеки български държавник в този славен ден е пред паметника, издигнат в чест на „Одринската епопея“.\r\nПрезидентът отбеляза още, че въпросът за дължимите обезщетения за имотите на тракийските бежанци не може да бъде премълчаван от никакви съображения. По думите на държавния глава това е въпрос на справедливост и национално достойнство, а търсенето на решение за този казус според него не е анахронизъм, а част от съвременния европейски прочит на историята. Президентът на България отбеляза също и очакванията си, премиерът Бойко Борисов да постави въпроса за обезщетенията на тракийските бежанци на срещата между ЕС и Турция във Варна.\r\nОт своя страна кметът на София Йорданка Фандъкова заяви, че днес почитаме паметта на нашите тракийски сънародници и поздравяваме техните потомци, които са неделима част от народа на обединена България и продължават делото си на съхранение на една от най-древните култури в Европа. Фандъкова допълни, че за историята на Тракия, която трябва да се помни, 1913 г. е година на величие и трагедия. „Величие, защото тракийските българи са проявили истински героизъм, за да отстоят себе си като българи. Трагедия, тъй като са преживяли не само икономическо разорение, но са били прогонени от своите земи\", коментира още кметът на София.\r\nЛидерът на БСП Корнелия Нинова изрази почитта си към паметта на хилядите тракийски мъченици и се поклони пред паметта на българската армия, пред подвига на офицерите и войниците, които са изтръгнали с голи ръце телените заграждения на Одринската крепост. Тя отбеляза своето уважение към тях и допълни, че не сме забравили онези събития от историята на България, които са я направили горда, независима и суверенна държава.\r\nТържествени церемонии по повод Денят на Тракия и честването на 105 години от Одринската епопея се проведоха и в други части на страната. В Бургас се проведе музикално-поетична програма с участието на ФГ „Тракийска памет“ и ФГ „Тракийче“, след което се състояцеремония по полагане на венци и цветя пред Паметника на 24-ти Черноморски пехотен полк. Празничната програма там продължи с тържествено шествие през площад „Тройката“, а след това започна поднасянето на цветя пред паметниците на тракийските герои капитан Петко Войвода, Михаил Герджиков и Георги Кондолов. \r\nТържествени церемонии се проведоха отще в Пловдив, Асеновград, Стара Загора, Казанлък, Сливен и др.\r\nВ интервю за „Фокус“ във връзка с Деня на Тракия и отбелязването на 105 години от Одринската епопея историкът проф. Пламен Павлов коментира, че този ден трябва все повече да се утвърждава в нашия календар като ден на цялата нация, защото символизира българско единство. Проф. Павлов отбеляза, че освобождението на Одрин е най-яркият финален акорд на Балканската война и с пълно основание тракийците възприемат именно освобождението на Одрин като един от ярките символи на Тракия. \r\nСпоред историка проф. Божидар Димитров Тракия е незарасналата българска рана. Той отбеляза, че българското християнско население е прогонено от Източна (Турска) Тракия през 1913 година, като сред избитите 60 000 българи по време на това насилствено гонение са и неговите баба и дядо от село Сакъзкьой.", "date": "2018.03.26", "title": "С всенародно поклонение България отбеляза Деня на Тракия и 105 години от Одринската епопея (ОБЗОР)"}
{"url": "http://www.focus-news.net/news/2018/03/26/2504335/blagoevgrad-v-yuzu-neofit-rilski-shte-bade-predstaven-42-yat-dokumentalen-sbornik-ot-poreditsata-iz-arhivite-na-ds.html", "text": "На 29 март (четвъртък) в Югозападния университет „Неофит Рилски“ ще бъде представен 42-ят документален сборник от поредицата „Из архивите на ДС” – Държавна сигурност и забранени организации (Бранниците, Ратниците, Легионерите и младежите от Отец Паисий“) (1944-1991), съобщиха от пресцентъра на ЮЗУ „Неофит Рилски“. Презентацията ще стартира от 11:00 часа в читалнята на Университетската библиотека. Събитието се организира от Комисията по досиетата и Катедрата по история към Югозападния университет „Неофит Рилски“.", "date": "2018.03.26", "title": "Благоевград: В ЮЗУ „Неофит Рилски“ ще бъде представен 42-ят документален сборник от поредицата „Из архивите на ДС”"}
{"url": "http://www.focus-news.net/news/2018/03/26/2504334/b92-sarbiya-hashim-tachi-prizova-grazhdanite-na-kosovo-kam-spokoystvie-marko-dzhurich-shte-bade-deportiran-v-sarbiya.html", "text": "B На фона на напрежението в северната част на Косово след ареста на ръководителя на сръбската Служба за Косово и Метохия Марко Джурич, държавният призова на най-младата държава на Балканите Хашим Тачи призова гражданите да запазят спокойствие, предава белградската медийна компания B92. \r\nТачи подчерта, че сръбският политик е влязъл незаконно на територията на страната. Той вече е преминал през стандартните процедури и се подготвя депортирането му от територията на Косово.\r\nСъщевременно косовският президент бе категоричен: „Този случай не трябва да възпрепятства комуникацията между Косово и Сърбия, диалогът между двете страни и усилията за нормализиране, добросъседски отношения и помирение между двете страни\". \r\nПо-рано в понеделник специални полицейски сили в Косово се насочиха към границата със Сърбия, за да предотвратят влизането на Джурич. Още миналата седмица Министерството на външните работи в Пришина забрани на Джурич влизането в странаtа и участието му в срещата в северната част на Митровица, посветена на вътрешния диалог за Косово и Метохия, който е в ход в Сърбия.Тереза Герова", "date": "2018.03.26", "title": "B92 (Сърбия): Хашим Тачи призова гражданите на Косово към спокойствие, Марко Джурич ще бъде депортиран в Сърбия"}
{"url": "http://www.focus-news.net/news/2018/03/26/2504326/makfaks-makedoniya-sled-aresta-na-marko-dzhurich-v-kosovska-mitrovitsa-situatsiyata-ostava-napregnata-saobshtava-se-za-protesti-i-strelba.html", "text": "Според медиите в Косово ситуацията в северната част на страната след ареста на ръководителя на сръбската Служба за Косово и Метохия Марко Джурич остава напрегната. Съобщава се за протести на населението със сръбски произход, а по последни данни е имало и стрелба, предава македонската информационна агенция „Макфакс“.\r\nПо обяд специални полицейски сили в Косово се насочиха към границата със Сърбия, за да предотвратят влизането на Джурич. Още миналата седмица Министерството на външните работи в Пришина забрани на Джурич влизането в страната и участието му в срещата в северната част на Митровица, посветена на вътрешния диалог за Косово и Метохия, който е в ход в Сърбия. Тереза Герова", "date": "2018.03.26", "title": "„Макфакс“ (Македония): След ареста на Марко Джурич в Косовска Митровица – ситуацията остава напрегната, съобщава се за протести и стрелба"}
{"url": "http://www.focus-news.net/news/2018/03/26/2504336/rechnite-niva-shte-se-povishavat-zaradi-snegotopene-i-valezhi-ot-dazhd.html", "text": "Речните нива ще се повишават заради снеготопене и валежи от дъжд. Това съобщиха от пресцентъра на Министерството на околната среда и водите на база на анализ на Националния институт по метеорология и хидрология (НИМХ – БАН).Дунавски басейн: водните нива на реките са се понижили или са останали без съществени изменения през последното денонощие. Регистрираните колебания в басейна са от - 28 см до + 67 см. Водните количества на по-голяма част от реките в басейна са над праговете за високи води, само в горното течение на р. Вит водните количества са под праговете за средни води.Черноморски басейн: речните нива през последното денонощие са останали без съществени изменения. Регистрираните колебания в басейна са от - 20 см до + 29 см. Водните количества на реките в басейна са около праговете за високи води.Източнобеломорски басейн: водните нива на реките през последното денонощие са се понижили или са останали без съществени изменения в граници от - 43 см до + 33 см. По-значителни повишения на водните нива, вследствие на валежи и снеготопене са регистрирани във водосбора на р. Арда в притоците ѝ р. Върбица с + 52 см и р. Крумовица с + 154 см. Водните количества на реките в басейна са над праговете за високи води.Западнобеломорски басейн: водните нива на реките са останали без съществени изменения през последното денонощие.  Регистрираните  колебания  в басейна са от - 10 см до + 27 см. Водните количества на реките в басейна са над праговете за високи води.\r\nВъз основа на метеорологичната прогноза, обработената хидрологична информация и моделираните водни количества от НИМХ – БАН вДунавския басейн, вследствие на валежи и снеготопене, днес водните нива на реките разположени източно от р. Осъм ще се повишават значително. От следобедните часове днес и на 27 март, вследствие на интензивно снеготопене и валежи от дъжд, ще започне процес на повишаване на речните нива в целия басейн, като по-значителни ще са повишенията във водосборите на реките разположени на изток от р. Вит. На 28 март речните нива в басейна ще са високи и все още ще се повишават вследствие на снеготопене и оттичане. На 29 ще започне процес на понижение или задържане на водните нива в реките източно от р. Искър, а в останалата част от басейна, все още ще има значителни повишения в резултат на снеготопене и оттичане. В периода до 31 март ще има повишения на речните нива в долните течения на основните реки, вследствие на оттичане. Водните нива в целия басейн ще се запазят високи (*). В долните течения на реките Искър, Янтра и Русенски Лом водните количества ще бъдат около и над жълтия праг за внимание. В останалата част от басейна водните количества ще бъдат под праговете за внимание. Поради високата почвена влажност и очакваните валежи комбинирани със снеготопене има вероятност за поройни наводнения:\r\no   През деня на 27 март – във долните части от водосборите на реките Искър и Вит и във водосборите на реките западно от р. Лом\r\no   През деня на 28 март – във водосборите на реките западно от р. Янтра и във водосбора на притока й Росица\r\nМоделът за водосбора на р. Искър прогнозира, че водните количества на 27, 28 и 29 март ще бъдат над средно многогодишните стойности. Днес и през следващите три дни водните нива на реките в целия водосбор ще се повишават в резултат на валежи от дъжд и по–интензивно снеготопене. По-значителни ще бъдат повишенията на 26, 27 и 28 март на водните нива на реките във водосборите над яз. „Панчарево“ (под яз. „Искър“), реките Владайска, Лесновска, Банкенска, Блато, Искрецка, Малък Искър, Златна Панега и Гостиля. Водните количества в средното и долното течение на основната река ще се повишават и по-съществените повишения ще бъдат в периода 26-30 март главно в резултат на снеготопене. Водните количества ще са под праговете за внимание, но водните количества на р. Искър при с. Ореховица ще бъдат около и над прага за внимание. Моделът за водосбора на р. Янтра прогнозира за 27, 28 и 29 март, че водните количества ще бъдат над средно многогодишните стойности. Днес и през следващите 2-3 дни речните нива във водосбора ще се повишават в резултат на валежи и снеготопене. Водното количество на р. Голяма река при Стражица е преминало над жълтия праг за внимание, водните количества в останалата част от водосбора ще бъдат под праговете за внимание. Моделът за водосбора на р. Русенски Лом прогнозира, че в долното течение на р. Черни Лом на 27, 28, 29 и 30 март водните количества ще бъде над средно многогодишната стойност. Днес главно в средните и горни части от водосбора и от следобедните часове и в долните части на р. Черни и Бели Лом и в основната река ще започнат повишения на речните нива, вследствие на снеготопене и валежи. Тенденцията към повишение на речните нива ще се запази до 28 март. В периода от вечерните часове уутре до сутрешните часове на 29 март има вероятност за локални разливи в ниските части на основната река, след сливането на Бели и Черни Лом. От вечерните часове на 28 март ще започне процес на понижение на речните нива: отначало в средните и горни части на водосбора, най-късно, през нощта на 29 срещу 30 март и в долните части на р. Русенски Лом. Водните количества във водосбора ще бъдат под прага за внимание с изключение на основната река, където те ще бъдат около жълтия праг за предупреждение.Черноморски басейн:нивата в басейна днес ще се повишат, вследствие на валежи от дъжд и снеготопене. Значителни ще са повишенията във водосборите на южночерноморските реки и във водосборите на Провадийска река и р. Камчия. На 27 март ще има повишения в долните течения на основните реки от басейна, в резултат на оттичане. Във вечерните часове на 27 март ще има краткотрайни повишения на речните нива във водосборите на южночерноморските реки, вследствие на валежи. От 28 март ще започне процес на понижение на речните нива в басейна, като все още повишения ще има в долните части на основните реки. Източнобеломорски басейн: значителни повишения на речните нива ще има днес в средните и долни части от водосбора на р. Тунджа и притока ѝ р. Мочурица, в долните части от водосбора на р. Марица след вливането на р. Банска, и в притоците ѝ р. Сазлийка и р. Харманлийска река, както и в целите водосбори на реките Арда и Бяла. В следобедните и вечерни часове днес са възможни незначителни повишения на речните нива във водосборите на старопланинските и родопските притоци на Марица и Тунджа, вследствие на снеготопене и валежи. В следобедните и вечерни часове на 27 март, в резултат на валежи и снеготопене се очакват нови краткотрайни повишения на речните нива във водосборите на старопланинските и родопските притоци на р. Марица и р. Тунджа и водосбора на р. Арда. От 28 и на 29 март речните нива ще се задържат високи, като ще започне плавен процес на понижение на водните нива, като повишения ще има в средните и долни течения на основните реки, вследствие оттичане. Поради високата почвена влажност и очакваните валежи комбинирани със снеготопене има вероятност за поройни наводнения:\r\nСистемата за ранно предупреждение на НИМХ – БАН прогнозира за водосборите на реките Марица и Тунджа, че:\r\n- Водното ниво на Марица при Пловдив ще бъде около жълтия праг за предупреждение на 29 март\r\n- Водното ниво на р. Сазлийка при Гълъбово е преминало над жълтия праг и през следващите дни ще остане над него\r\n- Водното ниво на р. Марица при Свиленград ще достигне жълтия праг във вечерните часове на 28 март\r\n- Водното ниво на р. Мочурица при с. Чарда плавно се понижава. До 29 март водното ниво ще остане над жълтия праг\r\n- Водното ниво на р. Тунджа при Ямбол ще се задържи над жълтия праг и през следващите пет дни\r\n- Водното ниво на р. Тунджа при Елхово е над оранжевия праг за предупреждение вече е в процес на плавно понижение. Очаква се водното ниво да се задържи около и над оранжевия праг и през следващите пет дни.\r\nСистемата за ранно предупреждение прогнозира за водосбора на река Арда, че:\r\n- Водното количество на р. Елховска при Рудозем ще премине над жълтия праг за внимание в сутрешните часове утре\r\n- Водното количество на р. Арда при с. Долно Черковище ще премине над жълтия праг за внимание в сутрешните часове на 27 март\r\n- Според последните симулации водното количество на р. Върбица при Златоград няма да достигне жълтия праг за внимание\r\n- Водното количество на р. Елбасан дере при Крумовград има вероятност да достигне жълтия праг за внимание в обедните часове на утрешния денЗападнобеломорски басейн: утре водните нива в целия басейн ще се повишават в резултата на снеготопене и валежи от дъжд. По-значителни ще са повишенията на речните нива във водосбора на р. Струма. От 28 ще започне процес на плавно понижение на речните нива, като до 30 март ще останат високи, вследствие на продължаващо снеготопене. Повишения на водните нива ще има в долните течения на основните реки, в резултат на оттичане. Поради високата почвена влажност и очакваните валежи комбинирани със снеготопене има вероятност за поройни наводнения:\r\no   Утре през деня – в средните части от водосбора на р. Струма и притока ѝ р. Пиринска Бистрица\r\no   През деня на 28 март – в горните части от водосбор на р. Струма\r\nВ направените прогнози не се отчита работата и ретензионната способност на хидротехническите съоръжения.\r\nЗа 27 март 2018 г. не се очакват опасни метеорологични явления. Информация за наличните обеми в комплексните и значими язовири, които се следят в МОСВ:\r\nСумата от наличните в тях завирени обеми към 26.03.2018 г. е 5195,7 млн. м3 и представлява 80% от сумата на общите им обеми. Според основното им предназначение наличните в тях завирени обеми са както следва:\r\nпитейно-битово водоснабдяване – 90,6 % от общия им обем\r\nнапояване – 67,1% от общия им обем\r\nенергетика – 88,2% от общия им обем.\r\nПоради големия приток, с изменение на месечния график за използване на водите от комплексни и значими язовири, са разрешени допълнителни водни обеми за електропроизводство от язовирите, както следва:  язовир “Белмекен” допълнително 5млн.м3, яз. „Цанков камък“ допълнително 50,00млн.м3, и яз. „Въча“ допълнително 35,00млн.м3. За язовир „Доспат“ е поставено условие, обемът на язовира да не надвишава 440,00 млн. м3, като поддържането на определеният обем да се извършва чрез допълнителна работа на ВЕЦ и/или чрез регулиране на притока от събирателните деривации и водохващанията от тях.\r\nНалични завирени обеми в язовири по приложение 1 на ЗВ с трансгранично влияние:Каскада „Арда“:\r\nЯз. „Кърджали“ – 490,226 млн. м3, което е 98,6% от общия му обем\r\nЯз. „Студен кладенец“ – 381,675 млн. м3, което е 98,4 % от общия му обем\r\nЯз. „Ивайловград“ – 153,247 млн. м3, което е 97,8 % от общия му обемКаскада „Горна Тунджа“:\r\nЯз. „Копринка“ – 99,991 млн. м3, което е 70,30 % от общия му обем\r\nЯз. „Жребчево“ – 229,1600 млн. м3, което е 57,30 % от общия му обем\r\nСъс запълване над 90% са следните комплексни и значими язовири:, „Доспат“, „Цанков камък“, „Въча“, „Кърджали“, „Студен кладенец“, „Ивайловград“, „Среченски бара“,  „Кричим“, „Розов кладенец“. Съответните експлоатационни дружества са предприели мерки за изпълнение на условията, поставени в графика, като намаляването на обема се извършва чрез увеличена работа на ВЕЦ и/или контролирано изпускане през основен изпускател, като същевременно предвид предстоящия летен сезон и нуждите на населението от питейна вода, ще бъде гарантирано водоснабдяването.\r\nСъгласно налична към 26 март 2018 г. информация, през преливните съоръжения преливат язовирите: „Тича“, „Йовковци“, „Камчия“, „Ясна поляна“, „Боровица“ и „Пчелина“ и „Ахелой“.\r\nЯз. „Тича“ прелива с 12,4 м3/сек, през ОИ - 13 м3/сек. + 5м3/с през ВЕЦ\r\nЯз. „Камчия“ прелива с 22,5 м3/сек; язовир „Йовковци“ е със запълване 100%, като в момента прелива с 4,0 м3/сек и се освобождава през основен изпускател с 3,137 м3/сек; Язовир „Боровица“ прелива с 13,09 м3/сек; язовир „Ясна поляна“ прелива с 2,07м3, изпуска се през основен изпускател 0,7 м3/сек; яз. „Ахелой“- прелива с 0,5 м3/сек, изпуска се с 3,6 м3/сек,\r\nЯз. „Георги Трайков“ – контролирано изпускане през ОИ – 48,9 м3/сек, включително през ВЕЦ, не прелива има свободен обем;  яз. „Мандра“ – изпуска се, отворени 3 савака, не прелива\r\nЯз. „Порой“- изпуска се с 2,8 м3/сек, яз. Студена изпуска по 2,0м3/сек, яз. „Съединение“ – изпуска се през ОИ с 2 м3/сек, яз. „Бели Лом“ - контролирано се изпускат 1,5 м³/сек.\r\nИзпусканите през основните изпускатели количества, както и тези, преливащи през преливните съоръжения, не създават потенциално опасни ситуации за населението. Коритата на реките след язовирните стени са в добро състояние и проводимостта им е осигурена.\r\nНяма проблеми и критични ситуации по общински язовири на територията на БДДР. Преливат през преливника: яз. „Кайлъка” - с 0,290 м3/сек и яз. „Тотлебенов вал” - с 0,390 м3/ сек (област Плевен). Контролирано се изпускат със следните количества: яз. „ Бойка“ – 1,5 м³/сек, яз. „Баниска“  -  3,50 м³/сек (област Плевен), яз. „Желязковец“ (общ. Самуил, област Разград) - 0,30 m³/s.\r\nВ област Враца преливат или се изпускат 8 язовира: „Гарвански геран”, „Езерска падина“, „Братковец”, яз. „Рогозен 1”, „Бързина“, „Три кладенци”, „Девене“, „Лесура”.\r\nНа територията на област Монтана има 60 язовира. Контролирано преливат или се изпускат през основен изпускател яз. ,,Върбовец“ (с. Горна Ковачица, община Чипровци), яз. „Клисурица“ (с. Клисурица, община Монтана), яз. „Смирненски“, яз. „Липница“, яз. „Ковачица“, яз. „Липненска река“, (с. Липен, община Монтана).\r\nВ област Видин преливат или се изпускат 12 язовира: „Ошане“, „Божурица“, „Големаново“, „Извор махала“, „Градинарски“, „Дъбравка“, „Гюргич“, „Кончовец1”,  „Кончовец2“, ,,Дарков дол“, „Манастирски дол“, „Медовница 2“.\r\nНяма постъпила информация и данни за критични нива и възникнали аварийни ситуации по язовирните стени и съоръженията към тях, за критични участъци по диги и укрепителни съоръжения, както и за засегнати населени места от вредното въздействие на водите.\r\nПо поречието на р. Искър единственият проблемен участък към момента е на р. Габерска в с. Габер, община Драгоман.\r\nРеките водосбора на р. Янтра протичат в речните легла с отток по-голям от средномногогодишния за сезона.\r\nРека Студена при кравеферма в с. Караманово (извън урбанизираната  територия), при мост на път Ценово - с. Караманово-с. Вардим (N 43° 34' 34\" и E 25° 31' 18\") е излязла частично от леглото си и има залети земеделски земи. Причина са високите водни стоежи вследствие валеж, намалена проводимост на р. Студена, непочистени крайпътни канавки. Участъкът се стопанисва от „Напоителни системи” ЕАД. Има изградени земнонасипни диги от двете страни по реката и отводнителни канали в земеделските земи, които частично изпълняват функциите си. Проблемът е идентифициран в минал период при извършени огледи. Предприемани са само единични дейности с малък обхват на почистване в района на моста и около пътното платно. Има наблюдение от страна община Ценово. Предприети са действия от страна на РД ПБЗН и областния управител на Русе. Към момента река Студена се е прибрала в леглото си. Земеделските земи остават наводнени, поради нефункциониращи отводнителни канали. В долното течение на р. Янтра се наблюдава повишаване на нивото, като е налице и подприщване на водното течение на реката от устието при с.Кривина до около 5 км. срещу течението, поради високите нива на р.Дунав.\r\nПо поречието на Русенски Лом е повишено е нивото на р. Русенски Лом при устието и с река Дунав, вследствие на високите водни стоежи на Дунав, през последното денонощие. Регистрирани са повишения на река Русенски Лом в кв. „Средна кула“, кв. „Долапите“ и с. Басарбово, община Русе. Няма постъпили данни за разливи. През последното денонощие водните нива на реките в басейна са се повишили или са в застой. Все още има разливи извън речното легло в с. Красен.  През последното денонощие нивото на реката се е повишило с около + 5 см. спрямо предходния ден, като разливите са в най-ниските части на селото попадащи в регулацията и извън регулацията на с. Красен. По информация на оперативния дежурен община Иваново нивото на река Черни Лом преминаваща през селата Табачка, Червен, и с. Кошов са се повишили или са в застой и няма данни за разливи в урбанизираните територии. Все още остава разлива на река Русенски Лом между селата Божичен и Красен, приблизително около 50 декара, попадащи извън урбанизираната територия. Във водосбора на притоците на река Бели Лом, река Черни Лом и река Мали Лом, са повишени, като остават високи вследствие на отичане и протичат в речните си корита. Не са постъпвали данни  за разливи, аварийни ситуации и критични участъци.\r\nПо поречията на р. Огоста и западно от нея\r\nПри с. Нивянин по информация от дежурен на община Борован, днес към 7, 50часа водният стоеж на реката Скът е 230 см. (повишение с 93 см. спрямо нивото от неделя. Водния стоеж на река Скът при гр. Мизия е 115 см. (повишение с 7 см. спрямо нивото от 25 март). По данни на дежурни в областните, общинските администрации и дежурните на ОУ ПБЗН на областите Видин, Враца и Монтана няма получени сигнали за критични водни нива и аварийни ситуации. Наблюдава се водното ниво в р. Огоста при с. Хайредин, реката  е с воден стоеж 170 см. (повишение с 10 см спрямо нивото от 25 март). При с. Бели Извор, община Враца - река Лева е в коритото си. По данни на дежурните от област Видин в критичните точки:\r\n- Със заповед № 35/11.03.2018 г. на кмета на община Брегово е обявено бедствено положение в общината поради високо ниво на р. Тимок. По последни данни от днес реката е с понижено водно ниво и е влязла в коритото си, демонтират се отводнителните модули.\r\nНа територията на БДЧР преливат през преливника и/или се изпускат 39 язовира: „Ново Паничарево”, „Трояново“, „Каменово“, „До селото“, „Овошна градина“,  „Кокичена могила“, „Чанаджик – 2 и 3“, „Курбара дере“, яз. „Погребите“ и яз. „Дермен дере“, „Василева курия“, „Порурнашка“, „Хаджи Яне“, „Вресово“, „Ябълчево“, „Чукарка“, „ПС“, „Синята вода“, „Веселие“, „Росенец“, „Студената вода“, ,,Елешница“, „Детелина“, „Крушево“, „Картелка“, „Барган“, яз. „Кълново“, яз. ,,Долни чифлик“ и ,,Горен чифлик“, яз. ,,Снежина“, „Нови Пазар 1“,  „Овчарово“, „Вардун“, „Поляница“, „Красноселци“, „Каменна чешма“, „Руец“. Няма постъпили сигнали за критични ситуации, свързани с язовирите и язовирните стени.  Няма постъпила информация за критични ситуации по Черноморските реки, само при р. Средецка – реката има 2 скъсвания на лява дига от 2014 г., на коригирания участък. Към момента разлива намалява своя обем във времето, водата се оттегля от земеделските земи една част в реката, а друга част в отводнителна система Новоселци. Има ПС която прехвърля излишната вода от системата в яз. Мандра.\r\nНа територията на БДИБР в община Свиленград се изпускат 11 язовира: „Левка”, „Младиново 1”, „Младиново 2”, „Димитровче /Келенджика/”, „Шосето”, „Талашман”, „Баева кория - 1”, „Трите чуки”, „Селската река” и „Червената пръст” и „Язмата”. Ниво на р. Марица в участъка на гр. Свиленград - 135 см. над кота 0 (критични 400 м). Обстановката в община Елхово е усложнена в следствие повишаване на нивото на р. Тунджа. Регистрирано е ново повишение на река Тунджа при Елхово с 1 см от предходния ден и тази сутрин е на 377 см (при критични 380 см).\r\nНа територията на БДЗБР няма постъпили сигнали за критични водни нива и възникнали аварийни ситуации по язовирните стени и съоръженията към тях, за  критични нива и възникнали аварийни ситуации по реките, както и за критични участъци по диги и укрепителни съоръжения, за засегнати населени места от вредното въздействие на водите. Няма подадена информация за възникнали бедствени или аварийни ситуации вследствие негативното въздействие на водите. По информация от „НС“ ЕАД, клон Струма-Места, продължава контролираното освобождаване на обем на яз. „Долна Диканя“, община Радомир, като се изпускат води от 4 м³/сек. По информация от „НС“ ЕАД, клон Струма-Места, продължава контролираното освобождаване на обем на яз. „Кринец“, община Банско, като се изпускат води от 2 м³/сек. През последното денонощие водните нива на реките в басейна са се понижили или са останали без съществени изменения. Регистрираните колебания в басейна са от -  24см до + 6см. Водните количества на реките в басейна са около и над праговете за високи води.", "date": "2018.03.26", "title": "Речните нива ще се повишават заради снеготопене и валежи от дъжд"}
{"url": "http://www.focus-news.net/news/2018/03/26/2504328/orf-karles-puchdemon-nyama-da-kandidatsva-za-ubezhishte-v-germaniya.html", "text": "Бившият председател на Женералитета на Каталуния Карлс Пучдемон няма да потърси убежище в Германия, където бе арестуван на връщане за Белгия от Финландия, предава австрийската обществена медия ORF. Информацията бе потвърдена от адвоката на бившия каталунски лидер. \r\nПо-рано в понеделник бе потвърдено, че Прокуратурата в германския град Шлезвиг, провинция Шлезвиг-Холщайн, е получила от Испания заповедта за арест на бившия председател на Женералитета на Каталуния. Към настоящия момент Пучдемон е под стража.\r\nРешението за екстрадицията на бившия каталунски лидер, който бе отстранен от власт след едностранното обявяване на независимост на региона, ще бъде взето след Великден, който тази година западните християни отбелязват на 1 април. Тереза Герова", "date": "2018.03.26", "title": "ORF: Карлес Пучдемон няма да кандидатства за убежище в Германия"}
{"url": "http://www.focus-news.net/news/2018/03/26/2504338/otborat-na-severoiztochno-darzhavno-predpriyatie-specheli-kupata-ot-natsionalnoto-sastezanie-po-strelba-v-plovdiv.html", "text": "За втора поредна година отборът по стрелба с гладкоцевно оръжие на Североизточно държавно предприятие спечели купата от Националното състезание в Пловдив. Това съобщиха от Североизточно държавно предприятие. Тимът на предприятието в състав Николай Тодоров от ДЛС-Черни Лом, Асен Христов от ДГС-Провадия и Исмаил Курдов от ДГС-Върбица спечели отборно 52 точки, като остави след себе си отборът на ЮЗДП с 49 точки и състезателите на ИАГ, които са с 47 точки. През 2017-та стрелците на Североизтока имаха 32 точки, но тази година показаха още по-добри резултати. И в индивидуалното класиране състезателите на предприятието затвърдиха позициите си. Носител на купата отново стана Николай Тодоров от Попово, който в края на надпреварата имаше равен брой точки с Иван Димитров от ЮИДП, но на провелия се бараж Тодоров беше безапелационен и не даде никакъв шанс на противника си. Състезанието в Пловдив се проведе при много ниски температури, силен вятър и сняг, което оказа влияние върху резултатите на всички състезатели, но не притесни нито за миг нашите стрелци, коментира ловният експерт на СИДП Тервел Стефанов, който тренира с момчетата. Той каза още, че резултатите от самото състезание са били много по-високи от тези на предварителните тренировки и Николай, Асен и Исмаил са дали всичко от себе си, за да остане купата в Шумен.", "date": "2018.03.26", "title": "Отборът на Североизточно държавно предприятие спечели купата от Националното състезание по стрелба в Пловдив"}
{"url": "http://www.focus-news.net/news/2018/03/26/2504340/sport-balgariya-pobedi-kazahstan-s-21-v-kontrolna-sreshta.html", "text": "България победи Казахстан с 2:1 в контролна среща, играна на стадион „Панчо Арена\" във Фелчут, Унгария. \r\nИвелин Попов откри резултата за България с гол в 23-ата минута от дузпа. Десет минути след началото на втората част на двубоя отборът на Казахстан изравни. Победният гол бе отбелязан от капитана на българските национали Николай Бодуров в третата минута на добавеното време.", "date": "2018.03.26", "title": "Спорт: България победи Казахстан с 2:1 в контролна среща"}
{"url": "http://www.focus-news.net/news/2018/03/26/2504332/tass-kosovskite-sarbi-izdigat-barikadi-v-tsentara-na-kosovska-mitrovitsa.html", "text": "Напрежението в Косовска Митровица след ареста на ръководителя на Службата за Косово и Метохия Марко Джурич продължава да нараства – съобщава се, че в центъра на града се издигат барикади, предава TACC, като се позовава на телевизионния канал Pink.\r\nСпоред медиите в Косово ситуацията в северната част на страната се организират протести, бе съобщено и за стрелба. \r\nПо обяд специални полицейски сили в Косово се насочиха към границата със Сърбия, за да предотвратят влизането на Джурич. Още миналата седмица Министерството на външните работи в Пришина забрани на Джурич влизането в странаtа и участието му в срещата в северната част на Митровица, посветена на вътрешния диалог за Косово и Метохия, който е в ход в Сърбия.Тереза Герова", "date": "2018.03.26", "title": "ТАСС: Косовските сърби издигат барикади в центъра на Косовска Митровица"}
{"url": "http://www.focus-news.net/news/2018/03/26/2504342/mariya-zaharova-govoritel-na-mvnr-na-rusiya-moskva-shte-predprieme-otvetni-merki-sreshtu-vsyaka-strana-izgonila-ruski-diplomati.html", "text": "Москва ще предприеме мерки срещу всяка страна, експулсирала руски дипломати, ще даде отговор и на закриването на Генералното консулство на Руската федерация в Сиатъл. Това заяви в понеделник в ефира на предаването „60 минути“ на телевизионния канал „Россия 1“ говорителят на Министерството на външните работи на Руската федерация Мария Захарова, предава TACC.\r\n„На всичко това, което видяхме днес, определено ще отговорим. Спрямо всяка страна ще бъдат предприети съответните мерки. И за изгонването на дипломати, и за закриването на Генералното консулство на Русия в Сиатъл“, категорична бе Захарова. Тереза Герова", "date": "2018.03.26", "title": "Мария Захарова, говорител на МВнР на Русия: Москва ще предприеме ответни мерки срещу всяка страна, изгонила руски дипломати"}
{"url": "http://www.focus-news.net/news/2018/03/26/2504343/blagoevgrad-otkriha-priklyuchenski-klub-kam-tsentara-za-lichnostno-i-tvorchesko-razvitie-na-detsata-v-grada.html", "text": "Откриха „Приключенски клуб“ към Център за личностно и творческо развитие на децата на Благоевград. Това каза за Радио „Фокус“- Пирин Цветанка Гаврилова, директор на институцията. „Обучението в школа „Приключенски клуб“ към ЦЛТРДБ с ръководител Владимир Стоянов ще бъде за всички деца на Благоевград, които искат да се докоснат и опознават красивата ни природа“, каза Гаврилова. По думите й избралите тази извънкласна дейност ще имат възможност да практикуват всички видове и форми на туристическата практика, а именно походи, разходки, излети, екскурзии, зелени училища, морски лагери, пещерно дело, ориентиране, алпинизъм и други. „Чрез участието си в дейността на „Приключенски клуб“, всеки ученик ще открива и запазва природните хубости, културните ценности, исторически и археологически забележителности и ще разпространява познанията си за тях“, каза Гаврилова.\r\nЛора КАЛЧЕВА", "date": "2018.03.26", "title": "Благоевград: Откриха „Приключенски клуб“ към Центъра за личностно и творческо развитие на децата в града"}
{"url": "http://www.focus-news.net/news/2018/03/26/2504341/dobrich-predstoi-priemane-na-naredba-za-usloviyata-i-reda-za-zapisvane-otpisvane-i-premestvane-na-detsata-v-detskite-gradini-i-uchilishtata-v-obshtinata.html", "text": "Предстои приемане на Наредба за условията и реда за записване, отписване и преместване на децата в предучилищна възраст в детските градини и училищата на територията на Общината, предаде кореспондентът на Радио „Фокус” – Варна. Предложението ще бъде разгледано на редовното заседание на Общинския съвет на Добрич във вторник, 27 март. Приемането на Наредбата се налага с влизането в сила на Закона за предучилищното и училищното образование, в сила от 1 август 2016 г. и промените в нормативната уредба на МОН след януари 2017 г. В предлагания документ се запазват основните положения. Доразработват се целодневна, полудневна, почасова и самостоятелна форма на занимания. В Наредбата се въвеждат условията и реда на eлектронен прием на децата в предучилищна възраст в общинските детски градини на територията на Община град Добрич. Въвеждат се също организация на почасова и сезонни дейности, като допълнителни услуги в детските градини на територията на Община град Добрич. С новата нормативна уредба се цели систематизиране и прозрачност на процеса при реда за записване, отписване и преместване на децата в детските градини, постигане на достъпност и публичност на информацията за общинските детски градини, и на ефективност при използване на предлаганите услуги в детските градини и повишаване на тяхното качество. Освен това се цели избягване на случаите на фиктивно записване на децата в детските градини\r\nЖулиета НИКОЛОВА", "date": "2018.03.26", "title": "Добрич: Предстои приемане на наредба за условията и реда за записване, отписване и преместване на децата в детските градини и училищата в общината"}
{"url": "http://www.focus-news.net/news/2018/03/26/2504347/plovdiv-oi-starinen-plovdiv-shte-otbelezhi-49-godini-ot-sazdavaneto-si-s-izlozhba-na-georgi-bozhilov-slona.html", "text": "На 29 март от 17.00 часа в Балабановата къща в Стария град на Пловдив ще бъде открита изложба „От съкровищницата на Стария Пловдив“ с творби на големия български художник Георги Божилов – Слона. Това съобщиха за Радио „Фокус”- Пловдив от Дирекция „Култура и културно наследство“ към Общината. Изложбата е организирана по повод 49 години от създаването на ОИ „Старинен Пловдив“ и съдържа над 20 негови картини. Не е случайно и мястото (Балабановата къща) и времето на откриването – точно преди 1-ви април, когато се „ражда“ „Старинен Пловдив“ през 1969 г., защото Георги Божилов – Слона е свързан „като с пъпна връв“ със Стария град, с Начо Културата и разбира се с пловдивската бохема от онова време. От това емблематично място тръгва неговото пътуване към голямото изкуство, към себе си и към самотата, но и към философията на живота и музиката в изобразителното изкуство.\r\nОпределят Георги Божилов – Слона като един от най-ярките представители на Пловдивската школа от 60-те години на миналия век. В настоящата изложба са показани творби от различни периоди и творчески търсения, само част от великолепното наследство, което оставя на Пловдив, България и света. Слона рисува портрети, пейзажи, композиции, често в полуабстрактен или абстрактен план, следвайки художествената идея. Светът на неговите платна е изпълнен с чудати форми, плод на неговата фантазия и изследователски интерес. Присъстват вътрешните интимни пространства на човека, изваяни с усета на естета и мъдреца едновременно.\r\nНеговите съвременници и колеги виждат в живописта му музика от много висока класа. И ако може да бъде определена като музикален жанр, тя е най-близко до джаз. Можеш да я обичаш, без напълно да я разбираш и дори да си щастлив от възможността да се потопиш в специфичната за нея недоизказаност.", "date": "2018.03.26", "title": "Пловдив: ОИ „Старинен Пловдив“ ще отбележи 49 години от създаването си с изложба на Георги Божилов – Слона"}
{"url": "http://www.focus-news.net/news/2018/03/26/2504349/pazardzhik-oblastniyat-informatsionen-tsentar-organizira-informatsionna-sreshta-na-tema-predpriemachi-v-deystvie-na-30-mart.html", "text": "Областният информационен център организира информационна среща на тема „Предприемачи в действие“ в Пазарджик на 30 март, съобщи за Радио „Фокус“ – Пазарджик Радослав Пешалов, директор на ОИЦ-Пазарджик. Срещата е от 10:30 часа в зала „Архитектурен съвет“ в сградата на Община Пазарджик. Лично Димитър Черкезов, ръководител звено „Оперативни програми“ във Фонд на фондовете и Георги Берсковски, изпълнителен директор на „Микрофонд АД“ ще представят възможностите за микрокредитиране със споделен риск на пазарджишката аудитория. Като лектори ще се включат и Радослав Пешалов, управител на информационния център в Пазарджик и Радина Пенкова – експерт „Комуникация, информация и логистика“ в ОИЦ – Пазарджик. Целта на събитието е да се представи на аудиторията финансовия инструмент за микрокредитиране със споделен риск по Оперативна програма „Развитие на човешките ресурси“ 2014-2020, предстоящите финансови инструменти по Оперативна програма „Иновации и конкурентоспособност“ 2014-2020, както и възможности за финансиране на проекти по процедура „Насърчаване на предприемачеството“ по Оперативна програма „Иновации и конкурентоспособност“ и подмярка 4.2. „Инвестиции в преработка/маркетинг на селскостопански продукти“ по Програмата за развитие на селските райони.\r\nАлбена ЖИЛЕКОВА", "date": "2018.03.26", "title": "Пазарджик: Областният информационен център организира информационна среща на тема „Предприемачи в действие“ на 30 март"}
{"url": "http://www.focus-news.net/news/2018/03/26/2504337/afp-sadat-v-noymyunster-reshi-karles-puchdemon-shte-ostane-v-aresta.html", "text": "Бившият председател на Женералитета на Каталуния Карлес Пучдемон, арестуван в неделя в Германия при връщането си в Белгия от Финландия, ще остане в ареста, заяви за AFP говорител на съда в Ноймюнстер, федерална провинция Шлезвиг-Холщайн.\r\nВ понеделник органът трябваше да се произнесе за това дали Пучдемон да остане в ареста, или да бъде освободен, докато германското правосъдие вземе решение за евентуалното му предаване на испанските власти, които го обвиняват в „организиране на бунт“ заради едностранното обявяване на независимост на Каталуния.Тереза Герова", "date": "2018.03.26", "title": "AFP: Съдът в Ноймюнстер реши: Карлес Пучдемон ще остане в ареста"}
{"url": "http://www.focus-news.net/news/2018/03/26/2504339/prof-mihail-konstantinov-ot-sreshtata-vav-varna-otsastvat-sasht-rusiya-i-kyurdite.html", "text": "Не виждаме 3 от фигурите на шахматната маса на срещата на ЕС и Турция във Варна. Това каза анализаторът проф. Михаил Константинов във вечерния блок на Радио „Фокус“ „Това е България“. „На тази малка шахматна дъска, която е разгърната във Варна, виждаме 3 фигури и не виждаме други 3. Виждаме ЕС, Република Турция и България във важната роля на посредник. Не виждаме двете военни свръхсили САЩ, Русия и основният скрит играч – 40 мил. кюрди. Всъщност за тях става въпрос. Операцията в Африн завърши нормално, градът падна, но кюрдите се изтеглиха, следователно там нищо не е решено. На територията на Турция действат масивно кюрдски военни формирования. Те показаха, че са в състояние да организират атентати и то в градове като Истанбул и Анкара. Нещата там тепърва започват, каза още проф. Михаил Константинов. Той добави, че емигрантският проблем не може да бъде решен, докато хората не бъдат върнати по родните им места, но ако те сa приведени във вид годен за живеене. Големите играчи разрушиха Сирия, a сега се чудят какво да правят с жителите ѝ, коментира още проф. Михаил Константинов.", "date": "2018.03.26", "title": "Проф. Михаил Константинов: От срещата във Варна отсъстват САЩ, Русия и кюрдите"}
{"url": "http://www.focus-news.net/news/2018/03/26/2504346/rts-sarbiya-marko-dzhurich-e-napusnal-predelite-na-kosovo.html", "text": "Директорът на Службата за Косово и Метохия Марко Джурич, който по-рано днес бе арестуван в Косовска Митровица, е напуснал пределите на Косово и към настоящия момент се намира в Централна Сърбия, предава Radio-televizija Srbije (RTS). В разговор с журналист на националната медия, Джурич разказа, че е бил физически малтретиран. \r\nПо-рано в понеделник специални полицейски сили в Косово се насочиха към границата със Сърбия, за да предотвратят влизането на Джурич. Още миналата седмица Министерството на външните работи в Пришина забрани на Джурич влизането в странаtа и участието му в срещата в северната част на Митровица, посветена на вътрешния диалог за Косово и Метохия, който е в ход в Сърбия.Тереза Герова", "date": "2018.03.26", "title": "RTS (Сърбия): Марко Джурич е напуснал пределите на Косово"}
{"url": "http://www.focus-news.net/news/2018/03/26/2504344/premierat-boyko-borisov-po-vreme-na-sreshtata-postavihme-vsichki-temi-nadyavam-se-do-yuni-mesets-da-imame-povtorna-sreshta-es-turtsiya.html", "text": "Надявам се до юни месец да имаме повторна среща ЕС-Турция. Това каза на пресконференция в резиденция „Евксиноград“ във Варна министър-председателят Бойко Борисов след лидерската среща Европейски съюз – Турция, предаде репортер на Агенция „Фокус“. „Още веднъж да благодаря на председателя Туск, Юнкер и Ердоган за конструктивната среща във Варна. Една среща, която беше заредена с голямо напрежение. Събитията в света се редят в различни посоки и то не позитивни. Благодарен съм и на тримата, че се опитахме да говорим около това, което ни обединява. Поставихме всички теми. Като се почне от тракийските бежанци, изселници и всичко това във вътрешен план, съм го поставил“, заяви Борисов. Той изрази надежда до юни да има повторна такава среща и да чистят темите, които от много десетилетия не са решавани и не са поставяни.", "date": "2018.03.26", "title": "Премиерът Бойко Борисов: По време на срещата поставихме всички теми, надявам се до юни месец да имаме повторна среща ЕС-Турция"}
{"url": "http://www.focus-news.net/news/2018/03/26/2504351/donald-tusk-evropeyskiya-savet-dobrite-dvustranni-otnosheniya-mezhdu-turtsiya-i-darzhavite-chlenki-na-es-sa-vazhna-chast-ot-protsesa-na-prisaedinyavane-no-vse-oshte-sashtestvuvat-pritesneniya.html", "text": "Добрите двустранни отношения между Турция и държавите членки на ЕС са важен аспект, който е и част от процеса на присъединяване, но все още съществуват някои притеснения по отношение на последни действия в Егейско море, както и по задържане на някои граждани на ЕС. Това каза на пресконференция в резиденция „Евксиноград“ във Варна председателят на Европейския съвет Доналд Туск след лидерската среща Европейски съюз – Турция, предаде репортер на Агенция „Фокус“. \r\n„По отношение на Кипър - тя има право да проучва своите ресурси. Това е изключително важно и по линия  на успешното обединяване на Кипър, за да може да се постигнат добри взаимоотношения не само с Кипър, но и с Гърция“, коментира Доналд Туск.", "date": "2018.03.26", "title": "Доналд Туск, Европейския съвет: Добрите двустранни отношения между Турция и държавите членки на ЕС са важна част от процеса на присъединяване, но все още съществуват притеснения"}
{"url": "http://www.focus-news.net/news/2018/03/26/2504369/makfaks-es-osadi-sabitiyata-v-kosovo.html", "text": "Ръководителят на Службата на сръбското правителство по Косово и Метохия Марко Джурич, който бе задържан от полицията в Косовска Митровица е експулсиран в Сърбия. ЕС осъди случилото се, предава македонската информационна агенция  “Макфакс“.\r\nГоворителят на Европейската комисия Мая Коциянчич заяви днес, че ЕС категорично осъжда днешните събития в Косово.\r\n\"Призоваваме властите на двете страни, Косово и Сърбия, да покажат необходимата сдържаност и сериозност, за да не ескалира текущата ситуация в Косово\", заяви тя. Говорителят добави, че всички въпроси от общ интерес трябва да бъдат решени чрез диалог с посредничеството на  ЕС. Виктор Турмаков", "date": "2018.03.26", "title": "„Макфакс“: ЕС осъди събитията в Косово"}
{"url": "http://www.focus-news.net/news/2018/03/26/2504350/ria-novosti-ruskoto-posolstvo-v-sasht-pusna-anketa-s-vapros-koe-amerikansko-konsulstvo-v-rusiya-da-bade-zakrito.html", "text": "Посолството на Русия в САЩ, след обявлението за закриването на генералното консулство на страната в Сиатъл, пусна анкета в своя „Туитър“ с въпрос кое американско генерално консулство в Русия да бъде затворено в отговор, предава РИА Новости.\r\n„Кое генерално консулство на САЩ бихте закрили вие, ако можехте да вземете това решение“, пише в съобщението на руското посолство в САЩ.\r\nСред възможните отговори са генералните консулства във Владивосток, Екатеринбург и Санкт Петербург.\r\nПревод и редакция:", "date": "2018.03.26", "title": "РИА Новости: Руското посолство в САЩ пусна анкета с въпрос кое американско консулство в Русия да бъде закрито"}
{"url": "http://www.focus-news.net/news/2018/03/26/2504367/zhan-klod-yunker-ek-az-sam-garant-che-pregovorite-za-prisaedinyavaneto-na-turtsiya-kam-es-shte-prodalzhat.html", "text": "Аз съм гарант, че преговорите за присъединяването на Турция към ЕС ще продължат. Това каза на пресконференция в резиденция „Евксиноград“ във Варна председателят на Европейската комисия (ЕК) Жан-Клод Юнкер след лидерската среща Европейски съюз – Турция, предаде репортер на Агенция „Фокус“. „Малко съм тъжен за отношенията между Турция и ЕС, защото няколко години вече подкрепям гласа и усилията на Турция да станат членове на ЕС. До днес нямаше друго решение, освен да обещаем присъединяването на Турция да се случи в един момент. Аз съм против простата идея, която е и повърхностна, да прекратим преговорите с Турция. Аз съм гарант, че ще продължат тези преговори спрямо Турция. Трябва да се продължат усилията“, заяви Юнкер.\r\nПо думите му Турция трябва да подобри своите отношения с държавите членки в ЕС – Кипър и Гърция. Това е напълно необходимо, за да можем да направим напредък по пътя на подобряването на отношенията, заяви председателят на ЕК. \r\nЮнкер отбеляза, че веднага след опита за преврат от 16 юли 2016 г. ЕС е излязъл с осъдителна позиция.  „Смятаме обаче, че от онзи момент насам турските институции са доказали, че са достатъчно стабилни и силни, за да реагират в такъв момент. Тук ще обърна внимание на задържането на някои журналисти и двама гръцки граничари. Тези въпроси трябва да се разгледат също“, добави Юнкер.\r\nПо думите му проведената днес среща е била полезна. „Имахме възможността съвместно съвсем открито и съм много благодарен, че имах възможността да съм тук. Имали сме доста срещи на тема „ЕС и Турция“ и винаги, включително и тази вечер, изводът е, че ЕС и Турция трябва да вървят ръка заръка, трябва да продължат напред“, каза още Жан-Клод Юнкер.", "date": "2018.03.26", "title": "Жан-Клод Юнкер, ЕК: Аз съм гарант, че преговорите за присъединяването на Турция към ЕС ще продължат"}
{"url": "http://www.focus-news.net/news/2018/03/26/2504348/donald-tusk-evropeyskiya-savet-po-temata-za-bezhantsite-es-i-turtsiya-ostavat-mnogo-blizki-partnyori.html", "text": "По темата за бежанците ЕС и Турция остават много близки партньори. Това каза на пресконференция в резиденция „Евксиноград“ във Варна председателят на Европейския съвет Доналд Туск след лидерската среща Европейски съюз – Турция, предаде репортер на Агенция „Фокус“. По думите му срещата е от изключително значение. „Днес успяхме да разгледаме много теми и да заложим параметри за в бъдеще“, отбеляза Туск. „Искам да изразя нашата висока оценка за изключителната работа от страна на Турция по отношение на миграцията и затова , че са дали приют на толкова много бежанци през последните години – близо 3 млн. и, че полагат допълнителни усилия за живота на тези бежанци. Ние също от своя страна поддържаме своя ангажимент да поддържаме тези усилия“, заяви Туск.\r\nПо думите му Турция трябва да поеме по пътя към поддържане на демократичните стандарти и посочи, че ЕС е готов да помогне в това да не бъдат уронвани човешките права в страната.", "date": "2018.03.26", "title": "Доналд Туск, Европейския съвет: По темата за бежанците ЕС и Турция остават много близки партньори"}
{"url": "http://www.focus-news.net/news/2018/03/26/2504374/predstaviteli-na-tri-sela-ot-obshtina-kyustendil-sa-uchastvali-v-mezhdunarodniya-praznik-zelnikat-na-baba-v-makedonskiya-grad-probishtip.html", "text": "Представители на три села от община Кюстендил са участвали в Международния празник „Зелникът на баба” в македонския град Пробищип. Това съобщи за Радио „Фокус” – Кюстендил Борислав Крумов, председател на Сдружение „Роден край”. По думите му международният празник се е провел за седма поредна година, а в него са участвали представители на Македония, Сърбия и България. От българска страна участници са били членовете на пенсионерския клуб в село Шишковци, от читалището в село Николичевци и пенсионерски клуб „Изворите“ - село Горна Гращица. „Това е празник, на който всички участници изнасят разнообразни зелници, баници, тестени изделия. Показват се майсторството и умението, а жури оценява всички печива”, каза Борислав Крумов. По думите му повече от 300 души са били гостите на еднодневния празник, за които е имало и специална музикална програма.\r\nВенцеслав ИЛЧЕВ", "date": "2018.03.26", "title": "Представители на три села от община Кюстендил са участвали в Международния празник „Зелникът на баба” в македонския град Пробищип"}
{"url": "http://www.focus-news.net/news/2018/03/26/2504368/premierat-boyko-borisov-nay-golemiyat-uspeh-na-sreshtata-es-turtsiya-e-che-sporazumenieto-za-bezhantsite-shte-prodalzhi.html", "text": "Най-големият успех на срещата ЕС-Турция е, че споразумението за бежанците ще продължи. Това каза на пресконференция в резиденция „Евксиноград“ във Варна министър-председателят Бойко Борисов след лидерската среща Европейски съюз – Турция, предаде репортер на Агенция „Фокус“. „Името на Варна го научи цял свят с днешната среща“, посочи Борисов. Той благодари на екипите, които работят в тежките метеорологични условия. „Благодаря на президента Ердоган, че удържа на думата си и вече над година имаме нулев мигрантски натиск на нашата граница. Надявам се българите да го оценяват, защото помним времето, когато мигрантската вълна ни беше притиснала. Благодарение на тези взаимоотношения към днешна дата имаме нулев мигрантски натиск, а това помага и на Европа. Благодарен съм на всички колеги от Европейския съвет, които гласуваха за провеждането на срещата във Варна“, допълни той и продължи: „По всички теми за тракийските българи, за претенциите, които опозицията, българския парламент и президента имаха – до една съм ги поставил на Ердоган. За намеса в изборите. Техните претенции не са по-малко – за данъците, за имотите, които имат мюфтийствата, обезщетенията, Възродителния процес с всички последици, пенсиите на изселниците, управлението на водите, културните паметници. За да не бъркаме тази лидерска среща с двустранните отношения, която беше определена по един брутален начин от един български политик, мисля, че външните министри със съответната комисия биха разрешили тези въпроси“. Премиерът подчерта, че всички теми до една са поставени и разисквани. Борисов отбеляза, че в областта на енергетиката има голям напредък. „Още юли месец интерконекторът с Турция ще бъде готов. Интерконкеторът с Гърция върви. Ще се обадя на колегата Ципрас да го информирам за това, което сме разговаряли с Ердоган, така че мисля, че постигнахме целите. Споразумението продължава, следващият транш се подсигурява. Най-важното, което България си беше поставила като цел, да гарантира външната си граница, като граница на Шенген и ЕС, в пълен обем днешната среща го е изпълнила“, каза още Бойко Борисов.", "date": "2018.03.26", "title": "Премиерът Бойко Борисов: Най-големият успех на срещата ЕС-Турция е, че споразумението за бежанците ще продължи"}
{"url": "http://www.focus-news.net/news/2018/03/26/2504375/zhan-klod-yunker-ek-na-stranata-na-turtsiya-sme-za-borbata-s-terorizma-no-iskame-da-se-izvarshva-spored-mezhdunarodnoto-pravo.html", "text": "Що се отнася до борбата с тероризма, ние сме на страната на Турция. Искаме борбата да продължи, но да бъде регулирана и да се извършва според международното право. Това каза на пресконференция в резиденция „Евксиноград“ във Варна председателят на Европейската комисия (ЕК) Жан-Клод Юнкер след лидерската среща Европейски съюз – Турция, предаде репортер на Агенция „Фокус“. „Що се отнася до двамата гръцки войници, ние се доверяваме и имаме право да окажем доверие на турските власти, за да разрешат този проблем. Бих искал да доведе до разрешение преди православния Великден тази година“, заяви Юнкер. \r\n„Бих искал да направя една забележка към протокола – отначалото на българското председателство, министрите извършват една забележителна работа. Когато дойдох във Варна, между летището и мястото, където съм сега, забелязах стотици и дори хиляди военни“, коментира Юнкер. \r\nЕрдоган добави: „Тоест много благодаря на протокола“.", "date": "2018.03.26", "title": "Жан-Клод Юнкер, ЕК: На страната на Турция сме за борбата с тероризма, но искаме да се извършва според международното право"}
{"url": "http://www.focus-news.net/news/2018/03/26/2504377/sofiya-36-godishna-zhena-e-bila-zalyata-s-kiselina-na-bul-al-stamboliyski.html", "text": "36-годишна жена е била залята с киселина на бул. „Ал. Стамболийски“. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. „В 21.27 часа е получен сигнал за залята с киселина жена. Линейката е тръгнала веднага. На шестата минута сме били на мястото. Действието се е развило на бул. „Ал. Стамболийски“. Жената е със сериозни изгаряния в областта на лицето, главата и тялото. Тя е откарана в „Пирогов“, обясни Сунгарска. По думите ѝ изгарянията са тежки.", "date": "2018.03.26", "title": "София: 36-годишна жена е била залята с киселина на бул. „Ал. Стамболийски“"}
{"url": "http://www.focus-news.net/news/2018/03/26/2504378/reuters-donald-tusk-zayavi-che-pregovorite-s-redzhep-tayip-erdogan-ne-sa-doveli-do-sporazumenie.html", "text": "Лидерите на ЕС заявиха, че не са получили твърди отговори от президента на Турция Реджеп Тайип Ердоган по дългия списък поводи за загриженост, включващи турската операция в Сирия и затварянето на журналисти в страната му, предава  Reuters.\r\n„Не постигнахме никакви твърди обещания днес“, заяви председателя на Европейския съвет Доналд Туск пред репортери след преговорите с Ердоган във Варна. \r\n„Но все още се надявам, че това ще бъде възможно в бъдеще. Единствено прогрес по тези въпроси ще ни позволи да подобрим отношенията между ЕС и Турция, включително по процеса на присъединяване“, допълни той. Виктор Турмаков", "date": "2018.03.26", "title": "Reuters: Доналд Туск заяви, че преговорите с Реджеп Тайип Ердоган не са довели до споразумение"}
{"url": "http://www.focus-news.net/news/2018/03/26/2504376/gazetaexpress-federika-mogerini-e-govorila-s-aleksandar-vuchich-i-hashim-tachi-sled-aresta-na-marko-dzhurich.html", "text": "Върховният представител на ЕС по въпросите на външните работи и политиката на сигурност Федерика Могерини е провела телефонни разговори с президентите на Сърбия и на Косово Александър Вучич и Хашим Тачи, след като полицията на Косово задържа и екстрадира ръководителя на Сръбската канцелария за Косово Марко Джурич заради това, че незаконно е влязъл на територията на страната, пише  GazetaExpress.\r\nМогерини съобщи от профила си в социалната мрежа „Туитър“, че е говорила с Вучич и Тачи след ареста. „Осъждам случилото се днес в Косово. Необходими са спокойствие и запазване на диалога“, допълни тя.  Виктор Турмаков", "date": "2018.03.26", "title": "GazetaExpress:  Федерика Могерини е говорила с Александър Вучич и Хашим Тачи след ареста на Марко Джурич"}
{"url": "http://www.focus-news.net/news/2018/03/26/2504380/sofiya-mazh-e-prostrelyan-v-zavedenie-na-bul-simeonovsko-shose.html", "text": "Мъж е прострелян в заведение на бул. „Симеоновско шосе“. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Сигналът е подаден в 22.37 часа. Линейката е била на мястото в 22.45 часа. „Човекът е загубил доста кръв. Закарали сме го в Окръжна болница. Прострелян е в бедрото“, уточни Катя Сунгарска.", "date": "2018.03.26", "title": "София: Мъж е прострелян в заведение на бул. „Симеоновско шосе“"}
{"url": "http://www.focus-news.net/news/2018/03/26/2504370/premierat-boyko-borisov-dialogat-mezhdu-turtsiya-i-es-tryabva-da-prodalzhi.html", "text": "Каналът на диалог между Турция и ЕС трябва да продължи. Това каза на пресконференция в резиденция „Евксиноград“ във Варна министър-председателят Бойко Борисов след лидерската среща Европейски съюз – Турция, предаде репортер на Агенция „Фокус“. „Най-големият успех е, че след замерянето непрекъснато с изказвания от медиите на цяла Европа не минава ден по един, двама, трима европейски премиери пък от другата страна, турските да се разменят претенции, дори през миналата година се стигаше до обидни реплики, сега най-сетне вече се връщаме на масата на преговорите“, заяви Борисов. Той подчерта, че е убеден, че този канал на диалог трябва да продължи да работи. „Мисля, че до края на председателството през юни месец ще проведем още една среща. Чух, че навремето Доналд и Тайпи са играли футбол в Полша и са си били дузпи. Това, че се усмихнаха и си заговориха за миналото на човешки език след тези обиди, които се носеха, мисля, че в България има много смели хора и явно войната за тях не е проблем, но мирът е най-ценното нещо“, допълни той. Борисов отбеляза, че Турция е на нашата граница, а след нея са Сирия и Ирак. „Сиреч, много по-близко сме отколкото дори Брюксел и Лондон. Затова считам, че сме постигнали една голяма цел. Компромисите винаги ги има, но това са хора, които работят в условията на компромис. Да намериш 28 души президенти, канцлери, премиери да се съгласят. Доналд Туск може да ви каже как се постига компромис. За срещата във Варна обаче всички категорично я подкрепиха“, каза още Бойко Борисов.", "date": "2018.03.26", "title": "Премиерът Бойко Борисов: Диалогът между Турция и ЕС трябва да продължи"}
{"url": "http://www.focus-news.net/news/2018/03/26/2504379/plyus-info-makedoniya-spored-aleksandar-vuchich-arestat-v-kosovska-mitrovitsa-e-ludost.html", "text": "Сръбският президент Александър Вучич заяви, че инцидентът в Косово със задържането на ръководителя на канцеларията към сръбското правителство по Косово и Метохия Марко Джурич е брутална провокация, акт на лудост и най-тежък престъпен акт, извършен от Косово. Според него това действие от страна на властите в Прищина е очевидно подкрепено от някои страни, предава македонската медия  „Плюс Инфо“.\r\nВучич информира, че се е свързал с задържания и експулсиран служител. „Поради здравословни проблеми Джурич ще бъде приет в болницата“ информира сръбският президент. Виктор Турмаков", "date": "2018.03.26", "title": "„Плюс Инфо“ (Македония): Според Александър Вучич арестът в Косовска Митровица е лудост"}
{"url": "http://www.focus-news.net/news/2018/03/26/2504372/donald-tusk-evropeyskiya-savet-s-dialog-mozhe-da-se-prodalzhi-patyat-kam-prisaedinyavaneto-na-turtsiya-kam-es.html", "text": "С диалог може да се достигне до продължаването на пътя към присъединяването на Турция към ЕС. Това каза на пресконференция в резиденция „Евксиноград“ във Варна председателят на Европейския съвет Доналд Туск след лидерската среща Европейски съюз – Турция, предаде репортер на Агенция „Фокус“. „Ако искате да ме попитате дали тази вечер постигнахме решения или компромиси, отговорът ми е „не“. Мога да ви уверя, че повдигнахме всички наши притеснения и опасения. Имаше доста изразени такива по отношение на свободата на медиите и на двустранните отношения с държави-членки на ЕС, както и по отношение на положението и действията в Сирия. Днес нашата среща беше посветена на продължаването на диалога между ЕС и Турция“, заяви Туск. Той подчерта, че са обединили и са се съгласили, че той трябва да продължи. „Подчертахме, че имаме общи интереси за стабилизирането на региона, който в момента е конфликтен по отношение на миграцията и други теми. Остават и неразрешени теми. Надяваме се с продължаването на диалога да можем да разрешим и тях и да се достигне до продължаване на пътя към присъединяване на Турция“, каза още Реджеп Ердоган.", "date": "2018.03.26", "title": "Доналд Туск, Европейския съвет: С диалог може да се продължи пътят към присъединяването на Турция към ЕС"}
{"url": "http://www.focus-news.net/news/2018/03/26/2504381/tass-spored-aleksandar-vuchich-kosovarite-ne-sa-gotovi-na-kompromis-sas-sarbiya.html", "text": "Президентът на Сърбия Александър Вучич заяви, че властите в Прищина не са готови на компромис с Белград при никакви условия, предава ТАСС.\r\nОтговаряйки на въпрос на журналисти дали Белград може да разчита на отсрещната страна за компромис, Вучич отговори: „Не, разбира се“. „Те само лъжат, никога не са били готови за компромис, те през цялото време само чакат да се окажем в тежко положение и да признаем независимостта на Косово“, допълни той.\r\n„Работата е безсмислена“, подчерта сръбският лидер.  Виктор Турмаков", "date": "2018.03.26", "title": "ТАСС: Според Александър Вучич „косоварите не са готови на компромис със Сърбия“"}
{"url": "http://www.focus-news.net/news/2018/03/26/2504371/turskiyat-prezident-redzhep-erdogan-borbata-ni-s-teroristichnite-organizatsii-shte-prodalzhava-kakto-v-stranata-ni-taka-i-izvan-neya.html", "text": "Към настоящия момент срещу терористичните организации се води борба. Това каза на пресконференция в резиденция „Евксиноград“ във Варна президентът на Турция Реджеп Ердоган след лидерската среща Европейски съюз – Турция, предаде репортер на Агенция „Фокус“. „Към днешна дата води до резултат за неутрализирането на близо 3800 терористи. Хората, които са напуснали своите територии, лека-полека започват да се връщат към своите родни места. Нашата цел с тези операции е да пречистим тези територии от терористите. Имаме информация и за тунелите, които са изградени от тях и болница, която е направена в тези тунели за терористите. Всичко това излиза наяве“, заяви Ердоган. По думите му са установили как складират боеприпасите и оръжията в тези складове. „Това всъщност са боеприпаси и оръжия, получени от нашите стратегически партньори. В момента прогонваме терористите и там, където бъдат прогонени, стигаме до такава информация. Борбата ни ще продължава както в страната ни, така и извън нея. Докато прочистим тези територии от терористичните организации, тези операции ще продължат. Когато предоставим тези територии на техните жители, тогава борбата с терористичните организации ще приключи“, каза още Реджеп Ердоган.", "date": "2018.03.26", "title": "Турският президент Реджеп Ердоган: Борбата ни с терористичните организации ще продължава както в страната ни, така и извън нея"}
{"url": "http://www.focus-news.net/news/2018/03/26/2504373/ria-novosti-zhan-klod-yunker-prizova-turtsiya-da-podobri-otnosheniyata-si-s-kipar-i-gartsiya.html", "text": "Председателят на Европейската комисия Жан-Клод Юнкер призова Турция да подобри отношенията си с Кипър и Гърция, предава РИА Новости.\r\n„Турция трябва да подобри отношенията си със страните от ЕС. Имам предвид Кипър и Гърция“, заяви той по време на пресконференцията след срещата ЕС-Турция във Варна.  Виктор Турмаков", "date": "2018.03.26", "title": "РИА Новости: Жан-Клод Юнкер призова Турция да подобри отношенията си с Кипър и Гърция"}
{"url": "http://www.focus-news.net/news/2018/03/26/2504382/redzhep-tayip-erdogan-turtsiya-se-nadyava-trudniyat-period-s-es-da-ostane-nazad.html", "text": "Президентът на Турция Реджеп Тайип Ердоган заяви, че страната му се надява на края на „трудния период“ в отношенията с Европейския съюз. Той заяви по време на срещата на високо равнище ЕС-Турция във Варна, че той и лидерите на ЕС са обсъдили стъпките, необходими за подобряването на отношенията между Турция и Съюза, пише  Daily Sabah.\r\nПредседателят на Европейската комисия Жан-Клод Юнкер заяви, че е срещу „простата“ идея преговорите за присъединяването към ЕС да бъдат прекъснати. „Гарантирам лично, че преговорите за присъединяване с Турция ще продължат“, заяви той. По-рано австрийският канцлер призова Брюксел да прекрати тези преговори.\r\nМеждувременно председателят на Европейския съвет Доналд Туск заяви, че няма постигнати „твърди решения или компромиси“ по време на срещата, но изрази надежда, че всичко това ще бъде разрешено в бъдеще. „Единствено прогресът по тези въпроси ще ни позволи да подобрим отношенията“, допълни той.\r\nПо въпроса за терористичната заплаха Ердоган заяви, че Турция очаква силна подкрепа от Европа по чувствителните въпроси. „Антитерористичните операции не само, че допринасят за сигурността ни и на сирийците, но и за сигурността на Европа“, допълни той. Виктор Турмаков", "date": "2018.03.26", "title": "Реджеп Тайип Ердоган: Турция се надява трудният период с ЕС да остане назад"}
{"url": "http://www.focus-news.net/news/2018/03/26/2504224/sport-masimiliano-alegri-e-obyaven-za-nay-dobar-trenyor-na-italiya.html", "text": "Старшият треньор на Ювентус Масимилиано Алегри е за втори път подред награден със „Златната скамейка“ – наградата за най-добър треньор в италианското първенство, връчван след гласуването на колегите.\r\nНа второ място е Джан Пиеро Гаспелини от Аталанта, а на трето Маурицио Сари от Наполи. \r\nПредаде . Виктор Турмаков", "date": "2018.03.26", "title": "Спорт: Масимилиано Алегри е обявен за най-добър треньор на Италия"}
