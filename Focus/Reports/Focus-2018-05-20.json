{"url": "http://www.focus-news.net/news/2018/05/20/2524215/sport-inter-pobedi-latsio-s-32-i-se-klasira-za-shampionskata-liga.html", "text": "Отборът на Интер постигна победа срещу Лацио с 2:3 като гост в последния 38-ми кръг на италианската „Серия А“. Двубоят беше директен спор за класиране в Шампионска лига, тъй като двата отбора спореха за 4-тото място. След победата Интер измества Лацио от 4-тата позиция, като и двата отбора имат по 72 точки, но Интер е с по-добри показатели в директните сблъсъци.", "date": "2018.05.20", "title": "Спорт: Интер победи Лацио с 3:2 и се класира за Шампионската лига"}
{"url": "http://www.focus-news.net/news/2018/05/20/2524194/sport-milan-pobedi-fiorentina-s-51-i-se-klasira-za-liga-evropa.html", "text": "Милан победи Фиорентина с 5:1 като домакин в последния 38-ми кръг от италианската „Серия А“. По този начин Милан се класира за турнира Лига Европа догодина, завършвайки на шеста позиция в крайното класиране с 64 точки. Фиорентина остана осми с 57 точки.", "date": "2018.05.20", "title": "Спорт: Милан победи Фиорентина с 5:1 и се класира за Лига Европа"}
{"url": "http://www.focus-news.net/news/2018/05/20/2524200/burgas-prez-mesets-yuni-predstoyat-mnogo-patuvaniya-i-izyavi-na-ansambal-strandzha.html", "text": "На ансамбъл \"Странджа\" - Бургас му предстоят много пътувания и изяви. Това каза за Радио „Фокус“-Бургас Марио Егов, ръководител ансамбъла. „На 1 юни 2018 г. ще участваме в откриването на „Купа Бургас“ по състезателни танци. На 3 юни 2018 г. имаме голям концерт в град Елин Пелин по случай Шопския празник. След това участие пътуваме за Кранево, като отново се включваме в голям концерт.  Това е  една сбирка на хореографите. На 8 юни 2018 г. в летния театър в Бургас имаме концерт съвместно със Северняшкия ансамбъл „Иван Вълев“. На 9 юни 20158 г. съвместно с ансамбъл „Тракия“ ще танцуваме във Варна“, каза той.  Егов допълни, че предстоящия месец се очертава като много натоварен с много изяви.\r\nЯнислава КРЪСТЕВА", "date": "2018.05.20", "title": "Бургас: През месец юни предстоят много пътувания и изяви на ансамбъл \"Странджа\""}
{"url": "http://www.focus-news.net/news/2018/05/20/2524195/reuters-sasht-nyama-da-priznayat-rezultatite-ot-izborite-vav-venetsuela.html", "text": "САЩ няма да признаят резултатите от изборите за президент във Венецуела проведени в неделя, 20 май, съобщи заместник-държавният секретар Джон Съливан пред журналисти, цитиран от Reuters.\r\nСАЩ активно обмислят петролни санкции върху Венецуела.\r\nДжон Съливан заяви, че отговор на неделните избори ще бъде обсъден на срещата на държавите от Г20 в Буенос Айрес на 21 май. Йонислав Дочев", "date": "2018.05.20", "title": "Reuters: САЩ няма да признаят резултатите от изборите във Венецуела"}
{"url": "http://www.focus-news.net/news/2018/05/20/2524199/varna-do-2-lvkg-padna-tsenata-na-chereshite-i-yagodite-po-pazarite-v-grada.html", "text": "До 2 лв./кг  падна цената на черешите и ягодите по пазарите във Варна, предаде репортер на Радио „Фокус“ – Варна. В началото на месеца черешите се предлагаха по 24 лв./кг, докато в момента те се търгуват на цени между 2 и 8 лв./кг, като средната цена е около 4 лв./кг. По-ниска е и цената на ягодите, които вече се предлагат между 2 и 4,50 лв./кг. Прасковите и кайсиите вече се предлагат по 4,50 лв./кг. До 3,20 лв./кг се търгуват бананите, а лимоните са на цени от 2,50 до 3,50 лв./кг. Ябълките са на цени между 1,50 и 4 лв./кг. Гроздето се предлага по 10 лв./кг, а дините – по 2 лв./кг. При зеленчуците също има лек спад на цените от началото на месец май. Доматите се предлагат на цени между 1,80 и 5 лв./кг, а краставиците са средно по 2,50 лв./кг. Цената на салатките и репичките се запазва средно около 1 лв./кг. Връзка пресен лук или чесън се предлагат за 0.50 лв./кг\r\nМарияна ВАЛЕНТИНОВА", "date": "2018.05.20", "title": "Варна: До 2 лв./кг  падна цената на черешите и ягодите по пазарите в града"}
{"url": "http://www.focus-news.net/news/2018/05/20/2524196/haskovo-andrey-gadzhev-ot-gerb-pecheli-kmetskite-izbori-v-selo-krivo-pole-s-240-glasa.html", "text": "Андрей Гаджев от ГЕРБ печели кметските избори в село Криво поле с 240 гласа. Това показват данните от предварителното преброяване на бюлетините. Опонентът му Асен Христов от ДПС е получил подкрепата на 140 души. Изборният ден в населеното място приключи при 52.7 % избирателна активност. Гласували са 388 жители на населеното място от 736 имащи право на глас. \r\nДо частичните избори в селото се стигна след отстраняването на редовно избрания кмет Стойчо Стоев заради влязла в сила присъда за шофиране след употреба на алкохол.", "date": "2018.05.20", "title": "Хасково: Андрей Гаджев от ГЕРБ печели кметските избори в село Криво поле с 240 гласа"}
{"url": "http://www.focus-news.net/news/2018/05/20/2524198/kardzhali-lyatif-rasim-ot-dps-pecheli-kmetskite-izbori-v-selo-most-s-309-glasa.html", "text": "Доскорошният кмет на кърджалийското село Лятиф Расим печели кметските избори в населеното място с 309 гласа. Това показват данните от предварителното преброяване на бюлетините. Опонентът му - Емин Исмаил от ПП ГЕРБ, е получил подкрепата на 55 души. Изборният ден в населеното място приключи с 57.33 % избирателната активност. Общият брой на гласувалите е 387, при имащи право на глас 675 души.  \r\nДо изборите се стигна, след като пълномощията на Лятиф Расим бяха прекратени предсрочно в края на 2017 г. заради участието му в търговско дружество.", "date": "2018.05.20", "title": "Кърджали: Лятиф Расим от ДПС печели кметските избори в село Мост с 309 гласа"}
{"url": "http://www.focus-news.net/news/2018/05/20/2524197/veliko-tarnovo-nad-5000-dushi-posetiha-parka-na-miniatyurite-vav-veliko-tarnovo-v-noshtta-na-muzeite.html", "text": "Над 5000 души посетиха Парка на миниатюрите „Търновград – духът на хилядолетна България“ във Велико Търново в Нощта на музеите, съобщиха от туристическия обект.  Най-новата туристическа атракция в града за първи път се включи в европейската инициатива „Нощ на музеите и галериите“. От 18.00 до 21.00 часа в съботната вечер жители и гости на града избраха парка на миниатюрите във Велико Търново, за да се докоснат до богатото културно-историческо наследство на България.\r\nВ парка под Балдуиновата кула са експонирани над 52 миниатюри на исторически и природни забележителности от цяла България. Макетите са в мащаб 1:25, направени са по  фотометрични заснемания и са точни копия на оригиналите в най-малки детайл.\r\nВ началото на юни колекцията „Мини България“  ще бъде обогатена с нови макети,  част от които се изработват в Украйна, а други – в макетната работилница в самия парк.  Сред попълненията в сбирката ще са бъде  миниатюрите на Дряновския и Троянски манастир, Белоградчишката крепост, паметника „Бранителите на Стара Загора“, Ивановските скални църкви, джамията „Баня баши” , София и други.", "date": "2018.05.20", "title": "Велико Търново: Над 5000 души посетиха Парка на миниатюрите във Велико Търново в Нощта на музеите"}
{"url": "http://www.focus-news.net/news/2018/05/20/2524202/tass-lideri-na-ukrainski-evreyski-organizatsii-izraziha-pritesneniyata-si-otnosno-narastvashtiya-antisemitizam.html", "text": "Лидерите на еврейските общности и организации в Украйна изразиха своите притеснения относно нарастващия антисемитизъм и ксенофобия в страната и призоваха властите да предприемат мерки за спирането на тяхното по-нататъшно разрастване, заяви директорът на Украинския еврейски комитет Едуард Долински, цитиран от ТАСС.\r\nВ изявление публикувано на среща на лидерите на еврейските общности, те изразиха „дълбока загриженост заради растящите инциденти свързани с растящи антисемитски настроения, манифестации на ксенофобия и нетолерантност“.\r\n„Призоваваме правоприлагащите институции, включително полицията, службите за сигурност и прокуратурата, да поемат отговорност в изобличаването и наказването на тези замесени в престъпления свързани с антисемитизъм, вандализиране на обекти от Холокоста и престъпления на омразата“, се казва в изявлението. Йонислав Дочев", "date": "2018.05.20", "title": "ТАСС: Лидери на украински еврейски организации изразиха притесненията си относно нарастващия антисемитизъм"}
{"url": "http://www.focus-news.net/news/2018/05/20/2524203/blagoevgrad-bchk-shte-organizira-vtori-kurs-za-vodni-spasiteli-na-pluven-baseyn-i-vodni-parkove-prez-mesets-yuni.html", "text": "Български червен кръст – Благоевград ще организира втори курс за водни спасители на плувен басейн и водни паркове през месец юни. Това каза за Радио „Фокус“ – Пирин Боряна Стоймирова,  специалист по водно спасяване към червенокръстката организация. По думите ѝ в началото на юни ще се проведе входно ниво. „Надяваме се, че както при първият курс, така ѝ при този ще има желаещи, които искат да бъдат водни спасители. Към момента записванията вече текат и имаме хора, заявили желание да бъдат водни спасители“, каза още Стоймирова. Тя изрази огорчението си от това, че през последната година – две не може да се събере група за водни спасители за открити водни площи и море. „Причината е, че там изискванията са малко по-сериозни. Необходима е много по-добра водна подготовка“, добави Стоймирова. Тя изрази надежда, че от двата курса през 2018 година ще се съберат достатъчно кандидати за сформирането на група за спасители на море и открити водни обекти. „Надяваме, че от тези два курса, които правим тази година – този, който вече мина и този, който предстой ще успеем да сформираме поне една група за водни спасители за открити водни площи и море“, подчерта Стоймирова.\r\nЛивия НИНОВА", "date": "2018.05.20", "title": "Благоевград: БЧК ще организира втори курс за водни спасители на плувен басейн и водни паркове през месец юни"}
{"url": "http://www.focus-news.net/news/2018/05/20/2524201/dobrich-kandidatite-na-bsp-i-zemedelski-naroden-sayuz-otivat-na-balotazh-za-kmetskiya-post-v-selo-lyaskovo.html", "text": "Кандидатите на БСП и Земеделски народен съюз отиват на балотаж за кметския пост в село Лясково, община Добричка. Това показват данните от предварителното преброяване на бюлетините. Изборният ден в населеното място приключи при 63.79% избирателна активност. От 290 имащи право на глас, вота си са упражнили 185 души.\r\nЗа Божко Божков от Земеделски народен съюз са гласували 62 души. За Костадин Куртев от БСП са гласували 60 души. Във втория тур на изборите следващата седмица няма да участва кандидатът на ПП ГЕРБ Захари Асенов, за когото са гласували 55 души. \r\nДо изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.", "date": "2018.05.20", "title": "Добрич: Кандидатите на БСП и Земеделски народен съюз отиват на балотаж за кметския пост в село Лясково"}
{"url": "http://www.focus-news.net/news/2018/05/20/2524208/sport-levski-pobedi-vereya-s-20-kato-gost-i-se-klasira-na-barazh-za-liga-evropa.html", "text": "Левски постигна победа над Верея (Стара Загора) с 0:2 като гост в последния 10-ти кръг от шампионския плейоф на първата шестица на Първа професионална лига. И двата гола бяха отбелязани от крилото Паулиньо. След тази победа Левски запази третата си позиция в класирането и ще играе бараж за класиране в турнира Лига Европа.\r\nДруги двубои от кръга:\r\nЛудогорец – Ботев (Пловдив) 2:2\r\nЦСКА-София – Берое 1:0", "date": "2018.05.20", "title": "Спорт: Левски победи Верея с 2:0 като гост и се класира на бараж за Лига Европа"}
{"url": "http://www.focus-news.net/news/2018/05/20/2524207/ventseslava-genova-ruo-varna-v-chast-ot-uchilishtata-v-oblastta-deystvat-klubove-za-rabota-s-roditeli.html", "text": "В част от училищата във Варна и областта действат клубове за работа с родители. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. \"През учебната година са организирани и обсъждания на казуси от ежедневието нa училище чрез включване на родителите в ситуационни игри\", допълни Венцеслава Генова.  „Проведени са форми на вътрешна квалификация за успешно взаимодействие на педагогическите специалисти с родителите. Всички сме обединени около това, че семейството има основна и водеща роля за възпитанието на децата. Но образователните институции подпомагат възпитанието на деца и ученици чрез образователно-възпитателен процес, за което е необходимо да се постигне единомислие, единодействие като всяка от страните изпълнява своите задължения последователно, стриктно, системно и отговорно. Неотменната характеристика на този процес е сътрудничеството между семейство и образователна институция“, посочи Венцеслава Генова. По думите й в резултат на постъпилите в Регионалното управление на образованието във Варна искания от общините за оказване на подкрепа и методическа помощ при реализирането на тази идея акценти са поставени върху приобщаване на незаинтересованите родители към образователната среда, мотивация на родителската общност за успешно взаимодействие при решаване на възникнали проблеми, разработване и изпълнение на програма за работа с родителите. „Отчитаме една добра педагогическа практика, която се демонстрира в края на първия учебен срок. Родители присъстваха на открит урок в ОУ „Ангел Кънчев“ във Варна. В края на първия срок отчетохме и резултатите от приключилите тематични и текущи проверки на Регионалното управление на образованието във Варна с открояване на силните положителните страни и страните, по които трябва да бъдат предприети мерки за подобряване, за да можем в края на учебната година да отчетем изпълнение на регионалните и националните политики“, заяви Венцеслава Генова.\r\nМарияна ВАЛЕНТИНОВА", "date": "2018.05.20", "title": "Венцеслава Генова, РУО – Варна: В част от училищата в областта действат клубове за работа с родители"}
{"url": "http://www.focus-news.net/news/2018/05/20/2523911/pregled-na-osnovnite-temi-v-svetovniya-pechat-agentsiya-fokus.html", "text": "Европейският комисар по енергетиката и климата Мигел Ариас Канете се опита да успокои Иран, че Европейският съюз е ангажиран към ядреното споразумение, въпреки излизането на САЩ от него, пише The Hill.\r\n„Изпратихме послание към нашите приятели от Иран, че докато те спазват споразумението, европейците също ще го правят. Те заявиха същото нещо“, заяви Канете.\r\nЕС също се надява да увеличи търговията си с Иран, допълни Мигел Канете.\r\n„Ще се опитаме да засилим нашите търговски потоци, които са много позитивни за иранската икономика“, заяви той.\r\nДиректорът на Иранската организация за атомна енергетика Али Акбар Салехи заяви, че Техеран се надява, че ЕС ще запази сделката, след като Доналд Тръмп реши да се изтегли от нея.\r\n„Надявам се, че техните усилия ще се материализират“, заяви Салехи на пресконференция. „Санкциите на САЩ показват, че те не са държава заслужаваща доверие в международните дела“.\r\nАли Акбар Салехи допълни, че ако европейските държави се провалят в запазването на сделката, Иран ще разгледа няколко опции, включително продължаването на 20-процентовото си обогатяване на уран.\r\n*** Британското правителство заяви, че желае да напусне митническия съюз на Европейския съюз, за да може да сключва търговски сделки навсякъде по света. От тях, най-голямата награда би била споразумение със САЩ, най-големият търговски партньор на Великобритания, пише The Wall Street Journal.\r\nПолитици от двете страни на Атлантика, включително президента Доналд Тръмп, говорят ентусиазирано за търговско споразумение между САЩ и Великобритания.\r\nНо скорошен доклад показва, че подобна сделка не би била бърза или лесна. Всяко споразумение по съдържание би било извънредно много политически чувствително във Великобритания, позиционирайки Лондон със стратегическия избор дали да приближи британската икономика по-близо до САЩ или да остане близък с ЕС.\r\nАмериканският пазар е важен за Великобритания. Около 60% от британския износ отива за ЕС и държавите, които имат търговски споразумения със съюза. От останалото, САЩ изкупува почти половината. САЩ са толкова значителни, че ползите за Великобритания от подписването на търговски сделки по света, ще се държи изключително много на осигуряването на споразумение със САЩ.\r\nДокладът на изследователи в университета Харвард и Кралския колеж в Лондон посочва, че каквато и да е сделката, тя би отнела много време за постигане.\r\nНикакво споразумение между САЩ и Великобритания не може да бъде сключено преди Великобритания да се отдели от митническия съюз на ЕС, който определя митата на страната. Развитието може да бъде години напред, ако британското правителство се закачи към митническия съюз и след 2020 година.\r\nЗа много хора във Великобритания, членството в Европейския съюз изискваше прекомерни жертви на суверенитета. За някоя друга група отстъпването на влияние към САЩ върху важни сектори на британската икономика, би било немислимо. В такъв случай, търговско споразумение между САЩ и Великобритания не бива да бъде взимано за даденост.\r\n*** Министърът на отбраната на Израел Авигдор Либерман обвини Съвета на ООН по правата на човек в превръщането им в „мажоретка за терористи“, пише The Times of Israel.\r\nИзказването му идва, след като Съветът разпореди проверка на смъртоносното насилие по границата на Израел с Газа.\r\nОтхвърляйки проверката, Либерман обяви че „единственото разследване, което в момента трябва да се провежда, е за това как Съветът по правата на човека се е превърнал в мажоретка за терористи“.\r\nИзраел обяви в петък, че няма да съдейства на разследването, след като Съветът  по правата на човека гласува за резолюция по време на извънредна среща, свикана за „незабавното изпращане на независима, международна комисия за разследване.\r\nСъветът гласува с 29 гласа „За“ и два „Против“, като 14 държави се въздържаха. Австралия и САЩ бяха двете държави, които гласуваха против решението.\r\nСъветът също осъди „диспропорционалното и безразборно използване на сила от израелските окупиращи сили против палестински цивилни“.\r\nРазследването изпратено от Съвета по правата на човека, ще трябва да състави краен доклад до следващия март.\r\n*** Извънредната среща на върха на Организацията за ислямско сътрудничество (ОИС) завърши, осъждайки строго убийствата на палестинските протестиращи и отхвърляйки решението на САЩ да признае Ерусалим за столица на Израел, пише Hurriyet.\r\nСлед сесията, председателствана от президента на Турция Реджеп Райип Ердоган, беше свикана пресконференция и беше изчетена финална декларация.\r\nЕрдоган заяви, че срещата е била много значима по отношение на показването на солидарност с палестинския народ, както и в изпращането на нужните послания към Израел.\r\nКритикувайки Вашингтон, Ердоган заяви че отговорността за последствията, на „това провокативно решение да бъде саботиран мирният процес, принадлежи изцяло на САЩ.“\r\n„Няма да приемем незаконното решение на САЩ да премести посолството си от Тел Авив в Ерусалим, въпреки всички предупреждения“, заяви Реджеп Ердоган. „Никога няма да прекратим нашата солидарност с палестинския народ.“\r\nТой също призова международната общност, особено Съветът за сигурност на ООН, да изпълни своите законни задължения спрямо Палестина.\r\nНаблягайки на факта, че изпращането на международна миротворна сила за помощ към палестинците е „наложително, той заяви: „Още веднъж отхвърляме решението на САЩ за Ерусалим.“", "date": "2018.05.20", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/20/2523910/predstoyashti-sabitiya-v-stranata-za-20-may-agentsiya-fokus.html", "text": "***\r\nОт 8.30 часа архиерейска света Литургия в митрополитската катедрала \"Св. Вмца Неделя\" ще бъде оглавена от Негово преосвещенство Белоградчишкия епископ Поликарп - викарий на Софийския митрополит.\r\n***\r\nОт 10.00 часа пред Народен театър „Иван Вазов“ младежи-доброволци от БМЧК-София ще разпространят информационни брошури за ХИВ, а мобилен кабинет на „Каритас-София“ ще предоставя анонимно и безплатно консултиране и изследване за заболяването. \r\n***\r\nОт 11.00 часа министърът на земеделието храните и горите Румен Порожанов ще проведе среща с дестилериите, които преработват розов цвят. Тя ще се проведе в сградата на МЗХГ и на нея са поканени и асоциациите на розопроизводителите и кметове на населените места в региона.\r\n***\r\nОт 11.30 часа жители на Владая ще блокират път Е79 с протест, свързан с реализирането на реверсивното движение на пътя София – Перник.\r\n***\r\nОт 14.00 часа в Информационно-обслужващия център на „Топлофикация София“ ЕАД, който се намира в Централно управление, кв. „Борово“, ул. „Ястребец“ №23 – б, ще се състои пресконференция във връзка с графиците за спиране на топлоподаването в София през летните месеци.\r\n***\r\nОт 19.00 часа в зала 1 на НДК ще се състои Фееричният концерт - спектакъл „Пролетен оперетен бал“.\r\n***\r\nВ зала „България“ Софийската филхармония представя световна премиера на произведение от Румен Бояджиев-син.\r\n***\r\nОт 10.30 часа от пл. „Акад. Николай Хайтов“ ще започне велошествие и преброяване на велосипедистите в Асеновград. Проявата е част от Майските културни празници в Асеновград. \r\n***\r\nОт 18.00 часа в камерна зала на ДКТ ще бъде представен Театър „Реплика“ София - „Сам и“.\r\n***\r\nОт 20.00 часа голяма сцена на ДКТ ще бъде представена ПК „Ажур Пико“ София - „Черното пиле“.\r\n***\r\nОт 21.00 часа на централния площад „Възраждане“ в Габрово мащабен светлинен карнавален парад ще закрие програмата на 6Fest.\r\n***\r\nОт 11.00 часа в Театрален салон „Георги Русев“ ще се състои Концерт на Мъжки хор от гр. Хаселт, Холандия.\r\n***\r\nОт 9.00 часа от реновирания централен площад на града ще стартира Маратона на приятелството \"Плевен\".\r\n***\r\nОт 18.00 часа  в храм „Св. св. Константин и Елена” ще бъде отслужена Архиерейска вечерня с петохлебие. \r\n***\r\nОт 19.00 часа в Голямата зала на Драматичен театър-Пловдив актьорът Марин Младенов ще отбележи 45 години на сцената на  театъра с юбилеен спектакъл.\r\n***\r\nХрамът „Свето Възнесение Господне“ в село Караманово ще отбележи 150-годишен юбилей с архиерейска света литургия, отслужена от Негово Високопреосвещенство Великотърновския митрополит Григорий в съслужение със свещенослужители от епархията.\r\n***\r\nОт 8.45 часа и 9.45 часа край крепостта „Туида“ ще се проведе Планински маратон “Сливен“.\r\n***\r\nОт 11.00 часа Държавен куклен театър „Георги Митев” –Ямбол гостува на сцената на сливенския куклен театър с постановката „Приключенията на Жиночка”.", "date": "2018.05.20", "title": "Предстоящи събития в страната за 20 май (Агенция „Фокус“)"}
{"url": "http://www.focus-news.net/news/2018/05/20/2524204/afp-sasht-shte-tarsyat-dobra-sdelka-pri-pregovorite-za-nafta.html", "text": "САЩ се интересуват повече от постигането на добро споразумение, отколкото бързото предоговаряне на Северноамериканското споразумение за свободна търговия (НАФТА), заяви министърът на икономиката на САЩ Стивън Мнучин, цитиран от AFP.\r\nМнучин призна, че страните са „далеч“ от постигане на сделка, макар и да се работи усърдно в тази посока.\r\n„Президентът е решен да постигне добра сделка. Мога да ви кажа, че съм в контакт с финансовите министри на Канада и Мексико. Президентът Тръмп и премиерът на Канада Джъстин Трюдо имаха много добър разговор. Все още сме далеч от постигането на сделка, но работим всеки ден за предоговарянето на споразумението и сме фокусирани върху това“, заяви Мнучин. Йонислав Дочев", "date": "2018.05.20", "title": "AFP: САЩ ще търсят „добра сделка“ при преговорите за НАФТА"}
{"url": "http://www.focus-news.net/news/2018/05/20/2523914/sport-shvetsiya-i-shveytsariya-se-klasirat-na-finala-na-svetovnoto-parvenstvo-po-hokey.html", "text": "Хокей:Швеция и Швейцария се класират на финала на Световното първенство по хокей в Дания. Швеция победи отборът на САЩ с 6:0, а Швейцария се наложи с 3:2 над отбора на Канада. Така в неделя САЩ и Канада ще спорят в малкия финал за 3-4 място на първенството.", "date": "2018.05.20", "title": "Спорт: Швеция и Швейцария се класират на финала на Световното първенство по хокей"}
{"url": "http://www.focus-news.net/news/2018/05/20/2523915/sport-balgarinat-slavi-nestorov-pokori-everest.html", "text": "Алпинизъм:Българинът Слави Несторов покори Еверест. Той се възползва от хубавото време и изкачи най-високия връх на планетата. В последните два дни повече от 200 души са изкачили върха заради добрите метеорологични условия. Несторов се изкачи на върха с кауза - да насочи вниманието към заболяванията на мъжката полова система, особено рака на простатата. Другият български алпинист Атанас Скатов, който иска да изкачи Еверест без шерпи не получава разрешение от китайските власти, които с затегнали правилата за изкачване след инцидента с Боян Петров.", "date": "2018.05.20", "title": "Спорт: Българинът Слави Несторов покори Еверест"}
{"url": "http://www.focus-news.net/news/2018/05/20/2523919/povdignaha-obvinenie-na-mazh-bludstval-s-detsa-v-stolichno-uchilishte-obzor.html", "text": "33-годишен мъж бе обвинен за блудство с две деца в столичното 17-о Средно училище в кв. „Западен парк“. Мъжът бе задържан в петък след сигнал на родители за непристойно поведение от негова страна, а днес задържането му е удължено с прокурорско постановление за 72 часа.. Обвинението срещу мъжа е за престъпление по чл. 149, ал. 5, за което НК предвижда наказание \"лишаване от свобода\" от 5 до 20 години. Децата са разпитани в \"синя стая\" с участието на психолог и пред съдия. От прокуратурата обясниха, в своите обяснения лидето признава за извършените блудствени действия, но по различен начин представя случилото се. Мъжът има стари криминални регистрации за престъпления като кражби, но няма данни друг път да е извършвал подобни действия. Задържаният е имал регламентиран достъп до училището, тъй като е имал договорни отношения с фирма, която извършва доставки в училището. В неделя предстои внасяне на делото в съда с искане за налагане на най-тежката мярка за неотклонение \"задържане под стража\".", "date": "2018.05.20", "title": "Повдигнаха обвинение на мъж, блудствал с деца в столично училище (ОБЗОР)"}
{"url": "http://www.focus-news.net/news/2018/05/20/2524206/ekathimerini-dvama-zapodozreni-sa-arestuvani-za-napadenieto-varhu-kmeta-na-solun.html", "text": "Двама мъже са били арестувани в северното пристанище на Солун във връзка с нападението срещу кмета на града Янис Бутарис, съобщава Ekathimerini.\r\nМъжете са били задържани благодарение на видеоматериал от инцидента.\r\nПолицията заяви, че заподозрените са гръцки гражданин на 20 години и грузински гражданин от гръцки произход на 36 години, който има криминално досие в страната. Йонислав Дочев", "date": "2018.05.20", "title": "Ekathimerini: Двама заподозрени са арестувани за нападението върху кмета на Солун"}
{"url": "http://www.focus-news.net/news/2018/05/20/2524205/smolyan-kandidatite-na-bsp-i-gerb-otivat-na-balotazh-za-kmetskiya-post-v-selo-beden-obshtina-devin.html", "text": "Кандидатите на БСП и ГЕРБ отиват на балотаж за кметския пост в село Беден. Това показват данните от предварителното преброяване на бюлетините. Николай Димов от БСП е получил 105 гласа, а за кандидата на ГЕРБ - Стоян Настанлиев са гласували 93 избиратели. \r\nВ балотажа следващата седмица няма да участва кандидатът на ДПС Румен Каров, който е получил 26 гласа.\r\nИзборният ден в населеното място приключи при 66% избирателна активност. От общо 351 гласоподаватели по окончателен списък, правото си на вот са упражнили 231 души. До приключването на изборния ден не са получавани жалби и сигнали за нарушения на изборния процес.\r\nДо провеждането им се стигна след като в началото на годината доскорошният кмет Захари Стоилов подаде оставка, за да замине на работа в чужбина.", "date": "2018.05.20", "title": "Смолян: Кандидатите на БСП и ГЕРБ отиват на балотаж за кметския пост в село Беден, община Девин"}
{"url": "http://www.focus-news.net/news/2018/05/20/2523918/the-observer-evropa-se-opitva-da-sazdade-obedinen-front-sreshtu-amerikanskiya-prezident.html", "text": "Европа се опитва да създаде обединен фронт срещу американския президент, пише британският вестник The Observer.\r\nБеше малко тясно на срещата на върха на ЕС миналата седмица в Националния дворец на културата в София, внушителна комунистическа реликва. Шест министър-председатели от страните от Западните Балкани и техните обкръжения изпълниха огромните  коридори и стълбищ  между деликатните срещи с лидерите  на ЕС и дори още по-деликатните  медийни изяви.\r\nСрещата на върха на Западните Балкани трябваше да бъде офанзива за очароване, предназначен да завладее сърцата на лидерите на Албания, Босна и Херцеговина, Сърбия, Черна гора, Бивша югославска република Македония и Косово. Но лидерите на ЕС бяха демонстративно разсеяни. От самото начало Доналд Тръмп беше превзел срещата.\r\nВечерята на лидерите с кюфтета и биволската пържола миналата сряда трябваше да бъде посветена на дискусии за летаргичното представяне на ЕС в областта на цифровите иновации. Но неотдавнашното решение  на Тръмп да се откаже от ядрената сделка с Иран, известна като Съвместен всеобхватен план за действие, и да поведе трансатлантическа търговска война, като отказва да освободи вносителите от ЕС от наказателни тарифи за стомана и алуминий, доминираше над цялото мен.\r\nДоналд Туск, председател на Европейския съвет, сравни Тръмп с Китай и Русия като заплаха за европейските интереси и сигурност. \"Като погледнете последните решения на президента Тръмп, някои биха могли да мислят с такива приятели кой има нужда от врагове?\", каза Туск.\r\nКакто Иран, така и тарифната война са предизвикателства пред суверенитета на ЕС, каза френският Еманюел Макрон пред колегите си, изискващи единен отговор. \"Едно нещо ми е много ясно\", каза Гюнтер Йотингер, комисарят по бюджета на ЕС. - Тръмп презира слабите\".\r\nСрещата на върха на Западните Балкани трябваше да бъде офанзива за очароване, предназначена да завладее сърцата на лидерите на Албания, Босна и Херцеговина, Сърбия, Черна гора, Бивша югославска република Македония и Косово. Но лидерите на ЕС бяха демонстративно разсеяни. От самото начало Доналд Тръмп отвлече тази среща.\r\nНо всъщност ЕС не е единен за това как трябва да реагира на заплахата от търговска война и почти отчаян за съдбата на Иранската сделка, постигната през 2015 г., при която Техеран прие строги ограничения на своята ядрена програма в замяна на вдигане на  санкциите, които задушаваха икономиката му повече от десетилетие. Европейските компании се изтеглят от Иран всеки ден. Независимо от обещанието на ЕС да поддържа доверието в споразумението, все по-малко вероятно е Техеран да стигне до заключението, че икономическите ползи продължават да го налагат.\r\nПо отношение на търговията обаче ЕС смята, че може да има сделка, която да бъде постигната. Тръмп иска да принуди ЕС да започне по-широки разговори за това как блокът третира американските продукти в замяна на отпадането на тарифите от стомана и алуминий. По-специално, той обеща, че ако ЕС не отвори пазарите си, \"ще обложим Мерцедес-Бенц и ще обложим BMW.\"\r\nПрез 2017 г. в САЩ са продадени 1.3 млн. немски автомобила - 10% от общото производство, като приходите възлизат на 29.4 млрд. Евро. Ангела Меркел, германският канцлер, иска и трябва да говори за търговия.\r\nМартин Зелмайер, дясната ръка на председателя на Европейската комисия Жан-Клод Юнкер, начерта  линия за момента: няма да има разговори, освен ако няма постоянно освобождаване на европейските предприятия от наказателните тарифи.\r\nЕто го морковчето  за Тръмп - ЕС предлага да увеличи вноса на природен газ от САЩ, да осигури реципрочен достъп за промишлени продукти и да обсъди реформата на Световната търговска организация.\r\n\"От гледна точка на Тръмп, това ще бъде победа за САЩ и бихте могли да кажете, че това ще бъде концесия от страна на ЕС\", каза един от старшите дипломати от ЕС. \"Холандия, Франция и Испания са против стратегията. За Берлин това е бърз изход от дилемата. За Париж това е: \"Трябва да мислим дългосрочно за това, до къде искаме да стигнем  с тази администрация и къде искаме да насочим енергията и ресурсите си\" (Но) е важно да осъзнаем за всички нас в ЕС, че търговските преговори с тази администрация очевидно няма да бъдат лесни“. Юлиян Марков", "date": "2018.05.20", "title": "The Observer: Европа се опитва да създаде обединен фронт срещу американския президент"}
{"url": "http://www.focus-news.net/news/2018/05/20/2523921/tass-bivsh-pilot-na-meksikanskata-kompaniya-global-air-kazva-che-samoletite-y-chesto-se-povrezhdat.html", "text": "Бивш пилот на мексиканската компания Global Air, чийто самолет се разби в петък в Куба, казва, че самолетите й често се повреждат, пише мексиканския вестник , цитиран от TACC.\r\nПо негови думи на него неколкократно му се е налагало да пилотира самолети с повредено оборудване и навигационни системи. Техниците  на компанията се оплаквали, че не им достигат резервни части. На компанията й е било забранено да лети на територията на Чили.\r\nТой е летял и на трите самолета на авиокомпанията, включително и на катастрофиралия и е информирал ръководството за неизправности по машините. Бившият пилот познава командира на разбилия се самолет – Хорхе Нунес и казва за него, че е бил „много способен, добре подготвен и сериозен“.\r\nСамолетът, който катастрофира е бил на почти 39 години, но е преминал технически преглед през ноември 2017 година, а от три месеца е изпълнявал полети за кубинската държавна авиокомпания. Юлиян Марков", "date": "2018.05.20", "title": "ТАСС: Бивш пилот на мексиканската компания Global Air казва, че самолетите й често се повреждат"}
{"url": "http://www.focus-news.net/news/2018/05/20/2523912/afp-makedoniya-tryabva-da-promeni-konstitutsiyata-si-predi-da-ima-sdelka-za-imeto.html", "text": "Продължилият 27 години спор за името на Македония не може да бъде решен без конституционни промени в съседната страна, заяви гръцкият премиер Алексис Ципрас в събота, цитиран от AFP.\r\nДва дни след наблюдаваната отблизо среща между Алексис Ципрас и македонският министър-председател Зоран Заев  в София гръцкият премиер заяви,че Македония трябва да направи конституционни промени, които да елиминират всички форми на иредентизъм, като предварително условие за постигане на споразумение в спора за името. В същия момент обаче Ципрас казва пред своята партия, че двете страни са „по-близо до споразумение от когато и да било“.\r\n„Не трябва да изпускаме тази историческа възможност. Нека да не предприемаме грешни стъпки в последните метри преди финала“, добави той.\r\nАгенцията напомня, че дори и с помощта на албанските партии, партията на Зоран Заев не разполага с необходимото мнозинство да извърши исканите конституционни промени. Юлиян Марков", "date": "2018.05.20", "title": "АFP: Македония трябва да промени конституцията си преди да има сделка за името"}
{"url": "http://www.focus-news.net/news/2018/05/20/2523922/the-guardian-imalo-e-dve-seriozni-oplakvaniya-sreshtu-meksikanskata-aviokompaniya-chiyto-samolet-se-razbi-v-kuba.html", "text": "Имало е две сериозни оплаквания срещу мексиканската авиокомпания, чийто самолет се разби в Куба, пише британският вестник The Guardian.\r\nСамолетът, който катастрофира в петък в Куба е имал забрана да лети над Република Гвияна заради сериозно претоварване при полетите към Куба. Тези полети се използват от много кубинци за „куфарна търговия“, защото до Гвияна кубинците пътуват без визи. Заради сериозни нарушения е имало препоръка от кубинските авиационни власти да не наемат самолети от тази конкретна авиокомпания.\r\nКубинският министър на транспорта е съобщил, че между загиналите има и пет деца. Трите ранени пасажерки се намират в болница в много тежко състояние. Те са на 19,23 и 39 години и са кубински гражданки.\r\nНа борда на самолета е имало и 20 пастори от евангелистка църква. Те са били на конференция в столицата и са се връщали към Олгин Юлиян Марков", "date": "2018.05.20", "title": "The Guardian: Имало е две сериозни оплаквания срещу мексиканската авиокомпания, чийто самолет се разби в Куба"}
{"url": "http://www.focus-news.net/news/2018/05/20/2523924/rumen-petkov-e-noviyat-predsedatel-na-pp-abv-obzor.html", "text": "Третият конгрес на АБВ започна с връчване на членски карти на новопостъпили членове на партията и завърши с избора на Румен Петков за председател. Кандидатурата на Петков получи подкрепата на 579 делегати. „Против“ са били 3-ма, а 9 – „въздържали се“. Досегашният председател Константин Проданов се оттегли от поста. Проданов поясни, че остава на разположение на Националния съвет, ако бъде избран, но сега е моментът АБВ да създаде един нов управленски екип, който да може да изведе битките, които партията предстои да води. „Вярвам, че това е печелившата формула, знам, че тя е нестандартна, знам, че в България лидерските трансформации стават сцени. При нас те винаги са плод на осъзната необходимост, премислени, не са спонтанни и винаги са с визия за мислене за бъдещето и на партията, и на България“, каза Проданов.\r\nМотото на Третия конгрес на партията бе „Време за битка“. Това бе тема и на политическите изказвания. Досегашният председател на АБВ Константин Проданов, а и президентът на Република България (2002-2012) Георги Първанов коментираха, че АБВ трябва да промени своята тактика. \r\nПърванов заяви, че АБВ трябва да води битка за истината, а не да бъде академичен клуб. „Важно е да заявим, че като потвърждаваме своите неизменни, дългосрочни стратегически цели, ние радикално трябва да променим тактиката си. Това е най-важното, с което трябва да си тръгнем от конгреса. АБВ трябва да има ясна, твърда, активна, действена позиция по многобройните обществени конфликти“, заяви Първанов. По думите му слуховете и опитите за преждевременното отписване на партията са силно преувеличени. \r\nТема на конгреса бе и идеята за ляво политическо обединение. За нея загатна първо досегашния председател на партията Константин Проданов, който посочи, че рецептата за България е един широк, ляв, прогресивен, родолюбив фронт. Проданов разкритикува и опозицията и коментира, че ако левицата не е на власт в България, то е основно и единствено, защото процесът за единение през 2016 г. е бил брутално и едностранно прекратен. \r\nГеорги Първанов от своя страна отбеляза, че АБВ подава своята ръка не от слабост, а за единна сила. „Какъвто и да е отговорът на другите централи, ние ще бъдем активен фактор и катализатор на единението между партиите в левия център и родолюбивото пространство“, коментира президентът на България в периода 2002-2012 г. Той посочи, че е хубаво да се възстанови практика, подобна на „Клуб 100“, тъй като трябва да се покаже, че ще се работи с всички, които имат готовността, волята, характера и капацитета да променят България\r\nСред гостите на форума бе Георгос Верверис от гръцката лява партия СИРИЗА. Той поздрави АБВ с конгреса им и от името на гръцкия премиер Алексис Ципрас. По думите му в региона не бива да се делим на България и Гърция, тъй като сме Балканите и трябва да сме обединени.\r\nДеница КИТАНОВА", "date": "2018.05.20", "title": "Румен Петков е новият председател на ПП АБВ (ОБЗОР)"}
{"url": "http://www.focus-news.net/news/2018/05/20/2523917/anadolu-agency-izrael-nanese-udari-po-teritoriyata-na-siriya.html", "text": "Израелски танкове са обстрелвали от Голанските възвишения позиции на „Хизбула“ в Южна Сирия, предава Anadolu Agency.\r\nЕксплозии са били чути и в района на военното летище Деир ез Зор, като се предполага, че също са резултат от израелски атаки в района.\r\nНяма коментари нито от страна на Израел, нито от страна на Сирия. Не се съобщава за жертви и пострадали.\r\nИзраел обвинява Иран и поддържаната от него групировка „Хизбула“, че се опитват да се окопаят в Сирия и застрашават сигурността му. Юлиян Марков", "date": "2018.05.20", "title": "Anadolu agency: Израел нанесе удари по територията на Сирия"}
{"url": "http://www.focus-news.net/news/2018/05/20/2523926/pregled-na-osnovnite-temi-v-britanskiya-pechat-agentsiya-fokus.html", "text": "Европа се опитва да създаде обединен фронт срещу американския президент, пише британският вестник The Observer.\r\nБеше малко тясно на срещата на върха на ЕС миналата седмица в Националния дворец на културата в София, внушителна комунистическа реликва. Шест министър-председатели от страните от Западните Балкани и техните обкръжения изпълниха огромните  коридори и стълбищ  между деликатните срещи с лидерите  на ЕС и дори още по-деликатните  медийни изяви.\r\nСрещата на върха на Западните Балкани трябваше да бъде офанзива за очароване, предназначен да завладее сърцата на лидерите на Албания, Босна и Херцеговина, Сърбия, Черна гора, Бивша югославска република Македония и Косово. Но лидерите на ЕС бяха демонстративно разсеяни. От самото начало Доналд Тръмп беше превзел срещата.\r\nВечерята на лидерите с кюфтета и биволската пържола миналата сряда трябваше да бъде посветена на дискусии за летаргичното представяне на ЕС в областта на цифровите иновации. Но неотдавнашното решение  на Тръмп да се откаже от ядрената сделка с Иран, известна като Съвместен всеобхватен план за действие, и да поведе трансатлантическа търговска война, като отказва да освободи вносителите от ЕС от наказателни тарифи за стомана и алуминий, доминираше над цялото мен.\r\nДоналд Туск, председател на Европейския съвет, сравни Тръмп с Китай и Русия като заплаха за европейските интереси и сигурност. \"Като погледнете последните решения на президента Тръмп, някои биха могли да мислят с такива приятели кой има нужда от врагове?\", каза Туск.\r\nКакто Иран, така и тарифната война са предизвикателства пред суверенитета на ЕС, каза френският Еманюел Макрон пред колегите си, изискващи единен отговор. \"Едно нещо ми е много ясно\", каза Гюнтер Йотингер, комисарят по бюджета на ЕС. - Тръмп презира слабите\".\r\nСрещата на върха на Западните Балкани трябваше да бъде офанзива за очароване, предназначена да завладее сърцата на лидерите на Албания, Босна и Херцеговина, Сърбия, Черна гора, Бивша югославска република Македония и Косово. Но лидерите на ЕС бяха демонстративно разсеяни. От самото начало Доналд Тръмп отвлече тази среща.\r\nНо всъщност ЕС не е единен за това как трябва да реагира на заплахата от търговска война и почти отчаян за съдбата на Иранската сделка, постигната през 2015 г., при която Техеран прие строги ограничения на своята ядрена програма в замяна на вдигане на  санкциите, които задушаваха икономиката му повече от десетилетие. Европейските компании се изтеглят от Иран всеки ден. Независимо от обещанието на ЕС да поддържа доверието в споразумението, все по-малко вероятно е Техеран да стигне до заключението, че икономическите ползи продължават да го налагат.\r\nПо отношение на търговията обаче ЕС смята, че може да има сделка, която да бъде постигната. Тръмп иска да принуди ЕС да започне по-широки разговори за това как блокът третира американските продукти в замяна на отпадането на тарифите от стомана и алуминий. По-специално, той обеща, че ако ЕС не отвори пазарите си, \"ще обложим Мерцедес-Бенц и ще обложим BMW.\"\r\nПрез 2017 г. в САЩ са продадени 1.3 млн. немски автомобила - 10% от общото производство, като приходите възлизат на 29.4 млрд. Евро. Ангела Меркел, германският канцлер, иска и трябва да говори за търговия.\r\nМартин Зелмайер, дясната ръка на председателя на Европейската комисия Жан-Клод Юнкер, начерта  линия за момента: няма да има разговори, освен ако няма постоянно освобождаване на европейските предприятия от наказателните тарифи.\r\nЕто го морковчето  за Тръмп - ЕС предлага да увеличи вноса на природен газ от САЩ, да осигури реципрочен достъп за промишлени продукти и да обсъди реформата на Световната търговска организация.\r\n\"От гледна точка на Тръмп, това ще бъде победа за САЩ и бихте могли да кажете, че това ще бъде концесия от страна на ЕС\", каза един от старшите дипломати от ЕС. \"Холандия, Франция и Испания са против стратегията. За Берлин това е бърз изход от дилемата. За Париж това е: \"Трябва да мислим дългосрочно за това, до къде искаме да стигнем  с тази администрация и къде искаме да насочим енергията и ресурсите си\" (Но) е важно да осъзнаем за всички нас в ЕС, че търговските преговори с тази администрация очевидно няма да бъдат лесни“.\r\n***Привържениците на Брекзит ще се опитат се да изкушат Ирландия да напусне ЕС, пише британският вестник Sunday Express.\r\nСпоред привържениците на напускането на Великобритания от Европейския съюз съществуват поне 10 причини Ирландия също да напусне съюза и те ще се опитат да изкушат ирландските гласоподаватели да прегърнат идеята през главата на проевропейски настроения ирландски премиер Лио Вардакар на среща с ирландски депутати в ирландския град Слиго.\r\nТе виждат използването на проблема с ирландската граница като троянски кон, с който се стремят да принудят Великобритания да остане в митническия съюз и смятат, че Лио Вардакар изнудва Обединеното кралство по този въпрос. Тяхната позиция е, че най-доброто решение за ирландската граница е и Ирландия да напусне Евросъюза и да се освободи от „оковите“ му.\r\nВъпреки че 90 процента от ирландците искат да останат в ЕС , идеите за хармонизиране на данъчната политика и създаването на обща армия на ЕС биха могли да променят настроенията според тях.\r\n***Имало е две сериозни оплаквания срещу мексиканската авиокомпания, чийто самолет се разби в Куба, пише британският вестник The Guardian.\r\nСамолетът, който катастрофира в петък в Куба е имал забрана да лети над Република Гвияна заради сериозно претоварване при полетите към Куба. Тези полети се използват от много кубинци за „куфарна търговия“, защото до Гвияна кубинците пътуват без визи. Заради сериозни нарушения е имало препоръка от кубинските авиационни власти да не наемат самолети от тази конкретна авиокомпания.\r\nКубинският министър на транспорта е съобщил, че между загиналите има и пет деца. Трите ранени пасажерки се намират в болница в много тежко състояние. Те са на 19,23 и 39 години и са кубински гражданки.\r\nНа борда на самолета е имало и 20 пастори от евангелистка църква. Те са били на конференция в столицата и са се връщали към Олгин", "date": "2018.05.20", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/20/2523913/cnn-sasht-prerazglezhdat-pomoshtta-si-za-severozapadna-siriya.html", "text": "Администрацията на американския президент Доналд Тръмп ще преразгледа предвидените стотици милиони долари за стабилизацията на северозападните райони на Сирия, предава американският телевизионен канал CNN.\r\n„Двеста милиона долара стабилизационна помощ за Сирия подлежат на преразглеждане по искане на президента. За сметка на това средства ще бъдат пренасочени към програми в североизточните райони на Сирия, като това ще бъде преценено след преразглеждането на фондовете“, съобщава източник от администрацията за телевизионния канал.\r\nПрезидентът Тръмп многократно е заявявал, че азиатските партньори на САЩ трябва да поемат своята финансова отговорност, за да може САЩ да се фокусират върху приоритетите си у дома.\r\nСпоред наблюдатели от този ход на американския президент може да се възползват руснаците и други играчи в района, като Иран например.\r\nНаблюдатели припомнят намерението, изразено от Доналд Тръмп да изтегли американските войски колкото може по-скоро от Сирия. На това възразиха министърът на отбраната Джеймс Матис и председателя на началниците на щабове на американските въоръжени сили генерал Джоузеф Дънфорд, като припомнят, че такова преждевременно изтегляне от Ирак през 2011 година даде възможност на „Ислямска държав“ да заваземе значителна част от иракската територия.  Юлиян Марков", "date": "2018.05.20", "title": "CNN: САЩ преразглеждат помощта си за Северозападна Сирия"}
{"url": "http://www.focus-news.net/news/2018/05/20/2523927/anadolu-agency-turski-vazdushni-udari-razrushiha-12-tseli-na-pkk-v-severen-irak.html", "text": "Турски въздушни удари разрушиха 12 цели в Северен Ирак на Работническата партия на Кюрдистан (ПКК), която според турските закони е терористична организация. Предава турската Anadolu Agency.\r\nВ съобщение на турския Генерален щаб  на армията се казва, че целите са били използвани от терористите като скривалища и оръжейни депа и са били разрушени. Въздушните удари са нанесени в районите на Гара, Метина, Синат-Хуфтанин и Хакурк в четвъртък и петък.\r\nПо данни на турската страна ПКК са отговорни за смъртта на повече от 1200 военни и цивилни, откакто възобновиха въоръжената съпротива през 2015 година. Юлиян Марков", "date": "2018.05.20", "title": "Anadolu Agency:  Турски въздушни удари разрушиха 12 цели на ПКК в Северен Ирак"}
{"url": "http://www.focus-news.net/news/2018/05/20/2523930/desetki-rozoproizvoditeli-blokiraha-dvizhenieto-po-patishtata-plovdiv-karlovo-i-plovdiv-peshtera-v-znak-na-protest-sreshtu-niskite-izkupni-tseni-na-rozite-obzor.html", "text": "Десетки розопроизводители блокираха движението по пътищата Пловдив-Карлово и Пловдив-Пещера днес в знак на протест срещу ниските изкупни цени на розовия цвят тази година. Производителите протестираха спонтанно край разклоните за Войнягово, Калофер и Калояново. Полицейски служители насочваха автомобилите по обходни маршрути, а движението бе затруднено за часове. Протестиращите изсипаха розов цвят на земята, за да демонстрират недоволството си, като поискаха спешна намеса на държавата.\r\nВчера производители от Карловско обвиниха в заговор големите фирми в сектора на розопроизводството и розоварните в региона, тъй като по думите им, в разгара на кампанията изкупната цена изкуствено се е сринала до 1,80 лв. за килограм розов цвят. Това, според тях, ги обрича на фалит, а много семейства остават без препитание.\r\nПо повод протестите, министърът на земеделието, храните и горите Румен Порожанов посети Карлово, за да се срещне с розопроизводители. Срещата бе организирана от кмета на Карлово Емил Кабаиванов, който при откриването ѝ обяви, че проблемите в сектора на розопроизводството са се трупали през последните няколко години и са в целия процес – от производството на посадъчен материал и технологията, през взаимоотношенията между розопроизводители и розопреработватели, до износа на крайния продукт на европейските и световни пазари. По време на срещата той поиска да бъдат обсъдени краткосрочни и дългосрочни мерки, които да защитят интересите в бранша. \r\nОт своя страна земеделският министър обеща на протестиращите, че ще бъдат компенсирани заради ниските изкупни цени на розовия цвят. „Това, което ние можем да направим като държава в конкретния случай за по-ниските изкупни цени е да намерим възможност за компенсиране на розопроизводителите по схема „de minimis“. Ние като държава не можем да регулираме изкупните цени. Разбира се, в никакъв случай, те не трябва да бъдат под себестойност“, коментира министър Румен Порожанов. По време на организираната в Карлово среща той подчерта, че трябва спешно да бъде приет Закон за розите и да се регламентира българското розопроизводство. „Нашите изкупуващи дестилерии, работейки на абсолютно международен пазар, предлагат един изключително качествен продукт, като в момента са задъхани от гледна точка на това, че българското розово масло се компрометира постепенно от произведено розово масло, което не е от български розов цвят. Трябва да се преустанови практиката на дестилериите, които произвеждат българско розово масло без вложен български цвят, а го предлагат като такъв на международен пазар и компрометират българското качество“, коментира министър Порожанов. Той обясни, че Законът за розите, който трябва да се приеме, е необходимо да регулира и отношенията в самото производство.\r\nМинистърът на земеделието покани розопроизводителите в министерството, за да се срещнат с представители на дестилериите и да се стигне до обща позиция как да продължи кампанията в оставащите четири седмици. От своя страна, розопроизводителите се заканиха да протестират всеки ден, докато не настъпи положителна промяна в изкупната цена на розовия цвят.", "date": "2018.05.20", "title": "Десетки розопроизводители блокираха движението по пътищата Пловдив-Карлово и Пловдив-Пещера в знак на протест срещу ниските изкупни цени на розите (ОБЗОР)"}
{"url": "http://www.focus-news.net/news/2018/05/20/2523931/pregled-na-mezhdunarodnite-novini-do-6-chasa-agentsiya-fokus.html", "text": "Европейската комисия съобщи в събота, че Гърция се е договорила с международните кредитори за пакета от реформи.\r\nОт Комисията съобщиха, че Гърция ще представи пакета от реформи на среща на финансовите министри от Еврозоната на 24 май и ще ги приложи до следващата такава среща на 21 юни. Повече детайли не се посочват.\r\nГърция е близо до излизане от дълговата криза, която доведе икономиката й до най-тежката депресия от десетилетия и дори застраши съществуването на Еврозоната като цяло. От 2010 досега Гърция получи рекордните 260 милиарда евро срещу реформи в икономиката и пенсионната си система.\r\n***Седем души са убити  и 22-ма задържани при полицейска операция в Рио де Жанейро.\r\nГоворител на полицията в Рио Де Жанейро, която заедно с армията поддържа реда в града е съобщил, че между убитите е и Сержио Луис да Силва – известен наркотрафикант, обвинен и в групово изнасилване на малолетно момиче през 2016 година.\r\nОперацията е започнала в петък в бедните квартали на града – фавели, като убитите са се опитали да избягат в други квартали в северната част на града , но са застреляни при престрелка с полицията.\r\n***Богомолците от атакувания от терористи храм  в Грозни са в шок, разказва свещеника на храма Сергей Абасов.\r\n„Шок, всички (богомолци) са в шоково състояниие. Трябваше да кръщавам тези хора. Сега ще ходя в болницата, за да ги кръщавам“, разказва свещеникът.\r\nАрхиепископът на Махачкала и Грозни Варлаам определи нападението на храма, като неуспешен опит да се разруши междуверския мир в републиката.\r\n„Три месеца след нападението срещу храма в Кизляр на територията на нашата епархия отново се проля кръв. Очевидно силите на злото на са се успокоили и продължават своите опити за разрушаване на междуверския мир в района. Но ние знаем, че Бог е с нас. Ще се моля горещо за оздравяване на ранените и упокоение на душите на загиналите и изразявам надежда за най-бързо изясняване на обстоятелствата около произшествието.\r\nОт регионалното министерство на здравеопазването отбелязват, че състоянието на пострадалите при нападението е стабилно.\r\nПри извършеното днес терористично нападение на църквата  „Св. Архангел Михаил“ в Грозни – столицата на Чеченската република в състава на Руската федерация са загинали двама полицейски служители, командировани от Саратовска област и един посетител на църквата. Четиримата нападатели са убити от силите на реда.\r\n***Полицията в Париж започна разследване, след като известният френски режисьор Люк Бесон е обвинен в изнасилване.\r\nОплакването е подадено от жена, която твърди, че е във връзка с режисьора от две години и се почувствала принудена да бъде интимна с него по професионални причини. Според нея актът, който може да бъде квалифициран като изнасилване е станал в нощта на четвъртък срещу петък.\r\nАдвокат на режисьора е заявил, че „Люк Бесон категорично отрича тези фантасмагорични обвинения. Той познава жената, подала оплакването   и никога не се е държа с нея по неподходящ начин“. Самият Бесон е в чужбина и не е разпитван. \r\n***Назначенията в каталунското правителство са провокативни според управляващите в Испания.\r\nДвама от назначените министри се намират в затвора заради обявяването на независимост на Каталуния, а други двама се намират в Брюксел и са обявени за издирване от испанската полиция.\r\nТози ход на новия президент на областта Ким Тора, според наблюдатели, едва ли ще доведе до отмяна на режима на директно управление на областта от Мадрид. Испанският премиер Мариано Рахой беше обещал, че щом бъде назначено ново легитимно правителство на областта, той ще отмени режима на директно управление. \r\nВ петък обаче говорителят  на правителството Иниго Мендес заяви,че включването в правителството на политици, които са в затвора ще бъде отхвърлено от съда, който вече блокира възможността за назначаване на управител на областта в негово отсъствие.\r\nСпоред представител на управляващата Народна партия от Каталуния „съставянето на новото каталунско правителство е ясно съобщение,че те (сепаратистите) искат да продължат с проблемите, конфликта и провокациите“.\r\n***Транспортният министър на Куба съобщи,че броят на загиналите при самолетната катастрофа в Куба е 110 души, а трима души се намират в болница.\r\nМинистърът също така съобщи националността на загиналите – 99 граждани на Куба, шест души екипаж от Мексико, двама пътници от Западна Сахара, турист от Мексико и двойка от Аржентина. По-рано се съобщаваше за общо 110 души пътници и екипаж.\r\nОт министерството съобщиха, че са намерили едната черна кутия на самолета и се очаква до няколко часа да намерят и другата. Данните от двете устройства са ключови за разследването. Това е най-тежката самолетна катастрофа в Куба от 30 години насам.\r\n***Продължилият 27 години спор за името на Македония не може да бъде решен без конституционни промени в съседната страна, заяви гръцкият премиер Алексис Ципрас в събота.\r\nДва дни след наблюдаваната отблизо среща между Алексис Ципрас и македонският министър-председател Зоран Заев  в София гръцкият премиер заяви,че Македония трябва да направи конституционни промени, които да елиминират всички форми на иредентизъм, като предварително условие за постигане на споразумение в спора за името. В същия момент обаче Ципрас казва пред своята партия, че двете страни са „по-близо до споразумение от когато и да било“.\r\n„Не трябва да изпускаме тази историческа възможност. Нека да не предприемаме грешни стъпки в последните метри преди финала“, добави той.\r\nАгенцията напомня, че дори и с помощта на албанските партии, партията на Зоран Заев не разполага с необходимото мнозинство да извърши исканите конституционни промени.\r\n***Израелски танкове са обстрелвали от Голанските възвишения позиции на „Хизбула“ в Южна Сирия.\r\nЕксплозии са били чути и в района на военното летище Деир ез Зор, като се предполага, че също са резултат от израелски атаки в района.\r\nНяма коментари нито от страна на Израел, нито от страна на Сирия. Не се съобщава за жертви и пострадали.\r\nИзраел обвинява Иран и поддържаната от него групировка „Хизбула“, че се опитват да се окопаят в Сирия и застрашават сигурността му.\r\n***Стрелецът е от Тексас, идентифициран от полицията като Димитриос Пагурцис е странно неемоционален, казва за него неговият адвокат, предава Reuters.\r\nПри стрелбата са загинали десет души, девет от които са ученици. Ранени са 13 човека, двама, от които се намират в критично състояние. Единият е училищния охранител, който пръв се е опитал да спре стрелеца.\r\nУченикът е открил стрелбата в час по рисуване , като е стрелял избирателно по хора, които не харесвал. Майката на едно от загиналите момичета е разказала, че Димитриос е ухажвал агресивно дъщеря й в продължение на четири месеца. Една седмица преди инцидента тя го е изложила пред съучениците му. При нападението тя е била първата жертва.\r\nСемейството му е заявило в изявление, че те са „натъжени и съкрушени“ от стрелбата като всички останали и са готови да сътрудничат на властите.", "date": "2018.05.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/20/2523916/tass-evropeyskiyat-sayuz-i-iran-shte-sazdadat-rabotna-grupa-za-petrolnata-targoviya.html", "text": "Европейският съюз и Иран ще създадат съвместна работна група за петролната търговия, предава TACC.\r\nЗа това се договориха двете страни по време на посещението на еврокомисаря по климата и енергетиката Мигел Ариас Канете в Техеран. Целта на тази работна група ще бъде Иран да може да получи изгода от ядреното споразумение.\r\n„Решихме да създадем работна група по въпросите на петролната търговия и първата среща вече започна. Ние имаме намерение да подпомагаме Иран в сферата на петролната търговия“, зави Канете.\r\nПо неговите думи  създадената група ще се стреми да направи така, че „населението на Иран да получава изгоди от ядреното споразумение. Това е фундаментален елемент на сделката“, добави той\r\nОсвен това двете страни са се договорили да проведат семинар на високо ниво  в Брюксел в края на ноември за ядреното сътрудничество. Еврокомисарят и ръководителят на организацията по ядрена енергетика на ислямската република Али Акбар Салех са потвърдили привързаността на Иран и ЕС към ядреното споразумение. Юлиян Марков", "date": "2018.05.20", "title": "ТАСС: Европейският съюз и Иран ще създадат работна група за петролната търговия"}
{"url": "http://www.focus-news.net/news/2018/05/20/2523923/afpfrenskata-politsiya-e-arestuvala-chechenets-s-podozritelno-oborudvane.html", "text": "Френската полиция е арестувала чеченец с подозрително оборудване в Марсилия, предава AFP.\r\nЧеченецът се е държал странно и е носел електрическо оборудване, което би могло да се използва за направа на взривно устройство. Мъжът е задържан на централната гара в Марсилия, след като бдителни граждани са го докладвали на полицията. При ареста той е отказал да каже името си. Оборудването, което е носел не е опасно, но би могло да се използва за направа на бомба. Мъжът все още не е идентифициран, но той е казал, че е от Чечения и е говорел руски. Юлиян Марков", "date": "2018.05.20", "title": "AFP:Френската полиция е арестувала чеченец с подозрително оборудване"}
{"url": "http://www.focus-news.net/news/2018/05/20/2523929/tass-amerikanski-eksperti-shte-pomognat-na-razsledvaneto-na-samoletnata-katastrofa-v-kuba.html", "text": "Американски експерти ще помогнат на разследването на самолетната катастрофа в Куба, предава  TACC.\r\nЗа това е съобщил министърът на транспорта на Куба Адел Искередо.\r\n„Ние сме дали съгласие за провеждане на техническо обследване на останките на самолета“, заявява министърът. \r\nПо-рано американската самолетостроителна корпорация Боинг съобщи, че има готовност да окаже техническа помощ на разследването.\r\nСамолетът Боинг 737-200 е бил произведен през 1979 година и е бил собственост на различни авиокомпании от Северна  Америка, Африка и Мексико. От три месеца е бил нает от кубинската държавна авиокомпания Кубана, заедно с екипажи от Мексико.\r\nПричината за катастрофата засега е неизвестна. Юлиян Марков", "date": "2018.05.20", "title": "ТАСС: Американски експерти ще помогнат на разследването на самолетната катастрофа в Куба"}
{"url": "http://www.focus-news.net/news/2018/05/20/2523925/reuters-streletsat-ot-teksas-e-stranno-neemotsionalen.html", "text": "Стрелецът е от Тексас, идентифициран от полицията като Димитриос Пагурцис е странно неемоционален, казва за него неговият адвокат, предава Reuters.\r\nПри стрелбата са загинали десет души, девет от които са ученици. Ранени са 13 човека, двама, от които се намират в критично състояние. Единият е училищния охранител, който пръв се е опитал да спре стрелеца.\r\nУченикът е открил стрелбата в час по рисуване , като е стрелял избирателно по хора, които не харесвал. Майката на едно от загиналите момичета е разказала, че Димитриос е ухажвал агресивно дъщеря й в продължение на четири месеца. Една седмица преди инцидента тя го е изложила пред съучениците му. При нападението тя е била първата жертва.\r\nСемейството му е заявило в изявление, че те са „натъжени и съкрушени“ от стрелбата като всички останали и са готови да сътрудничат на властите.   Юлиян Марков", "date": "2018.05.20", "title": "Reuters: Стрелецът от Тексас е странно неемоционален"}
{"url": "http://www.focus-news.net/news/2018/05/20/2523934/interfaks-vav-venetsuela-se-provezhdat-predsrochni-prezidentski-izbori.html", "text": "Във Венецуела се провеждат предсрочни президентски избори, предава руската информационна агенция Интерфакс.\r\nЗа президентския пост се борят четирима кандидати, между които е настоящият президент Николас Мадуро, а негов основен конкурент Енри Фалкон от партията „Прогресивен авангард“. Най-големите опозиционни партии не участват в изборите.\r\nРегистрираните гласоподаватели са 20.3 милиона и още 107 хиляди в чужбина. Според  експерти се очаква много ниска избирателна активност, което може да доведе до близки резултати между основните кандидати.\r\nИзборите се провеждат на фона на тежка икономическа криза, а много политически опоненти са в затвора. Юлиян Марков", "date": "2018.05.20", "title": "Интерфакс: Във Венецуела се провеждат предсрочни президентски избори"}
{"url": "http://www.focus-news.net/news/2018/05/20/2523935/predstoyashti-sabitiya-v-stranata-za-20-may-agentsiya-fokus.html", "text": "***\r\nОт 8.30 часа архиерейска света Литургия в митрополитската катедрала \"Св. Вмца Неделя\" ще бъде оглавена от Негово преосвещенство Белоградчишкия епископ Поликарп - викарий на Софийския митрополит.\r\n***\r\nОт 10.00 часа пред Народен театър „Иван Вазов“ младежи-доброволци от БМЧК-София ще разпространят информационни брошури за ХИВ, а мобилен кабинет на „Каритас-София“ ще предоставя анонимно и безплатно консултиране и изследване за заболяването. \r\n***\r\nОт 11.00 часа министърът на земеделието храните и горите Румен Порожанов ще проведе среща с дестилериите, които преработват розов цвят. Тя ще се проведе в сградата на МЗХГ и на нея са поканени и асоциациите на розопроизводителите и кметове на населените места в региона.\r\n***\r\nОт 11.30 часа жители на Владая ще блокират път Е79 с протест, свързан с реализирането на реверсивното движение на пътя София – Перник.\r\n***\r\nОт 14.00 часа в Информационно-обслужващия център на „Топлофикация София“ ЕАД, който се намира в Централно управление, кв. „Борово“, ул. „Ястребец“ №23 – б, ще се състои пресконференция във връзка с графиците за спиране на топлоподаването в София през летните месеци.\r\n***\r\nОт 19.00 часа в зала 1 на НДК ще се състои Фееричният концерт - спектакъл „Пролетен оперетен бал“.\r\n***\r\nВ зала „България“ Софийската филхармония представя световна премиера на произведение от Румен Бояджиев-син.\r\n***\r\nОт 10.30 часа от пл. „Акад. Николай Хайтов“ ще започне велошествие и преброяване на велосипедистите в Асеновград. Проявата е част от Майските културни празници в Асеновград. \r\n***\r\nОт 18.00 часа в камерна зала на ДКТ ще бъде представен Театър „Реплика“ София - „Сам и“.\r\n***\r\nОт 20.00 часа голяма сцена на ДКТ ще бъде представена ПК „Ажур Пико“ София - „Черното пиле“.\r\n***\r\nОт 21.00 часа на централния площад „Възраждане“ в Габрово мащабен светлинен карнавален парад ще закрие програмата на 6Fest.\r\n***\r\nОт 11.00 часа в Театрален салон „Георги Русев“ ще се състои Концерт на Мъжки хор от гр. Хаселт, Холандия.\r\n***\r\nОт 9.00 часа от реновирания централен площад на града ще стартира Маратона на приятелството \"Плевен\".\r\n***\r\nОт 18.00 часа  в храм „Св. св. Константин и Елена” ще бъде отслужена Архиерейска вечерня с петохлебие. \r\n***\r\nОт 19.00 часа в Голямата зала на Драматичен театър-Пловдив актьорът Марин Младенов ще отбележи 45 години на сцената на  театъра с юбилеен спектакъл.\r\n***\r\nХрамът „Свето Възнесение Господне“ в село Караманово ще отбележи 150-годишен юбилей с архиерейска света литургия, отслужена от Негово Високопреосвещенство Великотърновския митрополит Григорий в съслужение със свещенослужители от епархията.\r\n***\r\nОт 8.45 часа и 9.45 часа край крепостта „Туида“ ще се проведе Планински маратон “Сливен“.\r\n***\r\nОт 11.00 часа Държавен куклен театър „Георги Митев” –Ямбол гостува на сцената на сливенския куклен театър с постановката „Приключенията на Жиночка”.", "date": "2018.05.20", "title": "Предстоящи събития в страната за 20 май (Агенция „Фокус“)"}
{"url": "http://www.focus-news.net/news/2018/05/20/2523936/xinhua-balgarski-grazhdanin-e-zadarzhan-v-ispaniya-za-trafik-na-hashish.html", "text": "Испанската национална полиция е прехванала рибарски кораб, превозващ приблизително 15 тона хашиш. Един от арестуваните трафиканти е българин, предава  Xinhua.\r\nРибарският кораб, който незаконно е плавал под малтийски флаг, е забелязан от испански кораб на около 110 морски мили от източния испански бряг в ранните часове на петък, според прессъобщение на испанското МВР. \r\nЕкипажът – трима холандци и един българин, са арестувани, а корабът е отведен в югоизточното пристанище Алисанте.  Виктор Турмаков", "date": "2018.05.20", "title": "Xinhua: Български гражданин е задържан в Испания за трафик на хашиш"}
{"url": "http://www.focus-news.net/news/2018/05/20/2523933/", "text": "Северна Корея настоява Южна Корея да им върне обратно 12 сервитьорки, за които твърди, че са отвлечени против волята им, предава AFP.\r\nТе са работели в държавен севернокорейски ресторант в Китай. Управителят на ресторанта признава, че ги излъгал и ги е принудил да го последват по нареждане на южнокорейските тайни служби.\r\n„Южнокорейските власти трябва незабавно да върнат нашите гражданки обратно при семействата им и това ще покаже воля за подобряване на двустранните отношения“, заявяват от Пхенян.\r\nСеул настоява, че те са избягали по собствено желание. Юлиян Марков", "date": "2018.05.20", "title": "AFP:  Северна Корея настоява Южна Корея да им върне обратно 12 сервитьорки"}
{"url": "http://www.focus-news.net/news/2018/05/20/2523920/sunday-express-opitvat-se-da-izkushat-irlandiya-da-napusne-es.html", "text": "Привържениците на Брекзит ще се опитат се да изкушат Ирландия да напусне ЕС, пише британският вестник Sunday Express.\r\nСпоред привържениците на напускането на Великобритания от Европейския съюз съществуват поне 10 причини Ирландия също да напусне съюза и те ще се опитат да изкушат ирландските гласоподаватели да прегърнат идеята през главата на проевропейски настроения ирландски премиер Лио Вардакар на среща с ирландски депутати в ирландския град Слиго.\r\nТе виждат използването на проблема с ирландската граница като троянски кон, с който се стремят да принудят Великобритания да остане в митническия съюз и смятат, че Лио Вардакар изнудва Обединеното кралство по този въпрос. Тяхната позиция е, че най-доброто решение за ирландската граница е и Ирландия да напусне Евросъюза и да се освободи от „оковите“ му.\r\nВъпреки че 90 процента от ирландците искат да останат в ЕС , идеите за хармонизиране на данъчната политика и създаването на обща армия на ЕС биха могли да променят настроенията според тях. Юлиян Марков", "date": "2018.05.20", "title": "Sunday Express:  Опитват се да изкушат Ирландия да напусне ЕС"}
{"url": "http://www.focus-news.net/news/2018/05/20/2523937/nimh-vremeto-shte-bade-slanchevo-na-otdelni-mesta-shte-prevali-i-pregarmi.html", "text": "Днес преди обяд над по-голямата част от страната ще бъде предимно слънчево. След обяд отново ще се развие купеста облачност, но само на отделни места ще превали и прегърми. Ще духа слаб до умерен вятър от север-североизток. Максимални температури между 21° и 26°. Атмосферното налягане е близко до средното за май, през деня слабо ще се повиши. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология към БАН. Над Черноморието ще е предимно слънчево. След обяд ще се развие купеста облачност, но само на отделни места, главно по северното крайбрежие ще превали краткотрайно. Ще духа до умерен вятър от север-североизток. Максимални температури на въздуха: 21°-23°. Температурата на морската вода е 17°-22°. Вълнението на морето ще бъде 1-2 бала. Над планините преди обяд ще бъде предимно слънчево. След обяд ще се развие купеста облачност и на места ще превали и прегърми. Ще духа до умерен североизточен, по билата югозападен вятър. Максимална температура на височина 1200 метра около 15°, на 2000 метра – около 8°.", "date": "2018.05.20", "title": "НИМХ: Времето ще бъде слънчево, на отделни места ще превали и прегърми"}
{"url": "http://www.focus-news.net/news/2018/05/20/2523938/gd-granichna-politsiya-intenziven-e-trafikat-za-tovarni-avtomobili-na-granichen-punkt-kapitan-andreevo-na-izhod-ot-stranata.html", "text": "Интензивен е трафикът за товарни автомобили на граничен пункт „Капитан Андреево“ на изход от страната. Това съобщиха от ГД „Гранична полиция“, като информацията за трафика е към 6.00 часа. По границите с Румъния, Сърбия, Македония и Гърция трафикът е нормален.", "date": "2018.05.20", "title": "ГД „Гранична полиция: Интензивен е трафикът за товарни автомобили на граничен пункт „Капитан Андреево“ на изход от страната"}
{"url": "http://www.focus-news.net/news/2018/05/20/2523939/vitseprezidentat-iliyana-yotova-shte-poseti-parka-kalemegdan-v-belgrad-kadeto-sa-bili-posreshtnati-uchenitsite-na-kiril-i-metodiy.html", "text": "От Нитра, Словакия вицепрезидентът Илияна Йотова ще отпътува за сръбската столица Белград. Там ще посети парка „Калемегдан“, където са били посрещнати учениците на Кирил и Методий. Това съобщиха от прессекретариата на държавния глава.  \r\nПо случай 24 май – Деня на славянската писменост и българската просвета и култура, вицепрезидентът Илияна Йотова посети Република Чехия, Република Словакия и Република Сърбия. По време на срещите бяха обсъдени святото дело на славянските първоучители и техните ученици, които поставят началото на обединена Европа, както и ролята на средновековна България за развитието на европейската цивилизация, писменост и култура. \r\nНа 18 май в чешката столица Прага вицепрезидентът Илияна Йотова проведе срещи с ръководствата на Сената на Република Чехия и на Камарата на депутатите. Акцент в разговорите ще бъдат резултатите от срещата на върха ЕС-Западни Балкани. На 19 май Илияна Йотова откри традиционното официално честване на празника на Св. св. Кирил и Методий в Микулчице, на което присъстваха официални лица от Република България и Чешката република. В празника се включиха българи от различни части на Централна Европа. Вицепрезидентът проведе разговори с представители на местната власт на Микулчице и Велехрад. Във водената от Илияна Йотова делегация е доц. д-р Ана Кочева от Института за български език към Българската академия на науките. Доц. Кочева е член на Съвета за работа с българите в чужбина към вицепрезидента.", "date": "2018.05.20", "title": "Вицепрезидентът Илияна Йотова ще посети парка „Калемегдан“ в Белград, където са били посрещнати учениците на Кирил и Методий"}
{"url": "http://www.focus-news.net/news/2018/05/20/2523942/chastichni-mestni-izbori-se-provezhdat-v-2-obshtini-i-8-kmetstva-v-stranata.html", "text": "В този час в 2 общини и 8 кметства в страната започват частични местни избори за избор на кмет. Жителите на община Макреш, област Видин ще избират кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП. През 2016 г. също подаде оставка, но след това я оттегли. Четирима са кандидатите за кметския пост. Това са: Митко Антонов, издигнат от БСП; Николай Ненчев, издигнат от ГЕРБ; Цветомир Николов от Инициативен комитет и Веселин Велков, от Инициативен комитет. \r\nКметски избори ще се проведат и в община Лозница, област Разград. Там един срещу друг в надпреварата за поста ще се изправят Ниязи Ниязиев от ГЕРБ, Севгин Шукри от ДПС и Цветомир Савов от БСП. До изборите в общината се стигна, след като през февруари кметът Айхан Хашимов е осъден бе осъден условно за неправомерно изразходване на бюджетни средства.\r\nИзбори ще се проведат и в кметство Галиче, община Бяла Слатина, област Враца. Трима са кандидатите за кметския пост - Страхил Стоянов - ПП ГЕРБ, Николай Банков - ВМРО – Българско национално движение и Веселин Георгиев Тушинов – БСП. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.\r\nЖителите на кметство Маломир, община Върбица, област Шумен, също ще избират кмет на населеното място, след като предишният кмет - 26-годишният Даниел Перушински започна работа като полицай и оваканти поста. За неговото място ще се борят  Деян Малинов Чолаков от ПП ГЕРБ  и Алдин Албенов Чолаков  от ДПС.\r\nКметски избори ще има и в кметство Миланово, община Велики Преслав, област Шумен. Кандидатите за поста са двама Хасан Хасанов от ГЕРБ и  Салим Ахмед от ДПС. До изборите в населеното място се стигна, след като предишния кмет на - Ариф Мехмед Мехмед подаде молба за  предсрочно прекратяване на пълномощията му.\r\nИзбирателите на кметство Лясково, община Добричка, област Добрич също ще гласуват за кмет. В надпреварата ще участват Захари Асенов от ПП ГЕРБ, Божко Божков от Земеделски народен съюз и Костадин Куртев от БСП. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.\r\nДвама са и кандидатите за кмет на село Семчиново, община Септември, област Пазарджик. Това са Димитър Джамов от ДПС и Пламен Темелков, издигнат от Инициативен комитет. До избор на нов кмет се стигна заради предсрочното отстраняване на предишния кмет Пламен Темелков, на когото испанските власти повдигнати обвинения за трафик на хора.\r\nВ кметство Беден, община Девин, област Смолян също ще се проведат. В надпреварата ще участват трима кандидати - Николай Росенов Димов, издигнат от БСП, Стоян Младенов Настанлиев от ПП ГЕРБ и Румен Славчев Каров, издигнат от ДПС. Частичните местни избори в родопското село се провеждат, след като в началото на годината досегашният кмет Захари Стоилов подаде оставка, за да замине на работа в чужбина.\r\nЖителите на кметство Мост, Община Кърджали, област Кърджали също ще избират кмет. В надпреварата участват двама кандидати -  Емин Исмаил от ПП ГЕРБ и досегашния кмет Лятиф Расим, издигнат от ДПС. До изборите се стигна, след като пълномощията на Лятиф Расим бяха прекратени предсрочно в края на 2017 г. заради участието му в търговско дружество.\r\nИзбори ще се проведат в кметство Криво поле, община Хасково, област Хасково. Кандидатите за кмет също са двама -  Андрей Гаджев, издигнат от ПП ГЕРБ и Асен Христов, издигнат от Движението за права и свободи – ДПС. До частичните избори в селото се стигна след отстраняването на редовно избрания кмет Стойчо Стоев заради влязла в сила присъда за шофиране след употреба на алкохол.", "date": "2018.05.20", "title": "Частични местни избори се провеждат в 2 общини и 8 кметства в страната"}
{"url": "http://www.focus-news.net/news/2018/05/20/2523941/regnum-gazoprovodat-balgariya-sarbiya-shte-bade-izgraden-do-proletta-na-2022-godina.html", "text": "България и Сърбия обявиха окончателното съгласуване на плановете по строителството на газопровод-интерконектор, който ще обедини газоразпределителните мрежи на двете страни. По данни на министерството на енергетиката на България не по-късно от май 2022 г. обектът трябва да бъде въведен в експлоатация, предава  Regnum.\r\nДекларацията за строителството на газопровода е подписана в рамките на състоялата се в София среща на високо равнище ЕС-Западни Балкани министрите на енергетиката на България и Сърбия Теменужка Петкова и Александър Антич. София и Белград са се договорили да сформират съвместна работна група, в чиито рамки ще се съгласуват всички възникващи въпроси по строителството и контрола на всички етапи от осъществяването на проекта.\r\nМинистерството на енергетиката на България съобщава, че оператор на бъдещия газопровод на територията на републиката ще бъде националният оператор „Булгартрансгаз“.  Виктор Турмаков", "date": "2018.05.20", "title": "Regnum: Газопроводът България-Сърбия ще бъде изграден до пролетта на 2022 година"}
{"url": "http://www.focus-news.net/news/2018/05/20/2523928/afp-turskiyat-prezident-shte-provede-predizboren-miting-v-bosna-i-hertsegovina.html", "text": "Турският президент Реджеп Тайип Ердоган ще проведе предизборен митинг в столицата на Босна и Херцеговина – Сараево пред турските граждани живеещи в бившата югославска република, предава AFP.\r\nСараево е избран, след като няколко европейски държави, включително Германия му забраняват да провежда предизборни митинги на тяхна територия.\r\nБосненските медии очакват да се съберат около 20 хиляди души в най-големия спортен комплекс в града. Юлиян Марков", "date": "2018.05.20", "title": "AFP: Турският президент ще проведе предизборен митинг в Босна и Херцеговина"}
{"url": "http://www.focus-news.net/news/2018/05/20/2523940/ministar-ekaterina-zaharieva-shte-rakovodi-delegatsiyata-na-es-na-sreshtata-na-vanshnite-ministri-na-g-20-v-buenos-ayres.html", "text": "Вицепремиерът и министър на външните работи Екатерина Захариева заминава за Аржентина за участие в срещата на външните министри на страните от Г-20, която ще се проведе в Буенос Айрес. Това съобщиха от пресцентъра на МВнР. Екатерина Захариева ще ръководи делегацията на ЕС. В рамките на участието си във форума в Буенос Айрес се очаква вицепремиерът Екатерина Захариева да проведе и двустранни срещи със свои колеги от държавите от Г- 20. Групата на двайсетте – Г-20, е учредена през 1999 г. като формат за среща на финансовите министри и управителите на централните банки. Тя включва 19-те страни с най-големите  икономики в света - Австралия, Аржентина, Бразилия, Великобритания, Германия, Индия, Индонезия, Италия, Канада, Китай, Мексико, Русия, Саудитска Арабия, САЩ, Турция, Франция, Южна Корея, Южна Африка, Япония и Европейския съюз. Членовете на Групата заедно представляват 85% от световния брутен национален продукт, генерират 75% от международната търговия и съставляват две трети от световното население. Аржентина е настоящият ротационен председател на Г-20. Приоритетите, избрани от аржентинското председателство на Г-20 за 2018 г. са бъдеще на заетостта, развитие на инфраструктурата за развитие и устойчивото бъдеще на прехраната.", "date": "2018.05.20", "title": "Министър Екатерина Захариева ще ръководи делегацията на ЕС на срещата на външните министри на Г - 20 в Буенос Айрес"}
{"url": "http://www.focus-news.net/news/2018/05/20/2523946/izrazyavame-saprichastnostta-si-sas-zasegnatite-ot-hiv-pod-mototo-podgotovkata-za-badeshteto-se-osnovava-na-opita-ni-ot-minaloto.html", "text": "Международният ден за съпричастност със засегнатите от ХИВ, който традиционно се отбелязва в третата неделя на месец май, тази година преминава под мотото „Подготовката за бъдещето се основава на опита ни от миналото!”. Това съобщиха от пресцентъра на Министерството на здравеопазването. Кампанията, известна още като Candlelight Memorial, е съвкупност от инициативи за насърчаване на диалог вътре в уязвимите общности и подкрепа на действащите политики в областта на ХИВ-превенцията и грижата за хората, живеещи с вируса. Тазгодишното послание „Подготовката за бъдещето се основава на опита ни от миналото!” изразява необходимостта бъдещите планове да стъпят на усилията, историята и опита за лечението, профилактиката и грижите, свързани с живота с ХИВ, както и правото на живот без стигма и дискриминация, с  достъп до качествени здравни и социални услуги. От началото на тази година до 9 май 2018 г. са открити нови 95 ХИВ–серопозитивни лица, с което носителите на ХИВ в страната са 2810 лица. Съотношението на инфектираните мъже и жени, от общия брой регистрирани лица за тази година е приблизително 8:1 (мъже/жени). Над 90% от новорегистрираните са се инфектирали по сексуален път (53 % при хомосексуален контакт) и 5,3%  – при инжекционна употреба на наркотици. Денят традиционно ще бъде отбелязан в редица градове на страната от партньорите на Националната програма по превенция и контрол на ХИВ и сексуално предавани инфекции – регионални здравни инспекции, общини, неправителствени организации и учебни заведения. Събитията в София: За поредна година от Клуб „С.У.П.Е.Р.“ (ученици от Софийската математическа гимназия, 73-то СУ и други столични училища) организира концерт от 11.00 часа на Лятната сцена в Борисовата градина. Специални гости-участници ще бъдат Деница Караславова от „Гласът на България“ и Прея. От 10:00 до 13:00 часа пред Народен театър „Иван Вазов“ младежи-доброволци от БМЧК-София ще разпространят информационни брошури за заболяването, а мобилен кабинет на „Каритас-София“ ще предоставя анонимно и безплатно консултиране и изследване за ХИВ. Инициативата е в рамките на проект  „Знаещи, Можещи, Здрави”, който Столичната организация на БЧК реализира в рамките на Програма за изпълнение на Общинска стратегия за развитие на физическото възпитание и спорта на Столична община. Информационната кампания цели повишаване на информираността сред младите хора за ХИВ и намаляване на стигмата към хората с ХИВ и техните близки.", "date": "2018.05.20", "title": "Изразяваме съпричастността си със засегнатите от ХИВ под мотото „Подготовката за бъдещето се основава на опита ни от миналото!”"}
{"url": "http://www.focus-news.net/news/2018/05/20/2523945/vratsa-normalno-e-zapochnal-izborniyat-den-v-selo-galiche-obshtina-byala-slatina.html", "text": "Нормално е започнал изборният ден в село Галиче, община Бяла Слатина. Това съобщиха за Агенция „Фокус“ от ОИК-Бяла Слатина. В селото ще се гласува в 4 избирателни секции. Те са отворени и са започнали работа. 1497 са имащите право да гласуват в населеното място. Резултатите за първата избирателна активност се очакват след 11.00 часа.\r\nБиляна ИВАНОВА", "date": "2018.05.20", "title": "Враца: Нормално е започнал изборният ден в село Галиче, община Бяла Слатина"}
{"url": "http://www.focus-news.net/news/2018/05/20/2523947/shumen-navreme-e-zapochnal-izborniyat-den-v-selo-malomir-obshtina-varbitsa.html", "text": "Навреме е започнал изборният ден в с. Маломир, общ. Върбица. Това съобщи за Радио „Фокус“- Шумен Родинка Тодорова, председател на Общинската избирателна комисия във Върбица. Единствената избирателна секция в населеното място е отворила точно в 7.00 часа, в присъствието на целия седемчленен състав. С право на глас в частичните избори за кмет на кметство Маломир са 560 души. От началото на предизборната кампания до сега в ОИК- Върбица не са постъпвали жалби или сигнали за нарушения. Първи данни за избирателната активност в населеното място се очакват към 10.00 часа.\r\nИвелина ИВАНОВА", "date": "2018.05.20", "title": "Шумен: Навреме е започнал изборният ден в село Маломир, община Върбица"}
{"url": "http://www.focus-news.net/news/2018/05/20/2523932/emsc-registrirano-e-zemetresenie-s-magnitud-55-kray-bregovete-na-ostrov-tonga-v-tihiya-okean.html", "text": "Регистрирано е земетресение с магнитуд 5.5 край бреговете на остров Тонга в Тихия океан, съобщава страницата на Европейския средиземноморски сеизмологичен център .\r\nЗеметресението е станало в 3:42 българско време на 102 километра източно от столицата Нукуалофа на дълбочина от 98 километра. Няма данни за пострадали и разрушения. Не е обявявана опасност от възникване на цунами. Юлиян Марков", "date": "2018.05.20", "title": "EMSC: Регистрирано е земетресение с магнитуд 5.5 край бреговете на остров Тонга в Тихия океан"}
{"url": "http://www.focus-news.net/news/2018/05/20/2523948/ekathimerini-kmetat-na-solun-e-napadnat-i-bit-ot-ekstremisti.html", "text": "Кметът на Солун Янис Бутарис е бил настанен в болницата с рана в главата и крака, след като е бил нападнат и бит от екстремисти-националисти, предава  Ekathimerini.\r\nПредседателят на градския съвет на Солун Калипсо Гула съобщи, че кметът е участвал в церемония за свалянето на знамената в памет на  геноцида на етническите гърци в Османската империя през Първата световна война и в последвалата я Гръцко-турска война.\r\nГула съобщи, че около 10 души са приближили 75-годишния Бутарис и са му казали да напусне събитието, а след това са започнали да го замерят с бутилки. Кметът е известен с позициите си срещу национализма.\r\nГула допълни, че Бутарис е бил повален и ритан в главата и краката. Тя допълни, че по време на църковната служба по-рано през деня в памет на жертвите, присъстващите политици са били освиркани.  Виктор Турмаков", "date": "2018.05.20", "title": "Ekathimerini: Кметът на Солун е нападнат и бит от екстремисти"}
{"url": "http://www.focus-news.net/news/2018/05/20/2523949/haskovo-736-zhiteli-na-selo-krivo-pole-imat-pravo-da-glasuvat-za-kmet-izborniyat-den-e-zapochnal-normalno.html", "text": "Нормално е започнал изборният ден в село Криво поле, община Хасково. Това съобщиха за Агенция „Фокус“ от ОИК-Хасково. В селото е разкрита една избирателна секция. 736 жители имат право да гласуват. Информация за първата избирателна активност се очаква след 11.00 часа.\r\nБиляна ИВАНОВА", "date": "2018.05.20", "title": "Хасково: 736 жители на село Криво поле имат право да гласуват за кмет, изборният ден е започнал нормално"}
{"url": "http://www.focus-news.net/news/2018/05/20/2523950/negovo-preosveshtenstvo-belogradchishkiyat-episkop-polikarp-shte-oglavi-nedelnata-sveta-liturgiya-v-katedralniya-hram-sv-vmtsa-nedelya.html", "text": "В празничния за християните неделен ден, с благословението на Негово светейшество Българския патриарх и Софийски митрополит Неофит, архиерейска света Литургия в митрополитската катедрала \"Св. Вмца Неделя\" ще бъде оглавена от Негово преосвещенство Белоградчишкия епископ Поликарп - викарий на Софийския митрополит, предаде репортер на Агенция „Фокус“. Той ще бъде в съслужение с Негово високопреподобие архимандрит Василий - протосингел на Софийска епархия, храмовото духовенство, софийски свещеници и духовници от град Ниш, Сърбия. Светата Литургия ще започне от 8.30 часа. В богослужението ще вземе участие смесеният хор при катедралния храм на град Ниш, Сърбия.  \r\nНикола ПЕТКОВ", "date": "2018.05.20", "title": "Негово преосвещенство Белоградчишкият епископ Поликарп ще оглави неделната света Литургия в катедралния храм \"Св. Вмца Неделя\""}
{"url": "http://www.focus-news.net/news/2018/05/20/2523944/afp-sasht-i-kitay-sa-se-razbrali-da-izbegnat-targovskata-voyna.html", "text": "Китайският вицепремиер Лиу Ху съобщи, че страната му и САЩ са се съгласили да изоставят плановете за търговска война и да не вдигат вносните мита, предава  AFP.\r\nЛиу, който миналата седмица посети Вашингтон с голяма делегация, заяви, че „двете страни реагираха в консенсус, няма да водят търговска война и ще прекратят вдигането на митата една срещу друга“.  Виктор Турмаков", "date": "2018.05.20", "title": "AFP: САЩ и Китай са се разбрали да избегнат търговската война"}
{"url": "http://www.focus-news.net/news/2018/05/20/2523953/denyat-20-may-v-balgarskata-istoriya.html", "text": "На 20 май 1876 година четата на Стоил войвода влиза в с. Нейковци, Котленско, и вдига местното население на въстание. Към четата се присъединяват 24 души. През 1878 г. двадесет и една български църковно-училищни общини от Македония изпращат молба до руския външен министър княз Александър Горчаков за пълно национално освобождение и включване в Българското княжество. През 1989 г. в с. Пристое, Шуменско, е проведен първият митинг на български турци против \"възродителния процес\". През 2007 г. в България се провеждат първите избори за членове на Европейския парламент. На 20 май са родени: артистът Стефан Вълдобрев, Весела Лечева - българска състезателка по спортна стрелба, Стоянка Тодорова Кендерова- османист, арабист, архивист, кодиколог и палеограф, Милена Георгиева Цанева - литературовед и литературен критик. На тази дата умира генерал-лейтенант Владимир Минчов Вазов.\r\n2016 г.\r\nПрезидентът на Република България Росен Плевнелиев присъжда орден „Стара планина“ с лента на г-н Буяр Нишани, президент на Република Албания, „за приноса му за задълбочаване на българо-албанските отношения“. Държавният глава връчва Орден „Св. св. Кирил и Методий” I степен „за големи заслуги за развитието на културата и изкуството“ на Камен Донев, Петя Силянова, Ивайло Стоянов (Мариус Куркински), Стефан Москов, Иглика Трифонова, Георги Господинов, Христо Бойчев, Деян Енев, Станислав Памукчиев, Свилен Блажев, Божидар Козарев, Милко Божков, Васко Василев и\r\nСоня Йончева.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Камен Донев, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Петя Силянова, „за големите ѝ заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Ивайло Стоянов (Мариус Куркински), „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Стефан Москов, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Иглика Трифонова, „за големите ѝ заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Георги Господинов, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Христо Бойчев, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Деян Енев, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Станислав Памукчиев, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Свилен Блажев, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Божидар Козарев, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Милко Божков, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Васко Василев, „за големите му заслуги за развитието на културата и изкуството“.\r\n2016 г.\r\nПрезидентът на Република България връчва Орден „Св. св. Кирил и Методий” I степен на Соня Йончева, „за големите ѝ заслуги за развитието на културата и изкуството“.\r\n2013 г.\r\nНа 20 май 2013 г. с почетен знак „Златен век“ с огърлие са отличени кинорежисьор Рангел Вълчанов и художественият ръководител на групата на Бистришките баби – Дина Колева. С почетен знак „Златен век“ – звезда са отличени поетът Калин Донков, изкуствоведите Бисера Йосифова и Ирина Мутафчиева, актьорите Марин Янев и Стефан Мавродиев. С почетен знак „Златен век“ – печат на Симеон Велики са отличени художниците Божидар Икономов, Петър Чуклев и Никола Манев, режисьорът Светозар Донев, директорът на Националното музикално училище „Любомир Пипков“ Милка Митева, поетът Георги Борисов, хоровият диригент Валентин Бобевски, певецът Мустафа Чаушев и илюзионистите Астор - Антраник Арабаджиян и Корли - Никола Петров. Общо са отличени близо 50 артисти от различни изкуства и дейци на културата.\r\n2013 г.\r\nНа 20 май 2014 г. с почетен знак „Златен век“ с огърлие са отличени оперният певец Никола Гюзелев (посмъртно), актьорите Васил Михайлов и Васил Димитров и оперетната певица Донка Шишманова. С почетен знак „Златен век“ – звезда са отличени етноложката проф. Мила Сантова и композиторът акад. Васил Казанджиев. С почетен знак „Златен век“ – печат на Симеон Велики са отличени 53 дейци на културата, културни институции и меценати.\r\n2007 г.\r\nВ България се провеждат първите избори за членове на Европейския парламент.\r\n1989 г.\r\nВ с. Пристое, Шуменско, е проведен първият митинг на български турци против \"възродителния процес\". Следват митинги и в други селища на областта. По официални сведения между 20 и 27 май в сблъсъците между протестиращите и органите на реда загиват общо 7 и са ранени 28 души от участниците в митингите. Задържани са 40 \"подстрекатели\", които са депортирани.\r\n1947 г.\r\nВ Народното събрание започва обсъждането, а на 27 май и общите парламентарни дебати по проекта на ОФ за конституция. Два дни по-късно лидерът на опозицията в Народното събрание Никола Петков изразява отрицателно отношение към проекта за конституция на ОФ и от името на парламентарната група на опозиционния БЗНС прочита нов проект. Въпреки това на 20 юни Шестото Велико народно събрание приема на първо четене проекта на ОФ за конституция на България с 302 гласа от присъстващи 366 депутати. Така на 4 декември се приема Конституция на Народна република България. Присъстващите 364 депутати (включително тези от опозиционната БРСДП) единодушно я одобряват. Тя влиза в сила на 6 декември 1947 г. и закрепва промените след 9 септември 1944 г., както и републиканското устройство на страната.\r\n1923 г.\r\nИзлиза последният брой на седмичното художествено-хумористично списание \"Маскарад\". Списанието излиза в София от 18 ноември 1922 г. Редактори са Хр. Смирненски (на снимката) и Т. Измирлиев. На изданието сътрудничат Кр. Кюлявков, Й. Стубел, Д. Подвързачов, Д. Калфов, Ил. Бешков, Ал. Жендов, Р. Алексиев и др.\r\n1921 г.\r\nПо предложение на Обществото на народите българското правителството назначава за комисар по въпросите на руските бежанци епископ Стефан Марцианополски.\r\n1899 г.\r\nВ Стара Загора започва да излиза вестник \"Справедливост\". Седмичникът с просветителски и религиозен характер съществува до 19 септември 1902 г., след което е заместен от в. \"Земеделско знаме\". Редактори са Д. Драгиев, Ст. Момчев и др. След учредяването на Българския земеделски съюз \"Справедливост\" става едно от неговите издания.\r\n1894 г.\r\nПо заповед на вътрешния министър, от Кабинета на Съединената легална опозиция, са освободени всички интернирани и арестувани. Между тях са митрополит Климент (на снимката), Трайко Китанчев, 15 редактори на вестници и др. Всички те са противници на стамболовисткият режим. Още през 1887 г., когато идва на власт Стефан Стамболов , макар официално да отменя военното положение, действа срещу противниците си крайно. Те от своя страна преминават към подготвяне на заговори срещу правителството или царя. Дилемата за и против Русия изостря докрай политическите противоречия в страната. След като обаче Фердинанд приема оставката на Стефан Стамболов на власт идва правителство оглавено от К. Стоилов. Благодарение на политическите амнистии голяма част от политическите лидери излизат на свобода или се завръщат в страната. Това дава възможност на съществуващите партии да започнат активна дейност.\r\n1878 г.\r\nКняз Александър Дондуков-Корсаков пристига в Пловдив и встъпва в длъжност руски императорски комисар в България. Временното руско управление в България продължава от юни 1877 г. до началото на юли 1879 г. То започва да съществува като Канцелария за гражданско управление на освобождаваните български градове и села през Руско-турската освободителна война 1877-1878 г. Временното руско управление си поставя за задача да изгради основите на българската държавно-правна организация. В освободените градове и села се създават нови административни и други учреждения на мястото на бившите османски органи. За основна административна единица е определена губернията. В градовете освен градски управителни съвети се създават още и съдебни и полицейски органи. Княз Александър Дондуков­Корсаков е роден на 12 септември 1820 г. След назначаването му за руски императорски комисар в България подкрепя активно всенародното движение на българския народ против решенията на Берлинския конгрес 1878 г. и съдейства за изграждането на гимнастическите дружества в Източна Румелия. Той напуска страната след прекратяване срока на Временното руско управление и пристигането на избрания за български княз Александър I Батенберг. След завръщането си в Русия е генерал-губернатор на Одеса, после – на Харков. В края на живота си княз Александър Дондуков­Корсаков е член на Държавния съвет. Умира на 15 април 1893 г.\r\n1878 г.\r\nДвадесет и една български църковно-училищни общини от Македония изпращат молба до руския външен министър княз Александър Горчаков за пълно национално освобождение и включване в Българското княжество. По силата на Берлинския договор, разкъсал Санстефанска България, Македония и Одринско остават в пределите на Османската империя под пряката власт на султана. За тези две български области не се предвиждала каквато и да било промяна в статута им от времето преди Руско-турската освободителна война 1877-1878 г. Османската империя приема единственото задължение да подготви и проведе в тези две области реформи, чрез които да бъдат изравнени правата на християнското население с тези на мохамеданското. След Берлинския конгрес българите от Македония изпращат до правителствата на Великите сили и Временното руско управление петиции, мемоари и молби, с които протестират срещу решението техните земи да останат в пределите на Османската империя. Наред с мирните протести продължават и четническите акции. Стихийните изяви на съпротива придобиват организиран характер с активното участие на комитетите \"Единство\" и на личности като Натанаил Охридски, М. Кусевич, В. Диамандиев и др. Необвързаността на Запада и на Русия с проблема на Македония и Одринско води до първата въоръжена съпротива спрямо откъсването на областите от пределите на България- Кресненско-разложкото въстание.\r\n1876 г.\r\nЧетата на Стоил войвода влиза в с. Нейковци, Котленско, и вдига местното население на въстание. Към четата се присъединяват 24 души.\r\nСтоил войвода (в средата на снимката) е участник в националноосвободителното движение, войвода на чета. Роден е в с. Инджекьой - днешно Стоил войвода, Сливенско, в бедно селско семейство. През 1864-1873 г. е овчар в Добруджа. През 1873 г. се завръща в родното си село. Сформира малка хайдушка чета в Батовската гора. Оттам прави набези към Варна и Балчик. Дружината му се увеличава и той се прехвърля в Котленския балкан. Предрешени в турски дрехи, а една част от четниците като роби с вързани на гърба ръце, минават през Котел, без някой да открие измамата, и продължават към Сливенския балкан. През 1875 г. емигрира в Румъния. Там се свързва с революционната емиграция. Определен е за помощник-апостол на Ил. Драгостинов и войвода на чета във II - Сливенски, революционен окръг по време на Априлското въстание 1876 г. След избухването на въстанието към четата му се присъединява четата на Ил. Драгостинов и Г. Обретенов. Дружината, към която се включват още въстаници, наброяваща вече 72 души, води няколко тежки сражения с турските потери, тръгнали по следите им след падналия сняг. На 10 май четата води бой при с. Нейково, Котленско, където Стоил войвода е ранен, а знаменосецът Стефан Серткостов е убит. Знамето се поема от Стоил войвода. Заловен е от потеря в местността Съчма чешме, при с. Бинкос. Заради дръзкия му отказ да върви вързан е обезглавен. Турците занасят главата му, набучена на кол, в с. Близнец.\r\n1861 г.\r\nГеорги Раковски изпраща от Белград своя доверен сътрудник Стефан Ряпов в северозападните български райони със задачата да обиколи по-големите селища и да агитира местното население против масовите преселения в Русия.На тази дата са родени:\r\n1970 г.\r\nРоден е артистът Стефан Вълдобрев . Средното си образование той получава в Стара Загора, след което завършва НАТФИЗ \"Кръстьо Сарафов\", специалност актьорско майсторство за драматичен театър в класа на проф. К. Азарян. Същата година дебютира в пиесата \"Дванайста нощ\" (играе Шутът). Дипломира се с участие в дипломния спектакъл \"Черна дупка\", с който печели \"А, Аскеер\" за дебютно представление (1993 г.). През 1994 г. дебютира на сцената на Нар. театър \"Иван Вазов\" в пиесата \"Спомен за една революция\". От 1994 г. е в Театъра на армията. Играе в \"Опит за летене\", \"Майсторът и Маргарита\", \"Много шум за нищо\" и др. През 1997 г. дебютира на сцената на Сатиричния театър в \"Дон Жуан\". Автор е на музиката за 35 театрални постановки; на албума \"Една нощ в театъра\", който включва изцяло театрална музика. Издава следните албуми: \"Обичам те, мила\" (1999 г.), \"Революция\" (1999 г.), \"Към\" (1999 г.), \"Пропаганда, Хромозоми, Силикон\" (2001 г.); музика към филма \"Пансион за кучета\"; музика към спектакъла \"33 начина да бъда с теб\" (2003). Театрални роли - \"Предградие\" (2001 г.), \"Евридика\" (2001). Стихосбирката \"Катапулт\" (1999 г.).\r\n1964 г.\r\nРодена е Весела Лечева - българска състезателка по спортна стрелба. Занимава се със спортна стрелба от 11-годишна, като неин личен треньор е баща й - Николай Лечев. Тя е многократна републиканска шампионка. През 1989, 1991, 1992 и 1994 г. е носителка и на Световната купа. В кариерата си е спечелила 5 световни и 10 европейски титли. Лечева е двукратна вицешампионка от Олимпийските игри в Сеул'88 и Барселона'92. Поставя 17 световни рекорда, от които 5 са абсолютни. Общо Лечева е завоювала над 90 медала в олимпийските дисциплини от олимпийски игри, световни и европейски първенства и турнири за световната купа, от които 43 златни. Международната федерация по стрелба я определя за Стрелец №1 в света през 1986, 1987, 1990 и 1993 г. През 1989 г. е спортист № 1 и на България. След Олимпийските игри в Сидни през 2000 г. Лечева временно прекратява състезателната си дейност и става Генерален секретар на Българската федерация по спортна стрелба, където може да приложи мениджърските си умения и да е в помощ за развитието на спортната стрелба. Избрана е за депутат в 39-то Народно събрание на Република България от гражданската квота на Българската социалистическа партия. Тя е и заместник-председател на Комисията по въпросите на децата, младежта и спорта.\r\n1947 г.\r\nВъв Велинград е родена Стоянка Тодорова Кендерова. Тя работи като османист, арабист, архивист, кодиколог и палеограф. Завършва специалност “Турска филология” и втора специалност “Френски език” в Софийски университет “Св. Климент Охридски” (1970 г.). Учи арабски език в Института за живи езици “Бургиба” в Тунис (1973 г.- 1975 г.). Защитава докторат (1986 г.) в Института по изтокознание на РАН и докторат в Университета по хуманитарни науки “Марк Блок” в Страсбург, научен ръководител проф. П. Дюмон (2000 г.). Специализира в Националната библиотека на Египет (1972 г.), в Националната библиотека на Ирак и Вакъфските библиотеки в Багдад (1976 г., 1977 г.), във Френската академия на науките (CNRS), подразделение “Елзас” в Страсбург (1998 г.). Стипендиант на библиотека “Скиллитър” в Кеймбридж (1991 г.). Издирва извори за българската история в Османския архив в Истанбул (1993 г.). Архивист в Ориенталския отдел на НБ “Св. св. Кирил и Методий” (1970 г. –1996 г.); ръководител (1987 г.-1991 г. и от 1996 г.), главен архивист (от 1996 г.); н. с. (1987 г.), ст. н. с. II ст. (1990 г.). Член е на: Научния съвет на НБКМ (от 1990 г.), Научния съвет към Центъра за славяно-византийски проучвания “Акад. Ив. Дуйчев” (1992 г.), научен екип по османистика към Националния център за научни изследвания (CNRS), (1992 г.) подразделение “Елзас” в Страсбург, Union Européenne des Arabisants et des Islamisants (1992 г.), MELCOM International, The European Association of Middle East Librarians (1995 г.). Преподава арабски и персийски заемки в османския език, османо-турска дипломатика и палеография към Центъра за източни езици и култури в СУ (1989 г.-1994 г., 1999 г.). Гост-преподавател по османски език в Университета “Марк Блок” (Страсбург) и в Университета във Фрайбург (Германия). Автор е на над 80 научни публикации в България и чужбина. Автор е на съчиненията: “Cataloque of Arabic Manuscripts in SS Cyril and Methodius National Library in Sofia. XIIIth-XXth c.” (S., 1984 г.), “Балканския полуостров, изобразен в картините на ал-Идриси. Палеографско и историко-географско изследване” (в съавт., 1990 г.), “Cataloque of Arabic Manuscripts in SS Cyril and Methodins National Zibrary, Sofia, Bulgaria. Hadith Sciences. Ed. by Muhammad I sa Waley.” (London, 1995 г.), “Bibliothéques et livres musulmans dans les territoires balkaniques de l’Empire ottoman. Le cas de Samokov XVIIIe premiére moitie du XIXe siecle”. (Villeneuve d’Ascg, 2002 г.), “Книги, библиотеки и читателски интереси сред самоковските мюсюлмани (XVIII - първата половина на XIX век)” (2002 г.) и др.\r\n1930 г.\r\nРодена е Милена Георгиева Цанева - литературовед и литературен критик. Тя е дъщеря на професор Г. Цанев и сестра на Р. Цанев. През 1953 г. завършва българска филология в Софийския университет ”Св. Климент Охридски”. Защищава дисертация на тема “Иван Вазов в Пловдив”. От 1970 г. е ст. н. с. I степен в Института за литература при БАН. От 1980 г. Цанева е ръководител на Катедрата по българска литература във Филологическия факултет на Софийския университет”Св. Климент Охридски”. За периода 1970-1972 г. е редактор в отдел “Критика и литературознание” в издателство “Български писател”, а от 1976 г. е заместник-главен редактор на сп. “Литературна мисъл”. Член е на СБП. От 1954 г. Цанева сътрудничи на българския периодичен печат с литературно-исторически и литературно-критически студии, статии и рецензии. Работи основно в областта на българската литература след Освобождението. Особено внимание Цанева отделя на живота и творчеството на Иван Вазов. По-специални научноизследователски интереси проявява и към българската поезия между двете световни войни- Ел. Багряна, Н. Фурнаджиев, Ат. Далчев, Хр. Радевски. Н. Вапцаров. За литературоведския облик на Цанева са характерни професионалната ерудиция и прецизният език, съвременният поглед към литературно-историческото явления, психологическото портретиране и детайлният художествен анализ. Съвместно с П. Динеков, П. Зарев и Г. Цанев редактира “Иван Вазов. Стихотворения” (1968 г.) и “Иван Вазов. Повести и разкази” (1971 г.), сборника “Творби и проблеми (Литературни анализи)” (1979 г.) и др. През 1978-1981 г. Цанева е отговорен редактор на отдел в енциклопедия “България”. Нейни съчинения са: “Светослав Минков” (1961 г.), “Из поетичния свят на Иван Вазов” (1965 г.), “Профили и етюди” (1968 г.), “Петима поети” (1974 г.), “По страниците на “Под игото” (1976 г.), “В търсене на герои. Иван Вазов на прелома между две епохи” (1979 г.), “Писатели и творби” (1980 г.), “Поет и общество” (1985 г.), “Автори, творби и проблеми” (1990 г.), “Иван Вазов. Поетически път” (1992 г.), “Патриархът. Етюди върху творчеството на Иван Вазов” (2000 г.).На тази дата умират:\r\n1945 г.\r\nУмира генерал-лейтенант Владимир Минчов Вазов. Братът на Иван Вазов е командир на Пета артилерийска бригада през Първата световна война. През ноември 1915 г. с нея участва в преследването на французите по долината на р. Вардар и е ранен при с. Милитково. Като командир на Първа бригада от Пета Дунавска дивизия през декември 1916 г. Вазов командва в боя при Градешница, на завоя на Черна. За периода 1917-1918 г. той е командир на Девета Плевенска дивизия. Дивизията спечелва последното сражение на македонския фронт при Дойран. В битката Вазов губи около 3 000 души, а англичаните дават приблизително 12 000 жертви. През 1926-1931 г. Вазов е кмет на София.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.20", "title": "Денят 20 май в българската история"}
{"url": "http://www.focus-news.net/news/2018/05/20/2523943/ministar-rumen-porozhanov-shte-se-sreshtne-s-rozoproizvoditeli-koito-protestiraha-zaradi-niskite-izkupni-tseni.html", "text": "В 11.00 часа в Министерството на земеделието, храните и горите министър Румен Порожанов ще се срещне с дестилериите, които преработват розовия цвят. На нея са поканени и асоциациите на розопроизводителите и кметове на населените места в региона. Това съобщиха от пресцентъра на министерството. Вчера министърът се срещна в Карлово с розопроизводителите и кметовете на населените места в региона. Поводът са протестите на земеделски стопани заради ниски изкупни цени на розовия цвят. Той обеща розопроизводителите, които са регистрирани и са претърпели загуби ще получат държавна помощ “де минимис”. Ще се работи и за приемане на Закон за розата, който да регламентира процеса от посадъчния материал до преработката в дестилериите.", "date": "2018.05.20", "title": "Министър Румен Порожанов ще се срещне с розопроизводители, които протестираха заради ниските изкупни цени"}
{"url": "http://www.focus-news.net/news/2018/05/20/2523951/razgrad-normalno-e-zapochnal-izborniyat-den-v-obshtina-loznitsa-veche-ima-glasuvali-zhiteli.html", "text": "Нормално и навреме е започнал изборният ден в Община Лозница. Това съобщи за Радио „Фокус“- Шумен Румяна Костадинова, председател на Общинската избирателна комисия в Лозница. 20-те избирателни секции на територията на общината са отворили в 7.00 часа. Не е имало отсъстващи членове. „Всички са по местата и работим. Вече има и избиратели, които са упражнили правото си на вот“, посочи Костадинова. В частичните местни избори за кмет на Община Лозница с право на глас са 8 034 души.", "date": "2018.05.20", "title": "Разград: Нормално е започнал изборният ден в Община Лозница, вече има гласували жители"}
{"url": "http://www.focus-news.net/news/2018/05/20/2523952/radio-svobodna-evropa-makedoniya-gartsiya-indirektno-othvarlya-predlozhenieto-ilindenska-makedoniya.html", "text": "По непряк начин, чрез позицията, че името трябва да се намери в съответствие с предложението на посредника на ООН Матю Нимиц, че трябва да има географско или времево определение, от правителството на Гърция отхвърлят предложението на македонската страна за „Република Илинденска Македония“, предава радио  „Свободна Европа“ в македонската си редакция.\r\n\"Ние приветстваме позицията на Скопие, че решението на името не може да съществува без приемане на „ерга омнес“ име, съответно за всестранна употреба. Въпреки това, насърчаваме нашите съседи да продължим да работим заедно за намиране на взаимно приемливо решение с географско или времева определение точно както предвижда пакетът от предложения на специалния пратеник на ООН Матю Нимиц“, пише в заявление на гръцкото правителство. \r\nСамо няколко часа по-рано Ципрас информира парламентарните лидери и президента на Всички опозиционни партии в Гърция отхвърлиха предложението за „Илинденска Македония“, заявявайки, че „укрепва иредентизма“.\r\nНа свой ред Ципрас заяви,  че решението за името е близо, но последните стъпки са най-трудните. Виктор Турмаков", "date": "2018.05.20", "title": "Радио „Свободна Европа“ (Македония): Гърция индиректно отхвърля предложението „Илинденска Македония\""}
{"url": "http://www.focus-news.net/news/2018/05/20/2523956/bchk-organizira-informatsionna-kampaniya-po-povod-mezhdunarodniya-den-za-saprichastnost-sas-zasegnatite-ot-hivspin-i-tehnite-blizki.html", "text": "По повод Международния ден за съпричастност със засегнатите от ХИВ/СПИН и техните близки Столичната организация на Българския Червен Кръст (БЧК) в рамките на проект „Знаещи, Можещи, Здрави”, съфинансиран от Програма за изпълнение на Общинска стратегия за развитие на физическото възпитание и спорта на Столична община и реализиран в подкрепа на инициативата \"София - Европейска столица на спорта през 2018 г.\", организира информационна кампания, съобщиха от БЧК.\r\nПроектът „„Знаещи, Можещи, Здрави” развива уменията за безопасно поведение и повишаване на информираността при младите хора на възраст от 15 до 25 години, относно превенцията на ХИВ/СПИН. Дейностите са насочени към развитие на младежкото доброволчество, чрез привличане на младежи доброволци на възраст 15-25 години, ученици, учители, педагогически съветници и родители в провеждане на неформално обучение под формата на презентации по метода „Връстници обучават връстници”, спортни дейности и здравословен начин на живот. Предвидената информационна кампания цели повишаване на информираността сред младите хора за начините за зараняване и предаване на ХИВ/СПИН. С кампанията се търси и формирането на емпатия и намаляване на стигмата към живеещите с болестта и техните близки.\r\nВ рамките на информационната кампания ще бъде осъществено безплатно и анонимно изследване и консултиране за „HIV/СПИН” с мобилен кабинет на „Каритас-София”. Младежи-доброволци от БМЧК-София ще разпространят информационни брошури.\r\nСъбититето ще се проведе от 10.00 до 13.00 часа в алеите пред Народен театър „Иван Вазов”, а мобилният кабинет за анонимно и безплатно консултиране и изследване за ХИВ/СПИН ще бъде позициониран до служебния вход пред Народния театър „Иван Вазов”.", "date": "2018.05.20", "title": "БЧК организира информационна кампания по повод Международния ден за съпричастност със засегнатите от ХИВ/СПИН и техните близки"}
{"url": "http://www.focus-news.net/news/2018/05/20/2523957/toplofikatsiya-sofiya-shte-dade-preskonferentsiya-vav-vrazka-s-grafitsite-za-spirane-na-toplopodavaneto-v-sofiya-prez-letnite-mesetsi.html", "text": "„Топлофикация София“ ЕАД ще даде пресконференция във връзка с графиците за спиране на топлоподаването в София през летните месеци. Това съобщиха от пресцентъра на „Топлофикация София“ ЕАД. Пресконференцията ще се проведе от 14.00 часа в Информационно-обслужващия център на дружеството, който се намира в Централно управление, кв. „Борово“, ул. „Ястребец“ №23 – б.", "date": "2018.05.20", "title": "„Топлофикация София“ ще даде пресконференция във връзка с графиците за спиране на топлоподаването в София през летните месеци"}
{"url": "http://www.focus-news.net/news/2018/05/20/2523955/kardzhali-v-dve-izbiratelni-sektsii-mogat-da-glasuvat-zhitelite-na-selo-most-izborniyat-den-e-zapochnal-normalno.html", "text": "Нормално е започнал изборният ден в село Мост, община Кърджали. Това съобщиха за Агенция „Фокус“ от ОИК-Кърджали. В населеното място се гласува в две избирателни секции. В едната право на глас имат 413 жители, а в другата- 262. След 11.00 часа се очаква информация за първа избирателна активност. \r\nБиляна ИВАНОВА", "date": "2018.05.20", "title": "Кърджали: В две избирателни секции могат да гласуват жителите на село Мост, изборният ден е започнал нормално"}
{"url": "http://www.focus-news.net/news/2018/05/20/2523961/plovdiv-patishtata-v-oblastta-sa-normalno-prohodimi.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурен от Областно пътно управление. През последното денонощие не са постъпвали сигнали за по-сериозни пътни инциденти. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/ч поради ремонтни дейности. Заради ремонта е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути. Движението по пътя Пловдив – Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът на ремонта е до 10 юни. Движението на територията на град Пловдив се осъществява нормално и без затруднения. По-засилено движение се отчита по входно-изходните артерии на града.\r\nВесела КРЪСТЕВА", "date": "2018.05.20", "title": "Пловдив: Пътищата в областта са нормално проходими"}
{"url": "http://www.focus-news.net/news/2018/05/20/2523958/denyat-20-may-v-svetovnata-istoriya.html", "text": "2015 г.\r\nОколо 70 държави подписват новата Международна енергийна харта.\r\n2015 г.\r\nМинистерството на правосъдието на САЩ глобява с 5.7 милиарда долара петте големи банки Barclays, RBS, Citi, JP Morgan и UBS заради тайни споразумения на валутните пазари.\r\n2015 г.\r\nИспанската компания Vortex Bladeless представя прототип на вятърна турбина произвеждаща елетроенергия без въртящи се перки, улавяща до 40% от енергията на вятъра.\r\n2014 г.\r\nАрмията в Тайланд извършва държавен преврат.\r\n2006 г.\r\nПобедител в 51-вото издание на конкурса “Евровизия” става финландската група Lordi и песента “Hard rock hallelujah\". Спечелилата песен е с около 40 точки преднина пред останалите десет финалисти. Домакин на конкурса е Гърция като миналогодишен победител. Водещи са гръцкият певец Сакис Рувас и американската журналистка и актриса от гръцки произход Мария Менунос. Според регламента от 1998 година решаващият глас в \"Песен на Евровизия\" имат зрителите. Чрез телефонно гласуване, провеждано във всички държави участнички, се избира победителят, като зрителите нямат право да гласуват за собствената си държава. Голям брой звезди са започнали своята кариера като участници в конкурса - АВВА, Селин Дион, Тото Котуньо, Дана Интернешънъл и много други.\r\n1882 г.\r\nС присъединяването на Италия към военния съюз между Германия и Австро-Унгария се създава Тройния съюз — организация, която по-късно предизвиква Първата световна война.\r\n1520 г.\r\nЕрнандо Кортес разбива испанските войски, изпратени срещу него, след като се обявява за независим владетел на завладяното от него Мексико. Завоевателя е роден през 1485 г. в обедняло аристократично семейство. Учи в университета в Саламанка. През 1504-1519 г. служи като чиновник в Санто Доминго и Куба. От 1519 г. до 1521 г. успява да завоюва Мексико и да унищожи империята на Ацтеките. Умира на 2 декември 1547 г. в Испания.\r\n1498 г.\r\nПортугалският мореплавател Васко Да Гама пристига в индийското пристанище Калкута, след като е заобиколил цяла Африка и е пресякъл Индийския океан. Така той открива морски път до Индия, използван от всички кораби в продължение на четири века до прокопаването на Суецкия канал. Португалският мореплавател е роден през 1469 г. в Синиш, Португалия и умира на 24 декември 1524 г. в Кочин, Индия.\r\n1191 г.\r\nВойските на Ричард Лъвското Сърце превземат Кипър. Кралят е роден на 8 септември 1157 г. в Оксфорд. Той е от династията Плантагенети и заема престола от 1189 г. Той води непрекъснати войни, струващи огромни средства. Участва в Третия кръстоносен поход през 1189-1192 г. Именно по това време превзема о-в Кипър и крепостта Сен Жан д'Акр в Палестина. На връщане попада в плен при австрийския херцог Леополд V, който го предава на Хенрих VI. През 1194 г. е откупен. От 1194 г. Ричард Лъвското Сърце води война с френския крал Филип II Август, който се стреми да си върне обратно владенията на Плантагенетите във Франция. По време на войната, на 6 април 1199 г. в Шалю, Франция е убит.\r\n325 г.\r\nРимският император Константин I Велики свиква в Никея Първия вселенски събор, на който е приет “символът на вярата”. Осъдено е арианството- християнско течение, отричащо единосъщието на Бог-Отец и Бог-Син. То е определено като “безбожна ерес”. Решено е Великден да се празнува през всяка първа неделя след пролетното пълнолуние.На тази дата са родени:\r\n1946 г.\r\nРодена е Шер - певица и актриса. Името й е Шерилин Саркисиян. Шер има арменски произход по бащина линия и чероки-индианка по майчина линия. Кариерата й започва през 60-те с дуетa й със Сони Боно. Те продават над 80 милиона записа преди съвместната им кариера да завърши през 1974 г. След това тя продава над 100 милиона записа. Шер е единствената звезда от 60-те години на 20 век, която продължава да прави музика до днес.В киното е от 1967 г. Специализира се в романтични и драматични роли - “Добри времена”, “Върни се при мен, Джими Дейн”, “Силкууд”, “Маска”, “Вещиците от Ийстуик”, “Лунатици” “Подозрение”, “Морски сирени”, “Чай с Мусолини”, “Нарушители”. Дискографията й включва: All I Really Want to Do”, “The Sonny Side of Cher” , “Cher [United Artists]”, “With Love, Cher”, “Backstage”, “3614 Jackson Highway”, “Cher [MCA]”, “Gypsys, Tramps & Thieves”, “Foxy Lady”, “Half Breed”, “Bittersweet White Light”, “Dark Lady”, “Stars”, “I’d Rather Believe in You”, “Two the Hard Way [Allman & Woman]”, “Cherished”, “This Is Cher”, “Take Me Home”, “Prisoner”, “I Paralyze”, “Cher [Geffen]”, “Heart of Stone”, “Outrageous”, “Love Hurts”, “You Better Sit Down Kids”, “It’s a Man’s World”, “Believe”, “Believe [CD Single Japan Bonus Track]”, “Take Me Home [Australia]”, “Black Rose”, “Sing America”, “Not. Com. mercial”, “Holdin’ Out for Love”, “The Ugly Duckling”, “Living Proof”.\r\n1806 г.\r\nРоден е Джон Стюарт Мил - английски философ и политолог. Той е един от водещите представители на класическата икономика. Мил започва да изучава гръцки език от 3-годишна възраст. Икономическите му познания се базират на изучаването на Принципите на Рикардо, които баща му публикува под заглавие “Elements of Political Economy” (1821 г.). Докато придружава баща си при пътуванията му, свързани със задълженията му в Източноиндийската компания, и включвайки се в движенията за политическите реформи по онова време, Мил започва да проявява специален интерес към философията и политическите науки. Пише статии по проблемите на правата на жените, логиката, утилитаризма и свободата. В книгата “Essays on Some Unsettled Questions of Political Economy”, написана още когато Мил е на 23 години, се развива теорията за реципрочното търсене. Тази теория обяснява съотношенията при търговията между отделните страни, в случай че те следват правилото за сравнителното предимство. Мил лансира също така идеята за сроковете на търсене, усъвършенства закона на Сей и е автор на една от най-ранните теории за търговския цикъл, която обвързва с намаляването на цените. На проблемите на икономиката е посветена и книгата му “Principles of Political Economy with Some of Their Applications to Social Philosophy”, публикувана през 1848 г. и претърпяла 7 издания още докато Мил е жив. Тази книга се превръща в основното учебно пособие по икономическа проблематика във Великобритания и остава такава до появата на трудовете на Маршал през 1890 г. Книгата съдържа редица новелистични елементи. В нея за първи път се води дискусия по идеалистичния социализъм (Сент Симон и Фурие), главно под въздействието на Хариет Тейлър, която по-късно става съпруга на Мил. В същото време в нея са очертани и икономически концепции, които по-късно се превръщат в основни теории. За първи път в тази книга се разглеждат въпросите за алтернативните разходи, икономии от мащаба, проблема за смесените разходи и дискриминацията по полов признак на пазара на труда. Джон Стюарт Мил умира на 8 май 1873 г. в Авиньон.\r\n1799 г.\r\nРоден е писателят Оноре дьо Балзак. Повлиян е от материализма на френските просветители, смята монархията за единствено правилната форма на държавната власт, съчетана с католицизма. Определен е като \"баща на съвременния френски роман\". Сред по-известните му творби са : \"Човешка комедия\" (поредица от романи, повести и новели (90 завършени творби), представящи грандиозна картина на френското общество; групирани са в 3 части: етюди за нравите - \"Гобсек\" (1830 г.), \"Полковник Шабер\" (1832 г.), \"Йожени Гранде\" (1833 г.), \"Дядо Горио\" (1834 г.-1835 г.), \"Възход и падение на куртизанките\" (1838 г.-1847 г.), \"Братовчедката Бет\" (1846 г.), \"Братовчедът Понс\" (1846-1847), \"Сезар Бирото\" и др.; философски етюди - \"Шагреновата кожа\" и др.; аналитични етюди - \"Физиология на брака\" и др.). Умира на 18 август 1850 г. в Париж.\r\n1277 г.\r\nУмира Пиер Ребулт Джулиани (1220-1277) известен като папа Йоан XXI. Португалец по народност.Загива при сриването на сградата на неговата научна лаборатория.На тази дата умират:\r\n1887 г.\r\nЕкзекутиран е Александър Илич Улянов - руски революционер. Брат на Владимир Илич Ленин. Завършва Симбирската гимназия със златен медал през 1883 г. и следва във Факултета за естествени науки на Петербургския университет. Участва в студенски нелегални събрания и демонстрации, води пропаганда в работническия кръжок. В края на 1886 г. влиза в терористичната фракция на партията “Народна воля” и е един от авторите на нейната програма. В тази програма работническата класа е определена като ядро на “социалистическата партия”, развита е идеята, че инициативата в борбата срещу самодържавието трябва да бъде на интелигенцията, а за основен метод на борба е признат само терорът. Със свои съратници Улянов подготвя покушение над император Александър III, но на 1.03.1887 г. членовете на групата са арестувани. Александър Улянов, П. И. Андреюшкин, В. Д. Генералов, В. С. Осипанов, П. Я. Шевирьов са осъдени на смърт и обесени.\r\n1506 г.\r\nУмира мореплавателят Христофор Колумб. Той е роден през 1451 г. в Генуа. През 1476 г.- 1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция с екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. Това става и официалната дата на откриването на Америка. От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция (1493 г. – 1496 г.), която Колумб оглавява с чин адмирал, се състои от 17 кораба с повече от 1 500 души екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември- остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива о-в Ямайка, а след това архипелага Хардинес дела Рейна, п-в Сапата и о-в Пинос.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.20", "title": "Денят 20 май в световната история"}
{"url": "http://www.focus-news.net/news/2018/05/20/2523954/protothema-aleksis-tsipras-prizova-makedoniya-da-izbyagva-pribarzani-krachki-kam-reshenieto.html", "text": "Гръцкият министър-председател Алексис Ципрас изтъкна централната роля на страната му в преговорите за присъединяването на Македония и Албания към ЕС, предава  Protothema.\r\n„Няма съмнение, че сме важна част от преговорите и че сме приели с голяма роля тази отговорност за последните месеци, но и защитавайки своята национална позиция“, заяви Ципрас. Той допълни, че той води тези преговори от името на всички гърци, приемайки чувствата и мнението им. \r\n„Трябва да открием решение, което да не е крехко и да не рухне след няколко месеца, което няма да засегне достойнството и историята на никой от народите“, заяви министър председателят. Той продължи, изпращайки послание към Македония: „Нека не предприемаме прибързани крачки. Нека внимателно изминем последните метри. Гърция ще помогне за голямата крачка към Европа“. Виктор Турмаков", "date": "2018.05.20", "title": "Protothema: Алексис Ципрас призова Македония да „избягва прибързани крачки към решението“"}
{"url": "http://www.focus-news.net/news/2018/05/20/2523963/sliven-planinski-maraton-shte-se-provede-kray-krepostta-tuida.html", "text": "Планински маратон “Сливен“ – 2018 ще се проведе край крепостта „Туида“. Това съобщиха от пресцентъра на Община Сливен. Той включва бягане 52 км с обща положителна денивелация 2000 м, 32 км/ 1500 м D+, 9 км/400 D+ и планинско колоездене 37 км с изкачване 1600 м. Стартът и финалът са на крепостта „Туида“. В  8.45 часа ще стартират колоездачите, в 9.45 часа –  бегачите на 32 и 52 км, а в 10,15 часа- участниците на 9 км. По-голямата част от маршрута включва планински пътеки и черни пътища в Сливенския балкан, а най-издръжливите бегачи ще прегазят река Луда Камчия. Очакват се около 200 състезатели от различни възрасти, като най-малкият регистриран участник е на 10 г., а най-големият на 63 г. За победителите са осигурени награди, а всеки успешно завършил състезанието ще получи значка с логото на маратона. Маратонът се осъществява за втора поредна година с подкрепата на Община Сливен. Негови организатори са Спортен клуб по ориентиране „Сини камъни“, Сдружение алпийски клуб „Сини камъни“, Армейски спортен клуб по лека атлетика. Спомоществовател е Сдружение „Свети Георги Победоносец“- Сливен. Маратонът се подпомага и от спонсори, които след финала ще раздадат своите награди.", "date": "2018.05.20", "title": "Сливен: Планински маратон ще се проведе край крепостта „Туида“"}
{"url": "http://www.focus-news.net/news/2018/05/20/2523962/pravoslavnata-tsarkva-zapochva-da-proslavya-svetite-veliki-tsare-ravnoapostoli-konstantin-i-elena.html", "text": "С празнични вечерни от днес Православната църква започва да прославя светите велики царе  равноапостоли  Константин и Елена, предаде репортер на Агенция „Фокус“. Храмов празник има известната църква \"Св. св. Константин и Елена\" в Старинния град Пловдив. По този повод от 18.00 часа ще бъде отслужена  Архиерейска вечерня с петохлебие. \r\nНикола ПЕТКОВ", "date": "2018.05.20", "title": "Православната църква започва да прославя светите велики царе равноапостоли Константин и Елена"}
{"url": "http://www.focus-news.net/news/2018/05/20/2523960/ria-novosti-v-moldova-zapochnaha-predsrochni-mestni-izbori.html", "text": "В Молдова в неделя започват частични предсрочни местни избори. Избирателните участъци отвориха врати в 7 часа сутринта (съвпада с българското), предава  РИА Новости.\r\nИзборите ще се проведат в седем населени места в страната, в това число в столицата Кишинев и в Белици – вторият по големина град в Молдова. Ако никой от кандидатите не успее да достигне до 50% от гласовете, след две седмици ще се проведе втори кръг от изборите.\r\nЗа поста кмет на Кишинев претендират 11 кандидати, но основните конкуренти са бившият съветник на президента на Молдова Йон Чебан (председател на социалистите в столичния общински съвет), а също така Силвия Раду – независим кандидат и досегашен изпълняващ длъжността на кмет на столицата. Шансове има и Андрей Нъстасе от „Платформа „Истина и достойнство“ и депутатът от румънския парламент Константин Кудряну, който е подкрепян от Партията на националното единство. \r\nВ Белици фаворити са кандидатът на „Нашата партия“ Николай Кригоришин и кандидатът от Социалистическата партия Александър Усати. \r\nИзбирателните секции затварят врати в 21 часа вечерта.  Виктор Турмаков", "date": "2018.05.20", "title": "РИА Новости: В Молдова започнаха предсрочни местни избори"}
{"url": "http://www.focus-news.net/news/2018/05/20/2523964/sport-lion-vleze-v-shampionskata-liga-sled-hettrik-na-memfis-depay.html", "text": "Лион победи Ница с 3:2 в 38-ми кръг на първенството на Франция. Хет Трик оформи Мемфис Депай. Победата осигурява на Лион място в Шампионската лига заедно с шампиона на страната Пари Сен Жармен и вицешампиона Монако.  \r\nВ Лига Европа ще играят Марсилия, Рени и Бордо. От Лига 1 си заминават Метц и Труа, а Тулуза зае 18-то място и ще играе в плейоф за оставане  с победителя на плейофа в лига 2. От Лига 2 в Лига 1 също така влизат Реймс и Ним.  Виктор Турмаков", "date": "2018.05.20", "title": "Спорт: Лион влезе в Шампионската лига след хеттрик на Мемфис Депай"}
{"url": "http://www.focus-news.net/news/2018/05/20/2523959/regionalen-istoricheski-muzey-shumen-s-nagrada-muzey-na-godinata-za-2017-godina.html", "text": "Наградата Музей на годината за 2017 г. е присъдена на Регионален исторически музей – Шумен от Сдружение „Български музеи“. Това съобщиха от музея. Призът е за организирането на временната експозиция „Градски бит“, разположена в комплекс „Авшарян“ в града. Наградите „Български музеи“ са учредени през 2016 г. и са първите институционално установени награди, които служат за отбелязване на най-добрите практики в музеите за предходната година. Това е тяхното второ връчване и журито в състав д-р Светла Казаларска, доц. д-р Валери Йотов, д-р Силвия Станчева, Боряна Матева и Маргарита Доровска отличи музейните институции и специалисти за приноса им в съхраняването и популяризирането на културно-историческото наследство на страната ни. Според устава на Сдружение „Български музеи“ номинациите в категорията „Музей на годината“ трябва да подчертават постиженията при създаването на нов музей, при реконструкцията на съществуващ музей или на отделна негова експозиция. Единствената награда в категорията е присъдена на Регионален исторически музей – Шумен за иновативния проект, подчертаващ неговата роля при пресъздаването на нашето наследство.", "date": "2018.05.20", "title": "Регионален исторически музей- Шумен с награда Музей на годината за 2017 година"}
{"url": "http://www.focus-news.net/news/2018/05/20/2523965/sofiya-vavezhda-se-vremenna-organizatsiya-na-dvizhenieto-za-izvarshvane-na-tekushti-remonti-po-liniya-na-tramvay-20.html", "text": "Въвежда се временна организация на движението за извършване на текущи ремонти по линия на трамвай 20 в София. Това съобщиха от пресцентъра на Столична община. Във връзка с извършване на ремонти и профилактика на релсовия път се въвежда временна организация на движението, съответно: до 18:00 часа трамвайна линия № 22 ще се движи от ж.к. „Красна поляна“ до трамвайно обръщателно колело „Гео Милев“. Разкрива се временна автобусна линия № 22-ТМ с маршрут: от автостанция „Изток“ (начална спирка на автобусни линии №№  90, 117 и 118) по ул. “Летоструй”, надясно по бул. “Ботевградско шосе” до ж.п. гара „Подуене“, направо по бул. “Мадрид”, надясно по ул. “Проф. Милко Бичев”, надясно по бул. “Ген. Данаил Николаев” и наляво по бул. “Ботевградско шосе” по маршрута до автостанция „Изток“. Автобусите ще спират на съществуващите автобусни спирки по маршрута и двупосочно на трамвайните спирки с кодове 1821 и 1822 “Ул. Алеко Константинов” на бул. “Мадрид”. След 18:00 часа временната автобусна линия № 22-ТМ се закрива и се възстановява движението по трамвайна линия № 22 по постоянния маршрут.", "date": "2018.05.20", "title": "София: Въвежда се временна организация на движението за извършване на текущи ремонти по линия на трамвай 20"}
{"url": "http://www.focus-news.net/news/2018/05/20/2523966/burgas-prodalzhava-izvarshvaneto-na-remontni-deynosti-v-reditsa-patni-uchastatsi-v-oblastta.html", "text": "Продължава извършването на ремонтни дейности в редица пътни участъци в областта. Това каза за Радио „Фокус“ – Бургас дежурният в Областно пътно управление. Нормално натоварен е трафикът по пътищата в Бургаска област. Пътищата са сухи, видимостта е отлична. Нормално натоварено е и движението в града. По-натоварен е автомобилния трафик в района на кръговото кръстовище „Трапезица“ и пред Окръжна болница. По-интензивно е и в района между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация“.\r\nЯнислава КРЪСТЕВА", "date": "2018.05.20", "title": "Бургас: Продължава извършването на ремонтни дейности в редица пътни участъци в областта"}
{"url": "http://www.focus-news.net/news/2018/05/20/2523970/emsc-zemetresenie-s-magnitud-46-s-posledvali-aftershokove-e-registrirano-v-albaniya.html", "text": "Земетресение с магнитуд 4,6 по скалата на Рихтер е регистрирано миналата вечер в югозападната част на Албания, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 20:14 часа местно време (21:14 българско) в събота на дълбочина 15 км. Епицентърът е регистриран на 115 км. южно от Тирана и на 32 км. югоизточно от Вльора. \r\nНяма данни за жертви и разрушения. Последвали са около 10 по-слаби афтершока  с магнитуд 2,2 – 3,0 по скалата на Рихтер.  Виктор Турмаков", "date": "2018.05.20", "title": "EMSC: Земетресение с магнитуд 4,6 с последвали афтершокове е регистрирано в Албания"}
{"url": "http://www.focus-news.net/news/2018/05/20/2523967/veliko-tarnovo-spokoen-e-trafikat-v-grada.html", "text": "Спокоен е трафикът във Велико Търново в почивния ден,  предаде репортер на Радио „Фокус” – Велико Търново. Времето е облачно. Температурата на въздуха е 14 градуса. Пътните настилки са частично мокри. В ниските части има мъгла. По-интензивно е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график за почивен ден. Извършват се ремонти на водопроводна мрежа в старата градска част на Велико Търново. На места движението се осъществява в едната лента.\r\nМокри на места са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.05.20", "title": "Велико Търново: Спокоен е трафикът в града"}
{"url": "http://www.focus-news.net/news/2018/05/20/2523969/veliko-tarnovo-shofyorite-da-se-dvizhat-vnimatelno-v-uchastak-ot-patya-sevlievo-draganovtsi-poradi-izvarshvane-na-stroitelni-raboti.html", "text": "Мокри са пътните настилки на територията на област Габрово. Това съобщиха за Радио „Фокус“ – Велико Търново от Областно пътно управление-Габрово. Времето е облачно. Температурата на въздуха е 14°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движение в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от път Малки Вършец – Крамолин се осъществява с повишено внимание поради оформяне на окопи.\r\nНадежда КРЪСТЕВА", "date": "2018.05.20", "title": "Велико Търново: Шофьорите да се движат внимателно в участък от пътя Севлиево – Драгановци поради извършване на строителни работи"}
{"url": "http://www.focus-news.net/news/2018/05/20/2523968/vidin-normalno-e-zapochnal-izborniyat-den-v-obshtina-makresh-podadena-e-i-parvata-zhalba.html", "text": "Нормално е започнал изборният ден в Община Макреш, подадена е и първата жалба, каза за Радио „Фокус“ – Видин Петър Тодоров, председател на Общинската изборна комисия. Той посочи, че по телефона е подадена и първата жалба за това, че е един от наблюдателите е с недействителен бадж. „Взето е отношение по жалбата, лицето е сменило баджа си“, каза Петър Тодоров. Изборният ден протича нормално в 7-те секции на общината, образувана е допълнително и подвижна секция, хората вече гласуват. 1247 са избирателите, а в списъка на подвижната секция са включени 26 избиратели. Четирима са кандидатите за кмет на общината.\r\nАнна ЛОЗАНОВА", "date": "2018.05.20", "title": "Видин: Нормално е започнал изборният ден в Община Макреш, подадена е и първата жалба"}
{"url": "http://www.focus-news.net/news/2018/05/20/2523973/predstoyashti-mezhdunarodni-sabitiya-za-20-may-april-agentsiya-fokus.html", "text": "Президентски избори във Венецуела.\r\n*** Президентът на Турция Реджеп Тайип Ердоган ще говори на митинг пред турската диаспора в Босна и Херцеговина относно президентските избори на 24 юни.\r\n*** Мило Джуканович ще се закълне като президент на Черна гора.\r\n*** Ще се проведе голям митинг в отговор на призива на президента на Турция Реджеп Тайип Ердоган да се покаже солидарност с Палестина.\r\n***", "date": "2018.05.20", "title": "Предстоящи международни събития за 20  май април (Агенция \"Фокус\")"}
{"url": "http://www.focus-news.net/news/2018/05/20/2523972/daliya-gribauskayte-prezident-na-litva-sarbiya-smyata-krim-za-ukrainski-no-ne-vavede-sanktsii-sreshtu-rusiya.html", "text": "Литовският президент Далия Грибаускайте заяви, че перспективата дали Сърбия ще влезе в ЕС зависи от усилията на републиката по привеждането на своята политика в съответствие с курса на ЕС, което предполага и въвеждане на санкции срещу Русия, предава  Regnum.\r\nСпоред сръбското президентство по време на срещата си с литовския колега президентът на Сърбия Александър Вучич е изразил надежда, че Литва ще подкрепи процеса на присъединяване на Сърбия към ЕС.\r\nГрибаускайте посочи, че „бъдещето на Сърбия в ЕС зависи от предприеманите от нея усилия и политическата определеност да следва направлението на Европа“. Тя подложи на критика Белград, отбелязвайки, че той „от една страна признава териториалната цялост на Украйна, а от друга отказва да се присъедини към санкциите срещу Москва и участва в съвместни военни учения с Русия“.  Виктор Турмаков", "date": "2018.05.20", "title": "Далия Грибаускайте, президент на Литва: Сърбия смята Крим за украински, но не въведе санкции срещу Русия"}
{"url": "http://www.focus-news.net/news/2018/05/20/2523971/smolyan-okolo-10-e-izbiratelnata-aktivnost-v-selo-beden-izborniyat-den-e-zapochnal-normalno.html", "text": "Нормално е започнал изборният ден в девинското село Беден. Това съобщи за Радио „Фокус“ – Смолян председателят на Общинската избирателна комисия – Девин, Татяна Димитрова. Изборният ден е започнал точно в 7.00 часа в единствената избирателна секция в населеното място, в присъствието на всички членове на секционната избирателна комисия. По думите на Димитрова, избирателната активност досега е около 10 %. Гласоподавателите, които са с постоянен адрес в Беден са 391 души. Досега няма сигнали за нарушения. \r\nНели ГЕРГЬОВСКА", "date": "2018.05.20", "title": "Смолян: Около 10% е избирателната активност в село Беден, изборният ден е започнал нормално"}
{"url": "http://www.focus-news.net/news/2018/05/20/2523976/burgas-kontsert-na-preduchilishtnite-grupi-kam-hor-milka-stoeva-shte-se-provede-v-turisticheski-kompleks-akve-kalide.html", "text": "От 11:00 часа започва празничният концерт на предучилищните групи към хор „Милка Стоева“, които се казват „Звездни ноти“ и „Пеещи сърца“ с ръководител Мариета Секлемова. Това каза за Радио „Фокус“-Бургас Весела Христова, управител на туристически комплекс „Акве Калиде“-Бургас. „Малките таланти на популярния детски хор ще отправят призива си към мечтания ваканционен сезон. Затова и концертът ни е озаглавен „Бързай лято“. Те ще изпълнят популярни мелодии познати от конкурса „Сладкопойна чучулига“, както и хитове на английски и френски език“, посочи Христова и допълни, че този концерт е част от цикъла на детска хорова школа „Милка Стоева“ по случай техния юбилей - 70-годишнината, която честват през 2018 г.\r\nЯнислава КРЪСТЕВА", "date": "2018.05.20", "title": "Бургас: Концерт на предучилищните групи към хор „Милка Стоева“ ще се проведе в туристически комплекс „Акве Калиде“"}
{"url": "http://www.focus-news.net/news/2018/05/20/2523977/novosti-albanii-albaniya-i-sarbiya-obedinyavat-usiliya-za-razvitie-na-turizma.html", "text": "Албания и Сърбия са се съгласили съвместно да засилват туристическия потенциал една на друга на изложенията в чужбина, за да привличат колкото се може повече посетители и в двете страни, предава  „Новости Албании“.\r\nМинистърът на търговията на Сърбия Расим Ляйчик и министърът на туризма на Албания Бленди Клоси подписаха съответното споразумение за сътрудничество, целящо привличането на максимален брой чуждестранни туристи в двете държави от чужбина и да стимулират собствените си граждани да посещават курортите на Албания и Сърбия.\r\nПредвижда се сътрудничеството между двете страни в международните туристически организации, а също така съдействие по сътрудничеството между албанските и сръбските организации, които работят в сферата на туризма. \r\nСпоред експертите от двете министерства Балканите трябва да станат известни по света като разнообразно място за почивка, което ще направи възможно увеличаването на броя туристи.  Виктор Турмаков", "date": "2018.05.20", "title": "„Новости Албании“ : Албания и Сърбия обединяват усилия за развитие на туризма"}
{"url": "http://www.focus-news.net/news/2018/05/20/2523978/blagoevgrad-bez-problemi-se-osashtestvyava-preminavaneto-prez-gkpp-kulata.html", "text": "Без проблеми се осъществява преминаването през ГКПП „Кулата“. Това съобщиха за Радио „Фокус“ – Пирин от „Гранична полиция“. Нормално натоварено е и движението на останалите пунктове по българо-гръцката граница.\r\nЛивия НИНОВА", "date": "2018.05.20", "title": "Благоевград: Без проблеми се осъществява преминаването през ГКПП „Кулата“"}
{"url": "http://www.focus-news.net/news/2018/05/20/2523979/dobrich-290-zhiteli-na-lyaskovo-imat-pravo-da-glasuvat-za-kmet-na-chastichnite-mestni-izbori-izborniyat-den-e-zapochnal-normalno.html", "text": "Нормално е започнал изборният ден в кметство Лясково, община Добричка, област Добрич. Това съобщиха за Радио \"Фокус\" – Варна от Общинска избирателна комисия Добричка. „Няма жалби и оплаквания, всички членове на секционната избирателна комисия са по местата си\", заяви председателят на комисията Иглика Станева. В селото е разкрита една избирателна секция. 290 жители на кметство Лясково имат право да гласуват за кмет на частичните местни избори, които се провеждат днес. Първите данни за избирателната активност ще бъдат обявени след 11.00 часа\r\nМарияна ВАЛЕНТИНОВА", "date": "2018.05.20", "title": "Добрич: 290 жители на Лясково имат право да гласуват за кмет на частичните местни избори, изборният ден е започнал нормално"}
{"url": "http://www.focus-news.net/news/2018/05/20/2523981/regnum-v-balgariya-shte-provedat-preotsenka-na-aktivite-na-aets-belene.html", "text": "Правителството на България има намерение да проведе преоценка на активите и пасивите на проекта за строителството на АЕЦ Белене, предава  Regnum.\r\nСпоред министъра на енергетиката на България Теменужка Петкова за последен път подобна оценка е проведена през 2012 г. и оттогава много от периметрите са се променили. В момента преоценката е необходима , за да се определи с какъв дял държавата е готова да участва в осъществяването на проекта.\r\nКакто отбелязва Петкова, процедурата ще се проведе, ако депутатите от Народното събрание подкрепят предложението за свалянето на мораториума върху строителството на втора атомна електроцентрала в страната. Едновременно с това правителството ще пристъпи към избор на стратегически инвеститор за бъдещия обект.\r\nМинистърът подчерта, че целта на правителството е да минимизира всички разходи по проекта. В случай, че бъде взето решение за осъществяването на проекта, станцията ще бъде изградена в следващите 7-8 години.  Виктор Турмаков", "date": "2018.05.20", "title": "Regnum: В България ще проведат преоценка на активите на АЕЦ „Белене“"}
{"url": "http://www.focus-news.net/news/2018/05/20/2523982/vidin-411-e-izbiratelnata-aktivnost-v-obshtina-makresh-kam-0900-chasa.html", "text": "14,11% е избирателната активност на частичните местни избори за кмет на община Макреш към 09.00 часа, съобщи за Радио „Фокус“ – Видин Петър Тодоров, председател на Общинската избирателна комисия. В село Макреш са гласували 38 от имащите право на глас, в село Вълчек гласувалите са 9, в село Толовица – 13, в Цар Шишманово – 15, в Подгоре – 22-ма, в Раковица – 47, в Киреево – 34 души. Членовете на избирателна подвижна секция са тръгнали в 09.00 часа към адресите на хората, включени в списъка.\r\nАнна ЛОЗАНОВА", "date": "2018.05.20", "title": "Видин: 4,11% е избирателната активност в община Макреш към 09.00 часа"}
{"url": "http://www.focus-news.net/news/2018/05/20/2523984/sport-starshi-trenyorat-na-nitsa-napuska-otbora.html", "text": "Старши треньорът на Ница Люсиен Фавр потвърди, че напуска отбора след края на сезона. В последния час от шампионата на Франция „Ница“ загуби от Лион с резултат 2:3, оставайки на осмо място в класирането. \r\nДопълнително Фавр заяви, че напуска не само отбора, но и Франция.   Виктор Турмаков", "date": "2018.05.20", "title": "Спорт: Старши треньорът на Ница напуска отбора"}
{"url": "http://www.focus-news.net/news/2018/05/20/2523983/pazardzhik-zatvoren-e-bulevard-tsar-shishman-v-grada-zaradi-obnovyavane-na-horizontalnata-patna-markirovka.html", "text": "Затворен е булевард „Цар Шишман“ в центъра на Пазарджик заради обновяване на хоризонталната пътна маркировка, предаде репортер на Радио „Фокус“ – Пазарджик. Движението се отбива по обходни улици. Централната пътна артерия е затворена изцяло до приключване на дейностите по поставяне на хоризонталната пътна маркировка, която е в бяло и заменя старата – в жълто и червено.\r\nВаня НИКОЛОВА", "date": "2018.05.20", "title": "Пазарджик: Затворен е булевард „Цар Шишман“ в града заради обновяване на хоризонталната пътна маркировка"}
{"url": "http://www.focus-news.net/news/2018/05/20/2523980/pazardzhik-1253-e-izbiratelnata-aktivnost-na-chastichnite-izbori-za-kmet-na-selo-semchinovo-obshtina-septemvri.html", "text": "Спокойно започна изборният ден за кмет на село село Семчиново, съобщи за Радио „Фокус“ – Пазарджик секретарят на ОИК-Септември Ваня Биволарска. Тя обясни, че всички членове на комисии са се явили навреме, а до този момент няма регистрирани нарушения при протичането на изборния ден. Към 9.00 часа в избирателна секция номер 27, правото си на глас са упражнили 115 от общо 800 гласоподаватели, а в избирателна секция номер 28 са гласували 89 от общо 833 избиратели. Избирателната активност в секция 27 е 14,38%, а в секция номер 28 – 10,68%. Общо избирателната активност към 9.00 часа в село Семчиново е 12,53%. Дежурни екипи на РУ „Полиция“ в град Септември следят за нормалното протичане на изборния ден в село Семчиново, съобщи говорителят на ОДМВР Мирослав Стоянов. Той обясни, че тази сутрин в 07.00 часа бюлетините са предадени на секционните избирателни комисии. „През целия изборен ден извън секциите ще има дежурни полицейски служители. Има дежурни екипи в РУ-Септември в готовност за проверка на сигнали за нередности по време на частичните избори в селото. До момента няма получени данни за установени нарушения или престъпления свързани с изборния процес. Има дежурни гишета на звено „Български документи за самоличност“ в РУ-Септември и ОДМВР-Пазарджик, които при необходимост да съдействат на жителите на село Семчиново за връчване на вече готови лични карти или удостоверения за гласуване“, допълни Стоянов.\r\nВаня НИКОЛОВА", "date": "2018.05.20", "title": "Пазарджик: 12,53% е избирателната активност на частичните избори за кмет на село Семчиново, община Септември"}
{"url": "http://www.focus-news.net/news/2018/05/20/2523986/blagoevgrad-intenzivno-e-dvizhenieto-po-glaven-pat-e-79-i-avtomagistrala-struma-v-oblastta.html", "text": "Интензивно е движението по главен път Е-79 и автомагистрала „Струма“ в Благоевградска област. Пътните настилки в областта са сухи. Това съобщиха за Радио „Фокус“ - Пирин от Областно пътно управление – Благоевград. Натоварено движение, но без образуване на колони от автомобили се наблюдава, и по второкласен път 19 Симитли – Гоце Делчев. През нощта не са регистрирани тежки пътни инциденти в региона. В област Благоевград не се извършват ремонтни дейности, които да налагат въвеждане на ограничения за движението. Повишена е опасността от падащи камъни в Кресненското дефиле и по второкласен път 19 Симитли – Гоце Делчев.\r\nТрафикът е интензивен на входните и изходните пътни артерии на областния център. Колони от автомобили се образуват на места в районите около жп и автогарата. Натоварен трафик, но без задръствания, има по булевардите „Св. Димитър Солунски“ и „Васил Левски“. Движението по улица „Славянска“ в района на болницата се извършва сравнително спокойно. През нощта не са регистрирани тежки инциденти в града. Автобусите се движат по разписание.\r\nЛивия НИНОВА", "date": "2018.05.20", "title": "Благоевград: Интензивно е движението по главен път Е-79 и автомагистрала „Струма“ в областта"}
{"url": "http://www.focus-news.net/news/2018/05/20/2523985/sofiyska-voda-vremenno-shte-prekasne-vodosnabdyavaneto-v-kv-dimitar-milenkov-na-21-may.html", "text": "„Софийска вода” временно ще прекъсне водоснабдяването в кв. „Димитър Миленков“. Това съобщиха от пресцентъра на дружеството. На 21 май във връзка с диагностика на уличен водопровод в кв. „Димитър Миленков“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на кв. „Димитър Миленков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: №203 . Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.20", "title": "„Софийска вода” временно ще прекъсне водоснабдяването в кв. „Димитър Миленков“ на 21 май"}
{"url": "http://www.focus-news.net/news/2018/05/20/2523987/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинска спасителна служба (ПСС) при БЧК.  Температурите варират между 2 и 12 градуса.  На местъ във високите части е облачно. Духа умерен вятър. Съоръженията не работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.20", "title": "ПСС: Добри са условията за туризъм в планините"}
{"url": "http://www.focus-news.net/news/2018/05/20/2523988/pazardzhik-natovareno-e-dvizhenieto-po-glavnite-patishta-v-oblastta.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са сухи. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В родопската част на областта остава повишена опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.05.20", "title": "Пазарджик: Натоварено е движението по главните пътища в областта"}
{"url": "http://www.focus-news.net/news/2018/05/20/2523992/varna-mokri-sa-na-mesta-patnite-nastilki-v-oblastta-zaradi-prevalyavaniya-ot-dazhd.html", "text": "Мокри са на места пътните настилки на територията на Варна и областта, заради преваляванията от дъжд тази нощ, предаде репортер на Радио „Фокус“ – Варна. Към момента времето във Варна е с разкъсана облачност и без валежи, но в часовете около и след обяд на места в региона се очакват краткотрайни валежи от дъжд. Трафикът по основните направления за София, Бургас и Добрич е с нормална интензивност. По автомагистрала „Хемус“ се работи по трасето Невша – Варна от км 375+800 до км 425+500. По автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Продължават дейностите и по третокласния път Старо Оряхово – Гроздьово. От км 23+403 до км 41+705 и от км 0+000 до км 17+377 движението се осъществява в една лента поради частични ремонтни дейности на асфалтовата настилка.\r\nМарияна ВАЛЕНТИНОВА", "date": "2018.05.20", "title": "Варна: Мокри са на места пътните настилки в областта, заради превалявания от дъжд"}
{"url": "http://www.focus-news.net/news/2018/05/20/2523991/kyustendil-v-uchastatsi-ot-patya-smolichano-pelatikovo-e-ogranicheno-dvizhenieto-poradi-propadane-na-patnoto-platno.html", "text": "В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Това съобщиха за Радио „Фокус” – Кюстендил от Областно пътно управление – Кюстендил. Срокът за възстановяване на участъка е 30 юни. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. Интензивен е трафикът по автомагистрала „Струма” и по път Е-79, както и по направлението София – Кюстендил. Слабо натоварен е трафикът в посока от и за ГКПП „Гюешево”. Повишена е опасността от падащи камъни във високопланинските райони.\r\nЛивия НИНОВА", "date": "2018.05.20", "title": "Кюстендил: В участъци от пътя Смоличано – Пелатиково е ограничено движението, поради пропадане на пътното платно"}
{"url": "http://www.focus-news.net/news/2018/05/20/2523989/sputnik-moldova-ministar-predsedatelyat-na-moldova-e-glasuval-na-kmetskite-izbori-v-kishinev.html", "text": "Министър-председателят на Молдова Павел Филип гласува на изборите за кмет на Кишинев, предава „Спутник“  в местната си редакция.\r\nМинистър-председателят заяви, че като жител на Кишинев и той се интересува какво ще се случи по-нататък в столицата на страната.\r\n„Разбира се, гласувах за кмет, който ще работи. Нужен ни е кмет, който да решава проблемите, с които се сблъскват кишиневци. Искаме да живеем чист град, в столица, чиито жители да имат качествени услуги и развита инфраструктура“, отбеляза Филип. \r\nНА 20 май в столицата на Молдова и в няколко други града ще се проведат местни избори. Кандидатите за кмет на Кишинев са 11.  Виктор Турмаков", "date": "2018.05.20", "title": "„Спутник“ (Молдова): Министър-председателят на Молдова е гласувал на кметските избори в Кишинев"}
{"url": "http://www.focus-news.net/news/2018/05/20/2523975/prof-mladen-grigorov-imeto-ilindenska-makedoniya-ne-e-udachno-i-e-napravo-smeshno.html", "text": "Името Илинденска Македония не е удачно и е направо смешно. Това каза проф. Младен Григоров, председател на фондация „Паметници на българската слава“, в интервю за Агенция „Фокус“ във връзка с информацията, че възможен вариант за името на Македония е Илинденска Македония. „Въстанието не е Илинденско, а Илинденско-Преображенско. Организацията до края на Втората световна война, която води въстанието не се казва ВМРО, а ВМОРО (Вътрешна македоно-одринска революционна организация). Гоце Делчев, легендата на цялата организация, няколко пъти идва в Малко Търново в Странджанския край. Това е от гледна точка на историческите факти, които са безспорни. Освен това самите граждани на сегашната Република Македония по този начин си изрязват това минало, за което само допреди два – три месеца непрекъснато им го набиваха в главите на всичките, а именно, че били антични македонци“, посочи проф. Григоров. По думите му изведнъж са изчезнали античните македонци и твърденията им, че  цар Самуил бил македонски цар, въпреки че е царувал 1000 години преди Илинденското въстание. „Така че да кръщаваш една държава на едно събитие, колкото и да е голямо то, според мен, най-резервирано казано е нелогично, да не кажа смешно. Може ли Френската република да се кръсти Република на Френската революция или ние да се кръстим Априлска република България в смисъла, че сме потомци на участници в Априлското въстание. От тяхната гледна точка и от наша, а ние всъщност сме един народ, направо е смешно“, каза проф. Григоров. \r\nДеница КИТАНОВА", "date": "2018.05.20", "title": "Проф. Младен Григоров: Името Илинденска Македония не е удачно и е направо смешно"}
{"url": "http://www.focus-news.net/news/2018/05/20/2523994/ramzan-kadirov-samolichnostta-na-teroristite-atakuvali-hrama-v-grozni-e-ustanovena.html", "text": "Президентът на руската Чеченска република Рамзан Кадиров съобщи, че самоличността на терористите, опитали се да вземат заложници в православния храм „Архангел Михаил“ в центъра на Грозни, е  установена, предава  Regnum.\r\nСпоред него трима от терористите са чеченци, а още един от съседен регион.\r\n„Правоохранителните органи установиха личността на ликвидираните бандити. Двама са жители на село Гелдаган, един от село Аргунский, разположено край Грозни. Главатарят на бандата е жител на съседен регион“, уточни Кадиров.\r\nСъщо така той подчерта, че терористите са получавали указания за атаката по православния храм от една от западните държави. Виктор Турмаков", "date": "2018.05.20", "title": "Рамзан Кадиров: Самоличността на терористите, атакували храма в Грозни,  е установена"}
{"url": "http://www.focus-news.net/news/2018/05/20/2523995/plovdiv-8-dushi-sa-bili-arestuvani-sled-sbivane-po-vreme-na-boyno-shou-v-grada.html", "text": "8 души са арестувани след сбиване по време на бойно шоу между кикбоксьори и боксьори в зала „Колодрума“. Това съобщи за Радио „Фокус“ – Пловдив говорителят на ОДМВР-Пловдив. Сигналът за инцидента е получен към 23.30 часа. Екипи на специализирани полицейски сили са се намесили, за да предотвратят нарастването на сбиването. По първоначални данни участниците в боя са фенове на двете агитки на ЦСКА и Локомотив Пловдив. Тежко пострадали няма. Тепърва ще се изясняват обстоятелствата.\r\nВесела КРЪСТЕВА", "date": "2018.05.20", "title": "Пловдив: 8 души са били арестувани след сбиване по време на бойно шоу в града"}
{"url": "http://www.focus-news.net/news/2018/05/20/2523996/nova-makedoniya-ministar-predsedatelyat-na-harvatiya-e-pod-natisk-da-podade-ostavka.html", "text": "В Хърватия продължава общественият натиск за оставката на министър-председателя Андрей Пленкович, след публикуването на съдържанието от електронната му кореспонденция с подалия наскоро оставка министър на икономиката Мартина Делич за ангажирането на консултанти за приемането на специален закон за предприятието „Акрокор“. Депутатът от партия „Да променим Хърватия“ Иван Лорвинович поиска сегашното правителство да се разпусне и да се свикат предсрочни избори, предава македонската медия  „Нова Македония“.\r\nПо повод аферата, наречена „Hotmail“, хърватският президент Колинда Грабар-Китарович говори открито за скандала, заради който министърът на икономиката Мартина Делич подаде оставка.\r\n„Преди седмица поисках среща с министър-председателя. Очаквам потвърждение на срока, за да обсъдим цялата ситуация. В понеделник ще предложа заседание на националния съвет, защото има нужда от него. Първо - може да има усложнения и дестабилизация на националната икономика. Второ, защото някой е комуникирал с  частни електронни писма“, заяви президентът. Тя отказа да говори за отговорността на министър-председателя, защото все още не се е запознала целия скандал. Виктор Турмаков", "date": "2018.05.20", "title": "„Нова Македония“ : Министър-председателят на Хърватия е под натиск да подаде оставка"}
{"url": "http://www.focus-news.net/news/2018/05/20/2523993/mvnr-nyama-zaginali-balgari-v-samoletnata-katastrofa-v-kuba-na-18-may.html", "text": "Посолството на Република България в Хавана е получило официална информация от кубинските власти, с която се потвърждава, че сред жертвите на самолетната катастрофа няма български граждани. Това съобщиха от пресцентъра на МВнР. На 18 май т.г. самолет на мексиканската авиокомпания „Дамох аеролинеас“ се разби малко след излитането си от летище „Хосе Марти“ в Хавана. На борда са се намирали 113 души, от които трима са оцелели.", "date": "2018.05.20", "title": "МВнР: Няма загинали българи в самолетната катастрофа в Куба на 18 май"}
{"url": "http://www.focus-news.net/news/2018/05/20/2523974/blagoevgrad-burni-aplodismenti-sapatstvaha-finala-na-tara-ra-bumbiya-zam-kmetat-hristina-shopova-vrachi-pochetni-gramoti-na-aleksandar-morfov-i-makedonskiya-naroden-teatar.html", "text": "Бурни аплодисменти за актьорския екип на спектакъла на Александър Морфов „Ничия земя” съпътстваха последната вечер от магията на Международния театрален фестивал „Тара-ра-бумбия” в Благоевград. Това съобщиха от пресцентъра на Община Благоевград. Пълна зала и емоции дадоха ясна заявка, че с всяка година територията за млад театър се разраства. Благодарност към публиката, актьорите, екипа и участници в VI издание на „Тара-ра-бумбия” отправи заместник- кметът по култура и хуманитарни дейности на Община Благоевград Христина Шопова. \r\n„Благодаря Ви, че бяхте част от VI издание на „Тара-ра-бумбия“! За споделените нощи и дни! За търсенето на обща пътека и за това да намерим пречистване чрез изкуството, наречено „Театър“! За нас беше чест да закрием фестивала с представлението „Ничия земя“ на Македонския народен театър и на големия български режисьор, признат и работил по света- Александър Морфов. Като пример за това как чрез изкуството можем да летим през граници, както каза скоро виртуозът Влатко Стефановски, тук, в Благоевград- за едно общо изкуство, за една обща култура, която да е навсякъде. Не беше случайно да изберем фокусът на театралния фестивал, на всички събития в Културния календар на Община Благоевград, да е Македония. Ние ще продължаваме да работим за нашето сътрудничество и за развитието му във всичките му форми. Благодаря на всички екипи- и творческия и техническия, благодарение на които днес имаме един успешен финал на VI поредно издание на „Тара-ра-бумбия“. Пожелавам успех на всички и догодина да се видим на същото място!, каза зам.-кметът Христина Шопова. От името на кмета на Община Благоевград д-р Атанас Камбитов, тя връчи две Почетни грамоти на Александър Морфов и на Македонския народен театър за представлението „Ничия земя“. \r\nДевет дни, Благоевград се превърна в театрална сцена. Зрителите, на шестото издание на Територия за млад театър, успяха да видят любимите актьори, постановки, да си спомнят, да мечтаят заедно с героите. Породени бяха редица въпроси във всеки един спектакъл, а финалът даваше отговорите или поставяше нов казус за размисъл в публиката. За пореден път Благоевград предостави възможност за среща на поколенията на сцената на „Тара-ра-бумбия”. Млади, различни, алтернативни артисти и постановки бяха редом до утвърдени във времето заглавия и актьори, като едните допълваха другите. \r\nКамен Донев, Александър Морфов, Ованес Оросян, Иво Димчев, Явор Гърдев, Театрална работилница „Сфумато“, Драматичен театър Пловдив, Театър „Българска армия“, ЮЗУ „Неофит Рилски“, Столичен куклен театър, Сдружение „Нейно величество тенджерата под налягане“, Независима компания „Северно от Импакт“, Театър „Джинот“-Велес, Театър „Възраждане“, Младежки театър „Николай Бинев“, Театър „Реплика“, Театър „Азарян“, „36 маймуни“ бяха само част от съсвездието, което гостува в Благоевград. Зрителите не останаха безучастни и бяха въвлечени в магията на театъра не само чрез наблюдение на спектаклите, но и чрез реално участие в тях. И тази година предизвикателството беше отправено към всеки вкус, всяка гледна точка, всеки аспект от живота. Възхищението протече взаимно-от публиката към актьорите и обратното. Енергията, която девет поредни дни „Тара-ра-бумбия“ завихри, постави още по- голямо предизвикателство пред следващото издание на  Международния театрален фестивал- Територия за млад театър.", "date": "2018.05.20", "title": "Благоевград: Бурни аплодисменти съпътстваха финала на „Тара-ра-бумбия”, зам.-кметът Христина Шопова връчи почетни грамоти на Александър Морфов и Македонския народен театър"}
{"url": "http://www.focus-news.net/news/2018/05/20/2524002/agentsiya-patna-infrastruktura-predstoi-sreshta-na-predstaviteli-na-api-i-initsiativniya-komitet-ot-vladaya-otnosno-dvizhenieto-v-uchastak-ot-patya-sofiya-pernik.html", "text": "В момента се актуализира проектът за организиране на реверсивно движение със светофарна уредба на път I-1 София - Перник през Владая, при изхода на село Владая в посока София при КПП-то, свързано с въвеждането на тол системата. Търси се решение за повишаване на безопасността и организацията на движението в този участък, тъй като от София влизането във Владая и при гара Владая е с ляв завой, а лентите за движение са само три. Това съобщиха от пресцентъра Агенция „Пътна инфраструктура“ (АПИ) по повод информации в медиите, че инициативен комитет от Владая организира протести и блокади на пътя. \r\nПредстои среща на представители на Агенция „Пътна инфраструктура“ и на инициативния комитет по повод движението по първокласния път в участъка от км 276+162 до км 278+566. За провеждането й членовете на инициативния комитет са уведомени с писмо на 8 май т. г. и такава среща ще се състои до края на месеца. В нея ще участват както експерти от АПИ и Областно пътно управление - София, така и служители от Столична община, на район Витоша и сектор „Пътна полиция“. Целта е на нея да бъде взето съвместно решение и да бъдат набелязани стъпки за повишаване безопасността и безконфликтно придвижване на превозните средства и пешеходците в участъка.\r\nВ момента на път I-1 в района на Владая ежедневно има две ленти за движение в посока София - Перник, а в края на празнични и повече от два почивни дни се осигуряват две ленти в посока Перник - София.\r\nРемонтът на пътя през Владая не е завършил. Той ще продължи през август, когато трафикът през прохода е най-малък и ще приключи до края на 2018 г.", "date": "2018.05.20", "title": "Агенция „Пътна инфраструктура“: Предстои среща на представители на АПИ и инициативния комитет от Владая относно движението в участък от пътя София – Перник"}
{"url": "http://www.focus-news.net/news/2018/05/20/2523990/prof-plamen-pavlov-republika-vardarska-makedoniya-e-edinstveniyat-vazmozhen-variant-za-ime-na-nashata-sasedna-i-bratska-darzhava.html", "text": "Република Вардарска Македония е единственият възможен вариант за име на нашата съседна и братска държава. Това каза историкът проф. Пламен Павлов в интервю за Агенция „Фокус“ във връзка с информацията, че възможен вариант за името на Македония е Илинденска Македония. „Най-неутралното и приемливо име на държавата е Република Вардарска Македония. Още повече, че именно това понятие се е закрепило трайно повече от 100 години и в международната лексика“, коментира проф. Павлов. Историкът предположи, че самият факт, че никъде официално не е било казано името Илинденска Македония, означава, че това е по-скоро някаква версия, отколкото окончателното предложение за име на държавата. „Разбира се, че ние отношение трябва да имаме. Ако в едно име на държавата се влагат антибългарски настроения, ние не можем да не реагираме и то на държавно равнище. Да се надяваме, че ще се намери разум и в Македония, в Гърция, пък и в България, за  едно исторически и географски вярно име, без да се създават нови драматични обстоятелства, нови точки на противостоене. И без това има достатъчно много, за да се измислят и нови“, каза проф. Павлов. \r\nДеница КИТАНОВА", "date": "2018.05.20", "title": "Проф. Пламен Павлов: Република Вардарска Македония е единственият възможен вариант за име на нашата съседна и братска държава"}
{"url": "http://www.focus-news.net/news/2018/05/20/2524003/dogovorenost-za-zadalbochavane-na-rabotata-po-savmestni-nauchni-proekti-s-ispaniya-portugaliya-braziliya-i-chili-e-postignata-na-konsultativno-saveshtanie-po-antarkticheskiya-dogovor.html", "text": "Вчера завърши 41-то Консултативно съвещание по антарктическия договор в Буенос Айрес. Този форум по същество е правителството на Антарктида, където България е пълноправен член от 1998 година. Това съобщиха от Българския антарктически институт. Бяха разисквани въпроси, свързани с международно-правния режим на континента, регулация на засилената туристическа дейност, въвеждането на строги екологични норми при разширяване и строителство на нови бази и сътрудничеството в научната, образователна и културна дейност между антарктическите държави. \r\nПостигната беше договореност за задълбочаване и конкретизиране на работата по съвместни научни проекти с Испания, Португалия, Бразилия и Чили, както и за общи логистични дейности с Полша, Чехия и Украйна. \r\nВече 20 години България е равноправен член на антарктическата общност и с още 28 страни управлява цял един континент.", "date": "2018.05.20", "title": "Договореност за задълбочаване на работата по съвместни научни проекти с Испания, Португалия, Бразилия и Чили е постигната на Консултативно съвещание по антарктическия договор"}
{"url": "http://www.focus-news.net/news/2018/05/20/2524004/sport-galatasaray-specheli-turskata-superliga.html", "text": "Галатасарай стана шампион на първенството на Турция за рекорден, 21 път, след като победи Гьозтепе Измир с 1:0  с гол на френския нападател Бафетимби Гомис в 66 минута.\r\nНа второ и на трето място в окончателното класиране са Фенербахче и Башакшехир. Виктор Турмаков", "date": "2018.05.20", "title": "Спорт: Галатасарай спечели турската Суперлига"}
{"url": "http://www.focus-news.net/news/2018/05/20/2524005/razgrad-37-godishen-mazh-e-zadarzhan-sled-presledvane-ot-politsiyata-v-isperih-za-shofirane-sled-upotreba-na-alkohol.html", "text": "При полицейска операция около 23.20 часа на 18 май в град Исперих е подаден светлинен и звуков сигнал за спиране на лек автомобил „Опел Астра“. Това съобщиха от ОДМВР-Разград. Колата не е спряла и е продължила движението си, като е ускорила в опит да избегне проверката. В близост до кръстовище автомобилът е спрял, а водачът е тръгнал да бяга. При задържането му той е оказал съпротива. Установен е 37-годишният Н. М. от Исперих, без криминални прояви. В хода на проверката мъжът е тестван с дрегер, чиято цифрова индикация отчела 2,17 промила алкохол.", "date": "2018.05.20", "title": "Разград: 37-годишен мъж е задържан след преследване от полицията в Исперих за шофиране след употреба на алкохол"}
{"url": "http://www.focus-news.net/news/2018/05/20/2524000/makfaks-gratskite-politicheski-lideri-ne-priemat-predlozhenieto-za-razreshavane-na-spora-za-imeto.html", "text": "Гръцкото правителство заяви, че предложението за разрешаване на спора за името на Македония трябва да съдържа географски или времеви показател, предава македонската електронна медия  „Макфакс“.\r\nМакедонският премиер Зоран Заев заяви, че „Република Илинден Македония“ се явява като възможен компромис. Гръцките политически лидери обаче, информирани от премиера си Алексис Ципрас, отхвърлиха такова предложение. Също така гръцкото правителство в насрещно заявление за думите на Заев е избягнало да цитира точното заглавие на предложението.\r\nВ изявлението се казва, че правителството в Атина приветства факта, че северната съседка е приела, че решението за името не може да съществува без приемането на име за обща употреба. Това означава, че македонците не могат просто да нарекат страната си \"Македония\" за домашна употреба, а  ще използват името, което е прието за международно ползване.\r\n„Ние насърчаваме нашите съседи и нататък да работят за намиране на общо приемливо име с географско или времева определение, както предвижда и пакетът от предложения, представени от специалния пратеник на ООН Матю Нимиц“, пише в съобщението на гръцкото правителство. Виктор Турмаков", "date": "2018.05.20", "title": "„Макфакс“: Гръцките политически лидери не приемат предложението за разрешаване на спора за името"}
{"url": "http://www.focus-news.net/news/2018/05/20/2524001/reuters-yuzhna-koreya-i-sasht-shte-rabotyat-za-provezhdaneto-na-sreshtata-na-visoko-ravnishte-sas-severna-koreya.html", "text": "Президентите на САЩ и на Южна Корея Доналд Тръмп и Мун Джей-ин проведоха дискусия, след която обявиха, че ще работят за това срещата на високо равнище САЩ-Северна Корея да се проведе, след като Пхенян заплаши, че ще се оттегли от преговорите на високо равнище, предава  Reuters.\r\n„Двамата лидери ще работят отблизо за успешното провеждане на срещата на високо равнище САЩ-Северна Корея на 12 юни“, съобщава източник от южнокорейското президентство. Мун и Тръмп ще се срещнат лично във вторник във Вашингтон преди срещата между лидера на Северна Корея и Доналд Тръмп на 12 юни в Сингапур. \r\nПо-рано главният преговарящ на Северна Корея Ри Сон-гуон заяви, че страната му няма да води преговори, освен ако условията ѝ не бъдат изпълнени и постави под въпрос американско-южнокорейските учения „Максимална буря“ в Южна Корея. Виктор Турмаков", "date": "2018.05.20", "title": "Reuters: Южна Корея и САЩ ще работят за провеждането на срещата на високо равнище със Северна Корея"}
{"url": "http://www.focus-news.net/news/2018/05/20/2524007/api-poetapno-shte-se-ogranichava-dvizhenieto-po-sofiyskiya-okolovrasten-pat-pri-patniya-vazel-s-am-trakiya.html", "text": "Поетапно ще се ограничава движението по Софийския околовръстен път (СОП) при пътния възел с АМ \"Тракия\", поради полагане на асфалтова настилка. Това съобщиха от пресцентъра на Агенция \"Пътна инфраструктура\" (АПИ). Поетапно ще се затварят за движение пътните връзки на пътния възел в посоките: СОП – София, Пловдив – СОП, СОП – Пловдив и София – СОП. Движението се регулира от сигналисти.", "date": "2018.05.20", "title": "АПИ: Поетапно ще се ограничава движението по Софийския околовръстен път при пътния възел с АМ \"Тракия\""}
{"url": "http://www.focus-news.net/news/2018/05/20/2524009/denitsa-zlateva-edinstvenoto-badeshte-pred-zapadnite-balkani-e-v-es-v-slozhnata-svetovna-politicheska-stsena-balgariya-tryabva-da-tarsi-svoya-natsionalen-interes.html", "text": "Успех е, че срещата на върха в София се провежда след 15 години. Подобен форум имаше в Солун през 2003 г, малко преди България да подпише Договора за присъединяване към ЕС. За това време държавите членки даваха надежди на страните от Западните Балкани, но нямаше проведена подобна среща. От тази гледна точка, самото й провеждане и вкарването на темата в европейския дневен ред е успех. Това каза пред БНТ зам.-председателят на БСП Деница Златева, съобщиха от пресцентъра на партията. Тя добави, че срещата е предшествана от няколко други инициативи- като Стратегията на ЕК за разширяването. „Тук се получи малък дисбаланс, защото в стратегията се говори за разширяване, а в документите от срещата се говори за Европейска перспектива пред Западните Балкани, а през 2003 г. говорихме, че единственото бъдеще пред Западните Балкани е в ЕС”, каза Златева и предположи, че това вероятно се дължи на вътрешните проблеми на ЕС и разнопосочните мнения на големи държави членки. Та даде пример с канцлера на Германия Ангела Меркел, която е радетел за приемането на страните от Западните Балкани, докато френският президент Макрон, който недвусмислено, дори в София, заяви, че първо ЕС трябва да се реформира,  да е готов за приемането на нови страни членки и чак тогава може да се говори за неговото разширяване. Деница Златева заяви, че е изключително важно и какво ще последва от формалния Европейски съвет, който ще се проведе в средата на тази година. „Новината от софийската среща, че между премиерите на Гърция и република Македония има постигнато съгласие около името на Македония, е историческа”, категорична бе тя. Златева добави, че предстоят тежки преговори между двете страни. Предстоят консултации между президентите на двете страни, представителите на опозицията и гражданското общество. „Очаква се в началото на юни двамата премиери отново да се срещнат”, каза Златева. Тя отбеляза обаче, че от срещата в София е имало повече очаквания. \r\nПо отношение на сложната политическа обстановка в световен мащаб, Деница Златева бе категорична, че при взимането на решения, България трябва да се води от националния си интерес. „Трябва да търсим консенсус. Правителството е длъжник на НС, защото по чувствителни теми не чухме премиерът да се обърне към парламента и да представи националната ни позиция”, каза тя. \r\nДеница Златева заяви, че БСП винаги е била последователна за развитието на ядрената енергетика с построяване на нови мощности на площадката на АЕЦ „Белене”. „Ние ще подкрепим развитието на този проект. За нас е много важно как ще бъде структурирано финансирането му, дали ще има държавно участие и гаранции. Ясно е, че бъдещето минави през изграждането на нови мощности, но трябва да видим каква ще е позицията и на инвеститора, и на българската държава. Защото управляващите са в позата- днес сме на едно мнение, след преспиване сме на друго”, каза зам-председателят на БСП, визирайки премиера Бойко Борисов, който наричаше АЕЦ „Белене”- гьол. \r\n„За мен президентът Румен Радев доказа за първата година, откакто встъпи на поста си, че е президент на България, както и че отстоява националните интереси и приоритети на страната”, каза Деница Златева. Според нея парламентарната група на ГЕРБ е била свикнала, че на върха на държавата стои, единствено премиерът. „Крайно време е те да свикват”, заключи зам.-председателят на БСП Деница Златева.", "date": "2018.05.20", "title": "Деница Златева: Единственото бъдеще пред Западните Балкани е в ЕС, в сложната световна политическа сцена, България трябва да търси своя национален интерес"}
{"url": "http://www.focus-news.net/news/2018/05/20/2524012/smolyan-26-e-izbiratelnata-aktivnost-v-selo-beden-kam-1000-chasa.html", "text": "26% е избирателната активност в село Беден, община Девин, към 10:00 часа. Това съобщи за Радио „Фокус“ – Смолян председателят на Общинска избирателна комисия – Девин, Татяна Димитрова. По думите й изборният ден засега преминава нормално. Няма подадени жалби и сигнали за нередности в изборния процес. Димитрова посочи, че в законоустановения срок не са подадени заявления за подвижна избирателна секция в Беден. Тя уточни, че, ако в днешния ден има желание от трудноподвижни хора от селото да гласуват, те трябва да намерят начин да се придвижат до единствената избирателна секция в населеното място.\r\nНели ГЕРГЬОВСКА", "date": "2018.05.20", "title": "Смолян: 26% е избирателната активност в село Беден към 10:00 часа"}
{"url": "http://www.focus-news.net/news/2018/05/20/2523997/prof-mladen-grigorov-dosegashnoto-predlozhenie-za-imeto-gorna-makedoniya-e-mnogo-dobro-no-nay-tochnoto-e-kominternovska.html", "text": "Досегашното предложение за името Горна Македония е много добро, но  най-точното е Коминтерновска. Това каза проф. Младен Григоров, председател на фондация „Паметници на българската слава“, в интервю за Агенция „Фокус“ във връзка с информацията, че възможен вариант за името на Македония е Илинденска Македония. Той обърна внимание, че страната ни е признала конституционното име на Македония, но без прилагателни. „Това, че гърците държат на прилагателни, е друг въпрос. По-точно те да се измъкнат от натиска на гърците, въобще да няма думата, в случая съществителното Македония, се правят тези смешни неща. Ние от една страна правилно казахме, че не трябва да има географско прилагателно с оглед на това някой ден да няма пак някакви претенции за Пиринска Македония“, каза проф. Григоров. Той уточни, че по принцип Македония географски има три части – Вардарска, Пиринска и Егейска. Това е до болка ясно. Според него името Илинденска Македония си е живо посегателство върху нашата история. „Въстанието не е Илинденско, а Илинденско-Преображенско. Ръководството е едно и също, разликата във времето е десетина дни. Едното избухва на Илинден в началото на август, а другото на Преображение в средата на август. Подготовката е една и съща, организацията се нарича ВМОРО. След товаq понеже Странджанският край минава към България, вече става ВМРО. Посегателство и към тяхната, включително, ако въобще те имат някаква история, тъй като са част от нашата“, каза професорът. \r\nДеница КИТАНОВА", "date": "2018.05.20", "title": "Проф. Младен Григоров: Досегашното предложение за името Горна Македония е много добро, но най-точното е Коминтерновска"}
{"url": "http://www.focus-news.net/news/2018/05/20/2524006/akad-georgi-markov-ot-skopie-sa-otstapili-ot-pishtnoto-si-poteklo-i-sa-se-saglasili-na-ilindenska-makedoniya-no-delenieto-na-vastanieto-e-nevyarno.html", "text": "От Скопие са отстъпили от „пищното си потекло“ и са се съгласили на Илинденска Македония, но делението на Илинденско-Преображенското въстание е абсолютно невярно. Това каза историкът акад. Георги Марков в интервю за Агенция \"Фокус\" във връзка с информацията, че възможен вариант за името на Македония е Илинденска Македония. Той припомни, че гърците изрично забраняват да се споменава за Антична Македония, че това е тяхната древна Македония на Филип Втори и Александър Велики. „От Скопие са отстъпили от „пищното“ си потекло и са се съгласили на Илинденска Македония. Това е едно събитие, което ни напомня за Илинденско-Преображенското въстание“, отбеляза акад. Марков. Той обясни, че Скопие дели това въстание на две – на Илинденско до реката Места, което било македонско и на Преображенско, което било в Одринска Тракия, където имало българи. „Същото го правят и за историята на македоно-одринското опълчение. Имало 10 хил. македонци и 4 хил. българи от Одринска Тракия“, посочи акад. Марков. \"Това деление е по-раншно и невярно“, коментира историкът. \r\nДеница КИТАНОВА", "date": "2018.05.20", "title": "Акад. Георги Марков: От Скопие са отстъпили от „пищното си потекло“ и са се съгласили на Илинденска Македония, но делението на въстанието е невярно"}
{"url": "http://www.focus-news.net/news/2018/05/20/2524014/pazardzhik-v-grada-se-provezhda-blagotvoritelen-bazar-za-nabirane-na-sredstva-za-bezdomni-zhivotni.html", "text": "В района на старата автогара в Пазарджик се провежда благотворителен базар за набиране на средства за лечение и кастрации на бездомни животни, съобщиха за Радио „Фокус“ – Пазарджик организаторите на проявата. Базарът ще продължи до 16.00 часа. Всички, които са загрижени за съдбата на безпризорните животни и имат възможност да помогнат, могат дадат своя принос към благородната кауза. Приема се също и пакетирана храна за кучета и котки.\r\nВаня НИКОЛОВА", "date": "2018.05.20", "title": "Пазарджик: В града се провежда благотворителен базар за набиране на средства за бездомни животни"}
{"url": "http://www.focus-news.net/news/2018/05/20/2523998/razgrad-13-e-izbiratelnata-aktivnost-v-obshtina-loznitsa-kam-1000-chasa.html", "text": "13% е избирателната активност в община Лозница към 10.00 часа. Това съобщи за Радио „Фокус“-Шумен Румяна Костадинова, председател на Общинската избирателна комисия в Лозница. В частичните местни избори правото си на вот вече са упражнили 1059 души. С право на глас във вота са 8062 души в общината. Изборният ден до този час преминава спокойно, няма постъпили жалби или сигнали за нарушения.\r\nИвелина ИВАНОВА", "date": "2018.05.20", "title": "Разград: 13% е избирателната активност в община Лозница към 10.00 часа"}
{"url": "http://www.focus-news.net/news/2018/05/20/2523999/prof-plamen-pavlov-imeto-ilindenska-makedoniya-e-svarzano-s-vnushenieto-che-ilinden-e-neshto-izkonno-makedonsko-i-che-ne-e-balgarsko-a-tova-e-edna-ogromna-lazha.html", "text": "Името Илинденска Македония е свързано с внушението, че Илинден е нещо изконно македонско и че не е българско, а това е една огромна лъжа. Това каза историкът проф. Пламен Павлов в интервю за Агенция „Фокус“ във връзка с информацията, че възможен вариант за името на Македония е Илинденска Македония. „Илинденското въстание е вдигнато от македонските българи, но и от българите в Одринска Тракия, от българите в Беломорието, въобще в един много обширен район, за да се търсят техните права като българи и с идеята за бъдещо обединение с Княжество, по-късно Царство България по модела на Източна Румелия. Това е съвършено ясно за всички, включително и за одринските българи и за властите в Цариград“, каза проф. Павлов и посочи, че ръководството на Македония, премиерът Зоран Заев, неговите експерти трябва да се мотивират и да кажат какво имат предвид. „Ако кажат това, което ние с вас си говорим тук, че става дума за македонци, а не за българи, в никакъв случай не можем да се съгласим. Ако това е проява на прикрити претенции към България и Гърция, в никакъв случай няма да доведе до положителни резултати за Македония“, посочи проф. Павлов. „България първа призна Република Македония под нейното име, така че от българска страна винаги ще има откритост за един конструктивен диалог и за решаване на този десетилетен проблем между Македония и Гърция. Все пак трябва да се запитаме какво се влага в понятието Илинденска Македония и защо изобщо се стига до подобно историко-географско определение. По същия начин би могло да се говори за Македония след битката при Клокотница или за Македония от времето на Първата световна война или Средновековието. Това за мен до голяма степен е озадачаващо“, каза проф. Павлов. Той посочи, че в България има гласове, според които това име не ни притеснява. По думите му обаче в Македония упорито се избягва да се прави връзката между Илинденското въстание и въстанието във всички поробени български земи през 1903 г. „Подобно отделяне на Илинден от Преображение, от Кръстовден, от цялата наша енергия, като нация и в поробените земи и в свободните, то противоречи на историческата истина и поставя определени въпроси“, каза проф. Павлов. Той изрази съмнение и че в Гърция ще се намери разбиране за подобно име. „Не само заради името Македония, което нашата съседна и братска държава трябва да носи, но и към Илинденска, тъй като на практика Илинденско-Преображенското въстание беше изключително силно в най-южните райони на Македония – Леринско, Костурско. Там са най-големите герои от това въстание. Така че съм сигурен, че и в Гърция ще се надигне вълна от недоволство срещу името Илинденска“, коментира проф. Павлов. \r\nДеница КИТАНОВА", "date": "2018.05.20", "title": "Проф. Пламен Павлов: Името Илинденска Македония е свързано с внушението, че Илинден е нещо изконно македонско и че не е българско, а това е една огромна лъжа"}
{"url": "http://www.focus-news.net/news/2018/05/20/2524011/akad-georgi-markov-imeto-ilindenska-makedoniya-nyama-da-bade-prieto-ot-gratskata-opozitsiya-i-gratskata-pravoslavna-tsarkva.html", "text": "Името Илинденска Македония  няма да бъде прието от Гръцката опозиция и гръцката православна църква. Това каза историкът акад. Георги Марков в интервю за Агенция \"Фокус\"  във връзка с информацията, че възможен вариант за името на Македония е Илинденска Македония. „Как са стигнали до този компромис за Илинденска Македония не знам, но според мен това устройва гръцкото правителство, но не и гръцката опозиция, която отхвърли изобщо името Македония“, коментира историкът. По думите му Гръцката православна църква е категорично против споменаването на името Македония, а тя е много влиятелна в Гърция. „Тя влияе и върху политиката. Не знам дали ще успее компромиса с Илинденска Македония да реши вече дългия спор между двете страни“, коментира акад. Марков.  Според него страната ни би трябвало да има мнение, ако не някаква решаваща дума. „Бяха решили по едно време Горна, Северна Македония. Пиринска Македония е Североизточна Македония. Какво означава това Северна или Горна, Пиринска също е Горна, ако се приеме, че Беломорска е Долна. Външно министерство не бива да се спотайва. Политиците правят компромиси в политиката и дипломацията, но в историята не може да има компромиси. Като историк не бих позволил на някой да дели Гоце Делчев или пък цар Самуил. Няма как да се постигне компромис. Надявам се, че тази комисия, която сега се сформира да бъде много внимателна и да не допуска компромиси. Трябва да се отиде на разговори, спорове и дискусии, да се извадят факти. Истината е на наша страна“, посочи историкът. \r\nДеница КИТАНОВА", "date": "2018.05.20", "title": "Акад. Георги Марков: Името Илинденска Македония няма да бъде прието от гръцката опозиция и Гръцката православна църква"}
{"url": "http://www.focus-news.net/news/2018/05/20/2524016/shumen-214-e-izbiratelnata-aktivnost-na-chastichnite-izbori-za-kmet-na-selo-malomir-obshtina-varbitsa-kam-1100-chasa.html", "text": "120 души са гласували в частичните избори за кмет на село Маломир, община Върбица, към 11.00 часа. Това съобщи за Радио \"Фокус\" - Шумен Родинка Тодорова, председател на Общинска избирателна комисия - Върбица. Избирателната активност е 21.4%. Изборният ден преминава спокойно.\r\nИвелина ИВАНОВА", "date": "2018.05.20", "title": "Шумен: 21.4% е избирателната активност на частичните избори за кмет на село Маломир, община Върбица, към 11.00 часа"}
{"url": "http://www.focus-news.net/news/2018/05/20/2524018/dobrich-okolo-18-e-izbiratelnata-aktivnost-v-selo-lyaskovo-kam-1030-chasa.html", "text": "Около 18% е избирателната активност в село Лясково, община Добричка към 10.30 часа. Това съобщиха за Радио \"Фокус\" - Варна от Общинска избирателна комисия Добричка. Гласували са 55 от имащите право на вот жители на селото. \"Изборният ден протича спокойно. Към настоящия момент няма постъпили жалби\", заяви председателят на комисията Иглика Станева. В селото е разкрита една избирателна секция. 290 жители на кметство Лясково имат право да гласуват за кмет на частичните местни избори, които се провеждат днес.\r\nКандидатите за кмет на населеното място са трима - Захари Асенов от ПП ГЕРБ, Божко Божков от Земеделски народен съюз и Костадин Куртев от БСП. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.\r\nМарияна ВАЛЕНТИНОВА", "date": "2018.05.20", "title": "Добрич: Около 18% е избирателната активност в село Лясково към 10.30 часа"}
{"url": "http://www.focus-news.net/news/2018/05/20/2524017/sofiyskiyat-gradski-sad-reshava-dali-da-ostavi-v-aresta-mazha-obvinen-za-bludstvo-s-detsa-v-17-o-sredno-uchilishte-v-kv-zapaden-park.html", "text": "Софийският градски съд ще гледа мярката на 33-годишния мъж, който бе обвинен за блудство с две деца в столичното 17-о Средно училище в кв. „Западен парк“, съобщиха от съда. Мъжът бе задържан на 18 май след сигнал на родители за непристойно поведение от негова страна. Вчера задържането му беше удължено с прокурорско постановление за 72 часа. Обвинението срещу него предвижда наказание \"лишаване от свобода\" от 5 до 20 години. Децата са разпитани в \"синя стая\" с участието на психолог и пред съдия. От прокуратурата обясниха, в своите обяснения лицето признава за извършените блудствени действия, но по различен начин представя случилото се. Мъжът има стари криминални регистрации за престъпления като кражби, но няма данни друг път да е извършвал подобни действия. Задържаният е имал регламентиран достъп до училището, тъй като е имал договорни отношения с фирма, която извършва доставки в училището. Мярката ще се гледа в зала 5 на Софийски градски съд от 12.00 часа.", "date": "2018.05.20", "title": "Софийският градски съд решава дали да остави в ареста мъжа, обвинен за блудство с деца в 17-о Средно училище в кв. „Западен парк“"}
{"url": "http://www.focus-news.net/news/2018/05/20/2524021/nimh-vazmozhni-sa-povisheniya-na-rechnite-niva-v-zapadnobelomorskiyat-baseyn-glavno-v-rilskite-i-pirinski-pritotsi-na-rekite-struma-i-mesta.html", "text": "Възможни са повишения на речните нива в Западнобеломорският басейн, главно в рилските и пирински притоци на реките Струма и Места, сочи справка в сайта на Националния институт по метеорология и хидрология (НИМХ) към Българската академия на науките (БАН). Днес речните нива в басейна ще останат без съществени изменения. На 21 май в следобедните и вечерни часове отново се очакват краткотрайни повишения на речните нива в рилски и пиринските притоци на реките Места и Струма и във водосбора на река Допсат. На 22.05 речните нива в басейна ще останат без съществени изменения. Водните количества ще бъдат под праговете за внимание.", "date": "2018.05.20", "title": "НИМХ: Възможни са повишения на речните нива в Западнобеломорският басейн, главно в рилските и пирински притоци на реките Струма и Места"}
{"url": "http://www.focus-news.net/news/2018/05/20/2524013/grazhdani-organiziraha-pohod-ot-stolichniya-kvartal-knyazhevo-do-mestnostta-kopitoto-na-vitosha-v-pamet-na-alpinista-boyan-petrov.html", "text": "Граждани организираха поход от столичния квартал „Княжево“ до местността „Копитото“ на Витоша в памет на алпиниста Боян Петров. „Ние сме група приятели, които имаха честта да се докоснат до величието и енергията на Боян Петров, докато работехме с него през последните 2 години“, посочват организаторите на страницата на събитието във „Фейсбук“. „Организираме поход в негова памет по маршрута, за който той постоянно разказваше- от Княжево до Копитото. Маршрут, който така и не успяхме да извървим заедно с него. По този маршрут той тренираше преди всеки връх, а ние само слушахме с вдъхновение“, пишат още те.", "date": "2018.05.20", "title": "Граждани организираха поход от столичния квартал „Княжево“ до местността „Копитото“ на Витоша в памет на алпиниста Боян Петров"}
{"url": "http://www.focus-news.net/news/2018/05/20/2524010/xinhua-zapadnite-razuznavatelni-sluzhbi-preduprezhdavat-za-gotven-atentat-sreshtu-turskiya-prezident.html", "text": "Турската диаспора и западните разузнавания са предупредили за опит за убийство от турски граждани срещу президента на страната Реджеп Тайип Ердоган по време на предстоящото му посещение в Босна и Херцеговина, предава  Xinhua.\r\nИнформацията, предоставена от турци в Македония не предоставя детайли за готвения опит за убийство, според източници от турските разузнавателни служби. Междувременно западните разузнавания са предупредили турските си колеги за смъртни закани срещу Ердоган. В момента тече задълбочено разследване.\r\nЕрдоган ще посети Босна и Херцеговина, като ще проведе преговори с председателя на президиума на страната Бекир Изетбегович. Очаква се той да се обърне към турската общност в страната по време на митинг в Сараево – част от парламентарните и президентстви избори в Турция на 24 юни.  Виктор Турмаков", "date": "2018.05.20", "title": "Xinhua: Западните разузнавателни служби предупреждават  за готвен атентат срещу турския президент"}
{"url": "http://www.focus-news.net/news/2018/05/20/2524022/shumen-217-e-izbiratelna-aktivnost-v-chastichnite-izbori-za-kmet-na-selo-milanovo-obshtina-veliki-preslav-kam-1100-chasa.html", "text": "120 души са гласували в частичните избори за кмет на село Миланово, община Велики Преслав, към 11.00 часа. Това съобщи за Радио \"Фокус\"-Шумен Миглена Ангелова, председател на Общинска избирателна комисия-Велики Преслав. Това прави 21,7% избирателна активност. С право на глас в село Миланово са 552 души. В селото е разкрита една секция. Изборният ден преминава без нарушения.\r\nИвелина ИВАНОВА", "date": "2018.05.20", "title": "Шумен: 21,7% е избирателна активност в частичните избори за кмет на село Миланово, община Велики Преслав, към 11.00 часа"}
{"url": "http://www.focus-news.net/news/2018/05/20/2524020/sopch-boytsite-ot-islyamska-darzhava-napuskat-posledniya-kontroliran-ot-tyah-anklav-kray-damask.html", "text": "Базираната в Лондон Сирийска обсерватория за правата на човека съобщава за група терористи от „Ислямска държава“, които са евакуирани от последния анклав на антиправителствените сили край Дамаск, предава  Reuters.\r\nСирийските държавни медии не споменават за споразумението, което ще позволи на терористите да напуснат анклава в квартал „Ярмук“. Източник от сирийската армия отрича да има сключвано споразумение.\r\nС връщането на контрола над „Ярмук“ сирийското правителство ще възстанови пълен контрол около столицата, макар и определени територии на границата с Турция, Ирак и Йордания все още да остават извън негов контрол. Виктор Турмаков", "date": "2018.05.20", "title": "СОПЧ: Бойците от „Ислямска държава“ напускат последния контролиран от тях анклав край Дамаск"}
{"url": "http://www.focus-news.net/news/2018/05/20/2524023/sport-adonis-stivansan-zashtiti-za-deveti-pat-shampionskata-si-titla.html", "text": "Канадецът Адонис Стивънсън защити световната си титла на Световния боксов съвет в категория до  79,38 кг. Двубоят между 40-годишния Стивънсън  и шведа Баду Джек, преминал в Торонто, завърши наравно.\r\nТова е първото равенство в кариерата на Стивънсън, който владее титлата от 2013 г. насам и я е защитил девет пъти. Виктор Турмаков", "date": "2018.05.20", "title": "Спорт: Адонис Стивънсън защити за девети път шампионската си титла"}
{"url": "http://www.focus-news.net/news/2018/05/20/2524024/chez-elektro-balgariya-ad-specheli-treto-myasto-v-kategoriya-energetika-voden-sektor-v-konkursa-nay-zelenite-kompanii-v-balgariya.html", "text": "„ЧЕЗ Електро България“ АД спечели трето място в категория „Енергетика, воден сектор” в конкурса „Най-зелените компании в България“ 2018. Това съобщиха от пресцентъра на дружеството. Националният конкурс се организира за осма, поредна година от b2b Media под патронажа на Министерството на околната среда и водите. Инициативата отличава представители на българския бизнес, реализирали най-успешните и устойчиви екологични практики. \r\nНа официална церемония, проведена на 11 май 2018 г. в гр. София, 33 призьори с най-добрите идеи, проекти и постижения в общо 14 категории получиха своите отличия. Кристиян Атанасов – ръководител Направление „Ключови клиенти“ в Дирекция „Корпоративни продажби“ получи наградата на „ЧЕЗ Електро България“ АД от Иван Иванов - председател на Българската асоциация по водите, член на Управителния съвет на Европейската федерация на националните асоциации по В и К услуги (EUREAU) и Фондация „Европейска бенчмаркинг корпорация“ (EBC Foundation).\r\n„ЧЕЗ Електро България“ АД прилага дългосрочна стратегия за корпоративна социална отговорност, в която основни приоритети са опазването и грижата за околната среда и енергийната ефективност. Дружеството е силно ангажирано с популяризиране на идеите на енергийната ефективност сред клиентите като начин да се управлява и ограничава ръста в потреблението на енергия. Това е най-устойчивият икономически и природосъобразен начин за намаляване на разходите за електроенергия. Инициативите на дружеството в тази насока са предназначени не само да допринесат за устойчивото развитие и опазването на околната среда, но и да формират изцяло ново отношение към потреблението на електроенергия в полза на околната среда.\r\nПредоставяната от „ЧЕЗ Електро България“ АД възможност за получаване на електронна фактура позволява на клиентите да намалят използването на хартия с 8 880 000 листа годишно. Над 370 000 клиенти на „ЧЕЗ Електро България“ АД вече са оценили удобството, сигурността и екологичните ползи на електронната фактура. От въвеждането на услугата през 2011 г. до момента, абониралите се за по-модерния и екологичен електронен вариант на фактура, дадоха своя принос в опазване на околната среда, като с избора си спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им.", "date": "2018.05.20", "title": "„ЧЕЗ Електро България“ АД спечели трето място в категория „Енергетика, воден сектор” в конкурса „Най-зелените компании в България“"}
{"url": "http://www.focus-news.net/news/2018/05/20/2524015/bekir-bozdag-vitsepremier-na-turtsiya-zaplahite-sreshtu-redzhep-tayip-erdogan-ne-sa-neshto-novo.html", "text": "Турският вицепремиер Бекир Боздаг коментира новините за „заплахите за убийство“ срещу президента Реджеп Тайип Ердоган по време на днешното му посещение в Босна и Херцеговина, предава Anadolu Agency.\r\n„Наясно сме, че има кръгове, които изпитват неудобство от толкова велик лидер, човек с кауза и затова искат да се отърват от нашия президент. Тези заплахи за убийство не са нещо ново – винаги ги е имало“, коментира Боздаг на профила си в социалната мрежа „Туитър“. „Реджет Тайип Ердоган не е човек, който се страхува от такива заплахи, няма да отстъпи по пътя си“, допълни той.\r\nСпоред анонимни източници от турското разузнаване са постъпили доклади, че група турски граждани планират убийството на Ердоган. Турски граждани, живеещи в македонската столица Скопие, са влезли във връзка с турското разузнаване, за да предупредят, че е възможна подготовка за убийството на Ердоган по време на обиколката му в страните от Балканите.\r\nСъщо така западни разузнавателни агенции са влезли в контакт с турските си колеги, предупреждавайки ги за подобни заплахи. Все още няма ясни детайли за датата, мястото или метода на атентата, но турското разузнаване се е заело да разследва заплахата.  Виктор Турмаков", "date": "2018.05.20", "title": "Бекир Боздаг, вицепремиер на Турция: Заплахите срещу Реджеп Тайип Ердоган не са нещо ново"}
{"url": "http://www.focus-news.net/news/2018/05/20/2524026/bdzh-organizira-atraktsionni-patuvaniya-s-paren-lokomotiv-mezhdu-sofiya-i-bankya.html", "text": "На 2-и юни (събота) „БДЖ – Пътнически превози” ЕООД ще предостави възможност за пътуванe с парен локомотив на всички свои клиенти, които проявяват интерес към ретро подвижния състав. Възстановеният отново за движение парен локомотив от серия 01.23 ще направи два курса между София и Банкя с пътническа композиция, за която всеки любител ще има възможност да си закупи билет. Това съобщиха от пресцентъра на БДЖ. Инициативата е организирана с цел да се популяризира историческото наследство на националния железопътен превозвач.\r\nПървият влак от София до Банкя ще тръгне от Централна гара София в 09:50 ч. В обратното направление композицията с ретро локомотива ще потегли от гара Банкя в 13:10 ч.\r\nВторият влак от София до Банкя ще замине от София в 14:30 ч. В обратната посока влакът ще тръгне от гара Банкя в 17:30 ч.\r\nАтракционните влаковете ще се движат в състав от пет пътнически вагона, като билетите за тях ще се продават предварително и ще бъдат със задължителна резервация на седящи места. \r\nЦената на билет за влак с парния локомотив № 01.23 между София и Банкя ще бъде 18.00 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети. \r\nНационалният железопътен превозвач напомня, че децата на възраст до 10 години задължително пътуват с придружител. \r\nПродажбата на билети и резервацията на запазени места за пътуване с атракционните влакове ще се извършва предварително, като ще започне от утре (21-и май). Билети могат да бъдат закупени от билетните каси за предварителна продажба на Централна гара София, гара Банкя, както и от железопътните бюра в гр. София, намиращи се в Центъра за комплексно транспортно обслужване на населението (ЦКТОН) в НДК и на ул. „Гурко” № 5.\r\nПарният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. По случай 100-годишнината на ЖП тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака „Ориент експрес” при преминаването му през България.\r\nПрез 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2018.05.20", "title": "БДЖ организира атракционни пътувания с парен локомотив между София и Банкя"}
{"url": "http://www.focus-news.net/news/2018/05/20/2524029/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“, съвместно издание на Радио „Фокус“ и Предприемачи ГЕРБ, всяка седмица ви разказваме за Видин, за хората, свързали живота си с този край и допринасящи с делата си за неговия просперитет и развитие. \r\nВ днешното издание на предаването ще разговаряме с д-р Борислав Милчев, един от хората, които искат да възродят традициите на туристическото дружество в общината, да направят така, че да се използват пълноценно възможностите за развитието на туризъм, които предоставят река Дунав и западния дял на Стара планина. За идеите на д-р Милчев, за неговите съмишленици и за помощта, която получава от местните предприемачи, ще разберете след 13,30 ч. в предаването ни.  \r\nВ „Чудесата на Северозапада“ ви представяме личности, борили се за икономическото и духовното въздигане на този край. Една такава личност е Тома Лозанов - дарител и благодетел на Видин. Той е от онези първи български индустриалци, работили съзидателно и с мисъл за родния си град. През целия си живот е трупал капитали, купувал имоти, за да ги подари на своите съграждани. През своята богата история Видин не е имал друг такъв дарител, но думите на самия Тома Лозанов говорят красноречиво за смисъла на неговия живот: „Спечелих ги от народа, връщам ги на народа”. За живота и делото на Тома Лозанов ще разкаже Светлана Кръстева, директор на Държавен архив – Видин. \r\nВ това издание на „Чудесата на Северозапада“ ще отидем и до Лом, до красивата стара железопътна гара, която е на 100 години и вече не посреща влакове, а поети. Поети, които разказват, че на тази гара красивата поетеса Яна Язова е посрещала своя любим – проф. Балабанов. Преди ден опустялата от десетилетия чакалня на старата гара посрещна съгражданите на поета Георги Атанасов за представянето на новата му книга „Събличането на росата“. Историята за поетите и стогодишната гара ще ви разкажем в предаването.  \r\n„Чудесата на Северозапада“ се излъчва всяка неделя, от 13.00 до 14.00 часа. Водещ е Анна Лозанова.", "date": "2018.05.20", "title": "Акценти в предаването „Чудесата на Северозапада“"}
{"url": "http://www.focus-news.net/news/2018/05/20/2524028/vratsa-3059-e-izbiratelnata-aktivnost-kam-1100-chasa-v-selo-galiche-obshtina-byala-slatina.html", "text": "30.59% е избирателната активност към 11.00 часа в село Галиче, община Бяла Слатина. Това съобщиха за Агенция „Фокус“ от ОИК-Бяла Слатина. Гласували са 458 жители от общо 1497, имащи право да гласуват в населеното място. В селото се гласува в 4 избирателни секции. Изборният ден преминава спокойно. Няма подадени жалби. Информация за избирателна активност се очаква след 14.30 часа.\r\nБиляна ИВАНОВА", "date": "2018.05.20", "title": "Враца: 30.59% е избирателната активност към 11.00 часа в село Галиче, община Бяла Слатина"}
{"url": "http://www.focus-news.net/news/2018/05/20/2524008/prof-plamen-pavlov-makedonskoto-rakovodstvo-tryabva-da-motivira-predlozhenieto-ilindenska-makedoniya-za-da-razsee-samneniyata-za-separatizam-i-praktiki-koito-nyama-da-donesat-nishto-dobro.html", "text": "Македонското ръководство трябва да мотивира предложението за име Илинденска Македония, за да разсее съмненията за сепаратизъм и за практики, които няма да донесат нищо добро на Македония. Това каза историкът проф. Пламен Павлов в интервю за Агенция „Фокус“ във връзка с информацията, че възможен вариант за името на Македония е Илинденска Македония. Той обърна внимание на обединената македонска организация „Илинден“. „Тази организация на практика има нищожно влияние. Тя съществува до голяма степен благодарение на внушения отвън. Знаем, че нашите българи в Пиринска Македония, както и много хора във Вардарска и в Егейска, в никакъв случай не са склонни да се влияят от подобни авантюрни замисли, но най-малкото за пред международната общност ще се получи такъв проблем“, посочи историкът. Той обясни, че организацията е била създадена от службите на бивша Югославия и на Македония и според него най-малкото имаме основание да се опасяваме от подобни внушения. По думите му страната ни не може да подкрепя Република Македония, ако това създава проблеми, тъй като то противоречи на философията на ЕС и НАТО.\r\nДеница КИТАНОВА", "date": "2018.05.20", "title": "Проф. Пламен Павлов: Македонското ръководство трябва да мотивира предложението Илинденска Македония, за да разсее съмненията за сепаратизъм и практики, които няма да донесат нищо добро"}
{"url": "http://www.focus-news.net/news/2018/05/20/2524032/pazardzhik-2865-e-izbiratelnata-aktivnost-kam-1100-chasa-na-chastichnite-izbori-za-kmet-na-selo-semchinovo-obshtina-septemvri.html", "text": "Към 11.00 часа на частичните избори за кмет на село Семчиново са гласували общо 467 от 1633 избиратели, съобщи за Радио „Фокус“ – Пазарджик секретарят на Общинска избирателна комисия -Септември Ваня Биволарска. В 27 секция гласувалите са 250 като избирателната активност е 31,25%, а в 28 секция далите своя вот са 217, като активността там е 26,05%. Общо избирателната активност за населеното място е 28,65%.\r\nВаня НИКОЛОВА", "date": "2018.05.20", "title": "Пазарджик: 28,65% е избирателната активност към 11.00 часа на частичните избори за кмет на село Семчиново, община Септември"}
{"url": "http://www.focus-news.net/news/2018/05/20/2524031/haskovo-1875-e-izbiratelnata-aktivnost-kam-1100-chasa-v-selo-krivo-pole.html", "text": "18.75% е избирателната активност към 11.00 часа в село Криво поле, община Хасково. Това съобщиха за Агенция „Фокус“ от ОИК-Хасково. В селото е разкрита една избирателна секция. Гласували са 138 жители на населеното място, от 736, които имат право да гласуват. Изборния ден преминава спокойно и не са регистрирани жалби или нарушения. Информация за избирателна активност се очаква след 14.00 часа.\r\nБиляна ИВАНОВА", "date": "2018.05.20", "title": "Хасково: 18.75% е избирателната активност към 11.00 часа в село Криво поле"}
{"url": "http://www.focus-news.net/news/2018/05/20/2524033/plovdiv-7-politsai-sa-leko-postradali-sled-sbivaneto-mezhdu-futbolni-fenove-v-zala-kolodruma.html", "text": "7 полицаи са леко пострадали след сбиването между футболни фенове в зала „Колодрума“. Това каза пред журналисти старши комисар Атанас Илков, директор на ОДМВР-Пловдив, предаде репортер на Радио „Фокус“-Пловдив. По думите му в залата и извън нея са хвърляни бомбички и вследствие от тези действия леко са пострадали седем полицая. Един полицай е бил напръскан със спрей. „Всички са били прегледани и вече са освободени“, посочи Атанас Илков. По думите му сигналът за инцидента е подаден към 23:30 часа, в който се съобщава за възникнало напрежение между футболните агитки на Локомотив Пловдив и ЦСКА. На мястото веднага са били насочени полицейски екипи. \r\n„Варненска фирма е организатора на събитието, като те са наели пловдивска охранителна частна фирма, за обезпечаване на реда. Охранителите носят вина и за допускането на зрители с бомбички, които вътре са били възпламенени“, каза Атанас Илков. Той коментира, че по отношение на действията, които са предприети, от страна на полицията, е установяване на цялата фактическа обстановка по случая. От вчера вечерта работи екип отспециалисти. Всички материали и всички данни, които са установени в процеса на работа ще бъдат докладвани на Районна прокуратура-Пловдив и се изчаква да се довърши цялостната проверка. Данните ще се докладват през днешния ден на наблюдаващия прокурор, за да бъде наложена цялостната строгост на закона спрямо всички онези лица, които са участвали в мелето.\r\nОсем души, фенове на двата футболни отбора, са били арестувани.\r\nВесела КРЪСТЕВА", "date": "2018.05.20", "title": "Пловдив: 7 полицаи са леко пострадали след сбиването между футболни фенове в зала „Колодрума“"}
{"url": "http://www.focus-news.net/news/2018/05/20/2524027/makfaks-makedoniya-saraevo-posreshta-redzhep-tayip-erdogan-vsichko-e-gotovo-za-turskiya-prezident.html", "text": "Турският президент Реджеп Тайип Ердоган  ще пристигне днес в Сараево, където трябва да проведе предизборен митинг в навечерието на предсрочните парламентарни и президентски избори в Турция, насрочени за 24 юни, предава  македонската електронна медия  „Макфакс“.\r\nЕрдоган ще започне работното посещение в сградата на президентството на Босна и Херцеговина, където ще бъде посрещнат от босненският член на председателството Бакир Изетбегович, а след това ще бъде проведен и предизборен митинг в олимпийската зала „Зетра“,  след което е насрочено и обръщение за медиите.\r\nПредвидено  е на  Ердоган да  му бъде връчена почетна докторска титла от Международния университет.\r\nВ Сараево всичко е готово за приветствието на президента Ердоган. Плакати са залепени из целия град, а вътрешността на залата е покрита с турски знамена. Транспаранти за посрещането  на Ердоган, са поставени на сградите на институциите, но и по обекти за обществено хранене.\r\nГолямо платно с неговия образ се намира в сградата на Международния университет, където той ще изнесе лекция за студенти. На митинга в „Зетра“ се очаква присъствието на между 15000 и 20000 привърженици на Ердоган от Босна и Херцеговина, страните от региона и европейските страни като Австрия, Германия и Холандия. Виктор Турмаков", "date": "2018.05.20", "title": "„Макфакс“ (Македония): Сараево посреща Реджеп Тайип Ердоган: Всичко е готово за турския президент"}
{"url": "http://www.focus-news.net/news/2018/05/20/2524034/ria-novosti-igor-dodon-smyata-che-kmetat-na-kishinev-mozhe-da-bade-izbran-na-parvi-tur.html", "text": "Президентът на Молдова Игор Додон гласува в Кишинев на предсрочните местни избори в страната и изрази увереност, че победителят в столицата ще бъде избран на първи кръг, предава  РИА Новости.\r\n„Допитванията показват, че 80% от жителите на Кишинев са недоволни от случващото се в столицата, затова и призовавам всички да излязат на изборите, за да променят нещата. Надявам се, че днес ще поставим точка. Смятам, че има шансове изборите да са от един тур и да не се налага да харчим пари за втори“, заяви Додон.\r\nПрезидентът призна, че е гласувал за „силен кмет“, който да може да „противостои на всички предизвикателства“. Според него на града е нужен професионален подход без геополитически войни.  Виктор Турмаков", "date": "2018.05.20", "title": "РИА Новости: Игор Додон смята, че кметът на Кишинев може да бъде избран на първи тур"}
{"url": "http://www.focus-news.net/news/2018/05/20/2524019/dots-aleksadar-grebenarov-imeto-ilindenska-makedoniya-e-posegatelstvo-varhu-balgarskata-istoriya-no-po-vazhno-e-koy-ilinden-shte-bade-v-osnovata.html", "text": "Името Илинденска Македония е посегателство върху българската история, но по-важно е кой Илинден ще бъде в основата. Това каза доц. д-р Александър Гребенаров, председател на Македонски научен институт, в интервю за Агенция \"Фокус\" във връзка с информацията, че възможен вариант за името на Македония е Илинденска Македония. „Убеден съм, че до каквото и да се допрем като извод и извор от епохата на Илинден – летописи, дневници, писма - няма други чувства освен български. Няма друг език, на който да са си говорили и на който да си писали дейците, освен български. Нямало е друга идея, освен освобождение на македонските българи от османско робство и евентуално бъдещо присъединяване на Македония към България. Това ще бъде едно преиначаване на историята, ако се приеме това име“, коментира той. Според него това е опит една част от Илинденско-Преображенското въстание да се обособи от българската история. Доц. Гребенаров посочи, че за него е по-важно  какво значи Илинденска Македония и кой Илинден ще бъде в основата, за да се нарича така държавата. „Предполагам, че се визира Илинден от 1903 г., но по-удачен вариант е 2 август 1944 г., като  датата  не е случайна. Първото антифашистко събрание за народно освобождение на Македония е свикано точно на 2 август 1944 г. от Инициативен комитет. Тогава се взема решение да се обяви бъдещата демократична държава Македония. Председателят на това заседание е Ченто – лицето и дееца, който след няколко години ще попадне в дългогодишен затвор и тежки перипетии в по-нататъшната си съдба“, каза доц. Гребенаров. \r\nДеница КИТАНОВА", "date": "2018.05.20", "title": "Доц. Алексадър Гребенаров: Името Илинденска Македония е посегателство върху българската история, но по-важно е кой Илинден ще бъде в основата"}
{"url": "http://www.focus-news.net/news/2018/05/20/2524030/lokalno-makedoniya-spored-ramush-haradinay-priznavaneto-ot-belgrad-nyama-nishto-obshto-s-asotsiatsiyata-na-srabskite-obshtini.html", "text": "Косовският министър-председател Рамуш Харадинай заяви, че Общността на сръбските общини ще се формира съгласно косовските закони, за което се застъпва и Брюксел, предава македонското електронно издание   „Локално“.\r\nХарадинай заяви че признаването на Косово от Сърбия и създаването на Общността са отделни въпроси.\r\n„Това са отделни въпроси. Първият е в Косово от страна на Косово. Общността е работа на Косово в съответствие с косовската конституция и закони. Въпросът за взаимното признаване е двустранен въпрос. А общността произтича от диалога, но все още е нещо, което се случва само в Косово“, убеден е Харадинай. Виктор Турмаков", "date": "2018.05.20", "title": "„Локално“ (Македония): Според Рамуш Харадинай признаването от Белград няма нищо общо с Асоциацията на сръбските общини"}
{"url": "http://www.focus-news.net/news/2018/05/20/2524039/pazardzhik-natsionalen-folkloren-festival-se-provezhda-v-grad-kostandovo.html", "text": "В град Костандово се провежда традиционният Национален фолклорен фестивал „Костандово-2018“, под патронажа на Министерството на културата, Община Ракитово и Кметство Костандово, съобщиха за Радио „Фокус“ – Пазарджик организаторите от читалище „Просвета – 1919″ в град Костандово. Целта на фестивала е да съхрани и популяризира изворния, автентичен фолклор на България, да се представи пъстротата на българското фолклорно изкуство и по този начин да се съхрани и предаде живото духовно културно наследство на българина, участващо в изграждането на идентичността ни. Участието във фестивала е свободно, без такса, като изпълненията са с времетраене до 15 минути. Фестивалът няма конкурсен характер. Всички участници ще получат грамоти и почетния знак на фестивала.\r\nВаня НИКОЛОВА", "date": "2018.05.20", "title": "Пазарджик: Национален фолклорен фестивал се провежда в град Костандово"}
{"url": "http://www.focus-news.net/news/2018/05/20/2524036/vidin-2887-e-izbiratelnata-aktivnost-v-obshtina-makresh-kam-1100-chasa.html", "text": "28,87% е избирателната активност към в Община Макреш към 11.00 часа, каза за Радио „Фокус“ – Видин Петър Тодоров, председател на Общинската избирателна комисия. 355 са гласувалите избиратели от общината. Изборният ден преминава спокойно, няма подадени жалби за нар. Продължава гласуването и в подвижната избирателна секция.\r\nАнна ЛОЗАНОВА", "date": "2018.05.20", "title": "Видин: 28,87% е избирателната активност в община Макреш към 11.00 часа"}
{"url": "http://www.focus-news.net/news/2018/05/20/2524038/nova-tv-makedoniya-kmetat-na-solun-sled-napadenieto-prezhivyah-koshmar.html", "text": "Кметът на Солун Янис Бутарис, който е в болница, след като бе нападнат от националисти, заяви че е преживял кошмар, предава македонската медия  „Нова ТВ“.\r\n„Това, което преживях, беше кошмар. Имаше няколко, които ме биха навсякъде, през тялото ми. Имам някаква версия как започна тази история, но не искам да говоря за това “, заяви Бутарис. \r\nКметът на Солун Бутарис бе пребит от националисти, докато присъства на церемония по спускането на знамето в почит на гърците, които са загинали в борбата срещу турците през Първата световна война и в Гръцко-турската война. След това около десет души са се приближили до него и са започнали да го бият. Виктор Турмаков", "date": "2018.05.20", "title": "„Нова ТВ“ (Македония): Кметът на Солун след нападението: „Преживях кошмар“"}
{"url": "http://www.focus-news.net/news/2018/05/20/2524040/kardzhali-2593-e-izbiratelnata-aktivnost-kam-1100-chasa-v-selo-most.html", "text": "25.93% е избирателната активност към 11.00 часа в село Мост, община Кърджали. Това съобщиха за Агенция „Фокус“ от ОИК-Кърджали. В населеното място се гласува в две избирателни секции. В едната право на глас имат 413 жители, а в другата- 262. Гласували са общо 175 жители. В едната секция гласувалите са 70, а в другата 105. Няма регистрирани нарушения или подадени жалби. Изборният ден преминава спокойно. \r\nБиляна ИВАНОВА", "date": "2018.05.20", "title": "Кърджали: 25.93% е избирателната активност към 11.00 часа в село Мост"}
{"url": "http://www.focus-news.net/news/2018/05/20/2524042/bryuno-lyo-mer-es-mozhe-da-kompensira-kompaniite-si-zasegnati-ot-sanktsiite-na-sasht-zaradi-iran.html", "text": "Френският министър на финансите Брюно льо Мер заяви, че страната му очаква ЕС да компенсира европейските компании, които могат да се сблъскат със санкциите на САЩ за водене на бизнес с Иран, предава  Reuters.\r\nЛьо Мер припомни закон на ЕС от 1996 г., предвиждащ намесата на ЕС в защита на компаните срещу американските санкции и допълни, че Франция желае ЕС да бъде по-категоричен по въпроса.\r\n„Ще позволим ли на САЩ да бъдат икономическия полицай на света? Отговорът е не!“, заяви министърът.  Виктор Турмаков", "date": "2018.05.20", "title": "Брюно льо Мер: ЕС може да компенсира компаниите си, засегнати от санкциите на САЩ заради Иран"}
{"url": "http://www.focus-news.net/news/2018/05/20/2524037/bryuno-lyo-mer-stabilnostta-na-evrozonata-shte-bade-zaplashena-ako-italiya-narushi-angazhimentite-si.html", "text": "Министърът на икономиката на Франция Брюно льо Мер предупреди, че стабилността на Еврозоната ще бъде заплашена, ако новото популистко правителство на Италия наруши финансовите си ангажименти, предава  AFP.\r\n„Ако новото правителство предприеме риска да не уважи ангажиментите си по дълга и дефицита, а и не прочисти банките си, цялата финансова стабилност на еврозоната ще бъде заплашена“, заяви Льо Мер в коментар пред местна телевизия.  Виктор Турмаков", "date": "2018.05.20", "title": "Брюно льо Мер: Стабилността на Еврозоната ще бъде заплашена, ако Италия наруши ангажиментите си"}
{"url": "http://www.focus-news.net/news/2018/05/20/2524043/vitseprezidentat-iliyana-yotova-sanarodnitsite-ni-v-slovashkata-republika-ne-sreshtat-dostatachna-podkrepa-ot-balgarskata-darzhava.html", "text": "Любов и привързаност към родината и желание да работят заедно с и за България изразиха пред вицепрезидента Илияна Йотова представители на българските дружества в Словашката република. Това съобщиха от прессекретариата на държавния глава. Те развиват активна дейност, основно в сферата на културата и образованието като поддържат жива връзката с България и се стремят да популяризират страната ни в Словашката република. Срещат много добро отношение от страна на местните жители, участват в много съвместни словашки проекти. Имат обаче един основен проблем – не е достатъчна подкрепата за дейностите им от страна на българската държава. Радостина Доганова е художник, живее отдавна в Словакия.  Работи съвместно с община Самоков, като популяризира словашки и български творци. Инициативата й включва обучение и завършва с обща изложба. „Да имаме обща национална политика за сънародниците ни в чужбина, в интерес на България, в интерес на всички нас – това е голямата ни цел“, заяви вицепрезидентът Илияна Йотова. „Неслучайно казвам „политика със сънародниците ни навън“, а не „за“, защото съм убедена, че трябва да работим заедно, за да постигнем резултати“, отбеляза Илияна Йотова. Вицепрезидентът представи пред събралите се в посолството ни в Братислава българи идеята за създаване на български езиков институт по примера на Институт „Сервантес“ или „Гьоте институт“, за да може „да се разпростира и изучава нашата култура и език във всички краища на света“. Илияна Йотова сподели, че е провела срещи с представителите на институциите, ангажирани с тази тема. Продължава и работата върху друга нелека задача – създаването на интернет платформа, която да бъде връзката между българите ни зад граница с родината, а и помежду им. Идеята среща широко одобрение сред българските общности в чужбина. Във водената от Илияна Йотова делегация в Братислава е и доц. д-р Ана Кочева от Института по българистика към БАН. Доц. Кочева е член на Съвета за работа с българите в чужбина към вицепрезидента. По официални данни около 2 хил. български граждани пребивават на територията на Словашката република. Тази цифра не включва лицата с двойно гражданство, както и тези с българско самосъзнание, които нямат българско гражданство. По оценки на българското посолство в Братислава към този брой трябва да се прибавят още поне 2 хил. души. Българите в Словашката република са със статут на национално малцинство.", "date": "2018.05.20", "title": "Вицепрезидентът Илияна Йотова: Сънародниците ни в Словашката република не срещат достатъчна подкрепа от българската държава"}
{"url": "http://www.focus-news.net/news/2018/05/20/2524045/sport-vilyareal-prodalzhi-dogovora-si-s-havier-kalieha.html", "text": "Виляреал продължи договора със старшия си треньор Хавиер Калиеха. Споразумението с 40-годишния специалист е продължено за още един сезон.\r\nПо време на последния мач от сезона на испанското първенство Виляреал игра срещу Реал Мадрид, завършвайки с резултат 2:2. Клубът завърши първенството на пето място с 61 точки. Шампион предсрочно стана Барселона с 90. Виктор Турмаков", "date": "2018.05.20", "title": "Спорт: Виляреал продължи договора си с Хавиер Калиеха"}
{"url": "http://www.focus-news.net/news/2018/05/20/2524041/stolichna-obshtina-vsichki-pokazateli-za-kachestvo-na-piteynata-voda-dostavyana-na-potrebitelite-na-teritoriyata-na-obshtinata-sa-v-norma.html", "text": "Всички показатели за качество на питейната вода, доставяна на потребителите на територията на Столична община, са в норма, по данни от лабораторните изследвания на “Софийска вода” АД. Категорично не отговаря на истината разпространяваното анонимно съобщение в социалните мрежи, в което се твърди, че водата на София е с нарушено качество. Това съобщиха от пресцентъра на Столична община. Кметът на Столична община Йорданка Фандъкова поиска от дружеството “Софийска вода” АД да публикува данните от лабораторните изследвания, които се правят при денонощния мониторинг на водата. \r\nВсеки сигнал, който бъде получен, се предава за изследване в Лабораторно изследователския комплекс на „Софийска вода“, който следи качеството на водата по целия ѝ път от язовирите „Искър“ и „Бели Искър“ до доставянето на потребителите. Допълнителни проби от различни точки от водопреносната мрежа ще бъдат изследвани по всички показатели за допълнително спокойствие на гражданите на София. \r\nСтолична община сигнализира компетентните институции за установяване на източника на анонимното невярно твърдение.", "date": "2018.05.20", "title": "Столична община: Всички показатели за качество на питейната вода, доставяна на потребителите на територията на общината, са в норма"}
{"url": "http://www.focus-news.net/news/2018/05/20/2524044/iliana-benovska-prezident-radev-pred-putin-shte-se-yavite-li-kato-osveten-zashtitnik-na-svobodata-na-slovoto-i-na-prevozvachite.html", "text": "Президент Радев, пред Путин ще се явите ли като Осветен защитник на свободата на словото и на превозвачите? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. \r\nВ София се проведе срещата на върха ЕС-Западни Балкани. Успехът на Борисов е исторически. Радев мълчи за тази среща. И заминава за Москва при президента Путин силно самотен, без представители на изпълнителната власт. Началото на кратката си  48-часова визита в Русия  Радев ще посвети не на конструктивни политически преговори по оста Русия-България, а  за да гледа  4 часа постановката на Българската опера „Зигфрид“ и да се среща с  културни дейци – неща ,за които не е логично да хаби толкова ценно политическо време в Москва.\r\nНа фона на тези факти, без крайности на разхваляване или критика към Радев, възникват, поне, 2 въпроса за употребата от страна на Радев на височайшето му президентско време, президентска енергия и президентски авторитет .Първи въпрос: Президентът Радев беше през декември 2017-та година цели 72 часа в Париж при президентът на Франция Еманюел Макрон. Там Радев, въплъщавайки се ,кой знае защо, в Бойко Борисов  доложи на Макрон приоритетите на предстоящето българско председателство на Европа: \"България има амбицията не само да бъде посредник и координатор по време на това председателство, а да постави на масата най-критичните проблеми пред ЕС. Проблеми, които изискват ясна визия и смел подход.“ \r\nТа, въпросът към Радев е : Г-н Радев, ако сте истински изразител на „ясна визия и смел подход“ за решаване на проблемите в ЕС защо похабихте последните си 24 часа при Макрон, за да си полетите до колега френски летец в изтребител „Рафал“- още сте само летец или вече сте президент на цялата българска нация? Защо не защитихте пред Макрон с „ясна визия и смел подход“ правата на българските превозвачи?! Не ми се иска да мислим, че пресметливо влизате само в прости за решаване проблеми , а сложните оставяте на Борисов.Втори въпрос: Ще го задам , независимо ,че президентското медийно лоби ще се опита да го омаловажи и да ме „нахрани“, чрез президентските хейтъри. Чрез мейл от Кирил Атанасов, началник отдел \"Връзки с обществеността\"на президента на Република България , научих, че поименната ми „акредитация за отразяване на събития на президентската институция е отнета заради поведение, несъвместимо с журналистическата етика“. \r\nСезирла съм ВАС и те ще се произнесат за законността на подобен акт и по : В кой президентски документ се формулира съдържанието на  „поведение, несъвместимо с журналистическата етика“ и съответно антипода му - поведение, съвместимо с журналистическата етика? Формулирани ли са в президентски документ наказателните санкциите за „поведение, несъвместимо с журналистическата етика“ и степените на тяхното прилагане ,например: предупреждение, финансова глоба, временно отстраняване от отразяване на събития, пресконференции, международни срещи и прочее , отнемане на достъп, начини на обжалване и пред кой орган и кой съд ? Формулирани ли са в президентски документ и  какви, пък, са наградите  за удостояване за „поведение, съвместимо с журналистическата етика“ и степените на тяхното прилагане , например: писмена благодарност, диплом, орден, финансова или друга награда, пожизнена акредитация ? \r\nВАС трябва и да изиска от КС да се произнесе по конституционно-съобразността на действията на президента по акредитиране на журналисти и  по отнемане  на акредитации , и ограничаването на свободата на словото, и конституционното ми право на труд. \r\nМоля и Комисията по културата и медиите, с председател Вежди Рашидов да се произнесе по горните въпроси и е ли този адресиран до мен мейл акт на  президентската институция по дискриминиране на личности в журналистиката, по ограничаване на конституционните ми права на журналист да бъда на мястото на събитието,  да търся истината,за  да я предоставям обективно на гражданското общество , за да може всеки избирател да упражни конституционното си право на свободна собствена преценка за действията на президента и политиките му , за  да направи свой свободен информиран, а не манипулиран от президента или безкритични медии, политически избор.\r\nПрезидент Радев, пред Путин ще се явите ли като защитник на свободата на словото и на превозвачите?\r\nАз съм Беновска и питам.", "date": "2018.05.20", "title": "Илиана Беновска: Президент Радев, пред Путин ще се явите ли като Осветен защитник на свободата на словото и на превозвачите"}
{"url": "http://www.focus-news.net/news/2018/05/20/2524046/varna-normalna-e-situatsiyata-po-otnoshenie-na-vodoemite-v-oblastta-rekite-kamchiya-provadiyska-i-ana-dere-sa-v-koritata-si.html", "text": "Нормална е ситуацията по отношение на водоемите във Варненска област. Това съобщи за Радио „Фокус“ – Варна оперативният дежурен при Областна администрация – Варна във връзка с валежите през последните няколко дни. Според оперативните данни обстановката в областта към момента е спокойна и няма сведения за аварии или проблемни места при водоемите. През последното денонощие от общините няма постъпила информация за аварийни ситуации по язовирните стени и съоръженията към тях. Реките Камчия, Провадийска и Ана дере на територията на област Варна са в коритата си.\r\nПо данни на Министерството на околната среда и водите на 20 и 21 май водните нива на реките в Черноморски басейн ще се понижават или ще бъдат без съществени изменения, като в резултат на валежи са възможни незначителни повишения на нивата на реките в северната половина от басейна. Водните количества ще бъдат под праговете за внимание.\r\nМарияна ВАЛЕНТИНОВА", "date": "2018.05.20", "title": "Варна: Нормална е ситуацията по отношение на водоемите в областта, реките Камчия, Провадийска и Ана дере са в коритата си"}
{"url": "http://www.focus-news.net/news/2018/05/20/2524048/pregled-na-mezhdunarodnite-novini-do-13-chasa-agentsiya-fokus.html", "text": "Френският министър на финансите Брюно льо Мер заяви, че страната му очаква ЕС да компенсира европейските компании, които могат да се сблъскат със санкциите на САЩ за водене на бизнес с Иран.\r\nЛьо Мер припомни закон на ЕС от 1996 г., предвиждащ намесата на ЕС в защита на компаниите срещу американските санкции и допълни, че Франция желае ЕС да бъде по-категоричен по въпроса.\r\n„Ще позволим ли на САЩ да бъдат икономическия полицай на света? Отговорът е не!“, заяви министърът.   Кметът на Солун Янис Бутарис е бил настанен в болницата с рана в главата и крака, след като е бил нападнат и бит от екстремисти-националисти.\r\nПредседателят на градския съвет на Солун Калипсо Гула съобщи, че кметът е участвал в церемония за свалянето на знамената в памет на  геноцида на етническите гърци в Османската империя през Първата световна война и в последвалата я Гръцко-турска война.\r\nГула съобщи, че около 10 души са приближили 75-годишния Бутарис и са му казали да напусне събитието, а след това са започнали да го замерят с бутилки. Кметът е известен с позициите си срещу национализма.\r\nГула допълни, че Бутарис е бил повален и ритан в главата и краката. Тя допълни, че по време на църковната служба по-рано през деня в памет на жертвите, присъстващите политици са били освиркани. \r\n***  Гръцкото правителство заяви, че предложението за разрешаване на спора за името на Македония трябва да съдържа географски или времеви показател.\r\nМакедонският премиер Зоран Заев заяви, че „Република Илинден Македония“ се явява като възможен компромис. Гръцките политически лидери обаче, информирани от премиера си Алексис Ципрас, отхвърлиха такова предложение. Също така гръцкото правителство в насрещно заявление за думите на Заев е избягнало да цитира точното заглавие на предложението.\r\nВ изявлението се казва, че правителството в Атина приветства факта, че северната съседка е приела, че решението за името не може да съществува без приемането на име за обща употреба. Това означава, че македонците не могат просто да нарекат страната си \"Македония\" за домашна употреба, а  ще използват името, което е прието за международно ползване.\r\n„Ние насърчаваме нашите съседи и нататък да работят за намиране на общо приемливо име с географско или времева определение, както предвижда и пакетът от предложения, представени от специалния пратеник на ООН Матю Нимиц“, пише в съобщението на гръцкото правителство.\r\n***  Земетресение с магнитуд 4,6 по скалата на Рихтер е регистрирано миналата вечер в югозападната част на Албания.\r\nЗеметресението е регистрирано в 20:14 часа местно време (21:14 българско) в събота на дълбочина 15 км. Епицентърът е регистриран на 115 км. южно от Тирана и на 32 км. югоизточно от Вльора. \r\nНяма данни за жертви и разрушения. Последвали са около 10 по-слаби афтершока  с магнитуд 2,2 – 3,0 по скалата на Рихтер. \r\n*** В Молдова в неделя започват частични предсрочни местни избори. Избирателните участъци отвориха врати в 7 часа сутринта (съвпада с българското).\r\nИзборите ще се проведат в седем населени места в страната, в това число в столицата Кишинев и в Белици – вторият по големина град в Молдова. Ако никой от кандидатите не успее да достигне до 50% от гласовете, след две седмици ще се проведе втори кръг от изборите.\r\nЗа поста кмет на Кишинев претендират 11 кандидати, но основните конкуренти са бившият съветник на президента на Молдова Йон Чебан (председател на социалистите в столичния общински съвет), а също така Силвия Раду – независим кандидат и досегашен изпълняващ длъжността на кмет на столицата. Шансове има и Андрей Нъстасе от „Платформа „Истина и достойнство“ и депутатът от румънския парламент Константин Кудряну, който е подкрепян от Партията на националното единство. \r\nВ Белици фаворити са кандидатът на „Нашата партия“ Николай Кригоришин и кандидатът от Социалистическата партия Александър Усати. \r\nИзбирателните секции затварят врати в 21 часа вечерта. \r\n***  Турският вицепремиер Бекир Боздаг коментира новините за „заплахите за убийство“ срещу президента Реджеп Тайип Ердоган по време на днешното му посещение в Босна и Херцеговина.\r\n„Наясно сме, че има кръгове, които изпитват неудобство от толкова велик лидер, човек с кауза и затова искат да се отърват от нашия президент. Тези заплахи за убийство не са нещо ново – винаги ги е имало“, коментира Боздаг на профила си в социалната мрежа „Туитър“. „Реджет Тайип Ердоган не е човек, който се страхува от такива заплахи, няма да отстъпи по пътя си“, допълни той.\r\nСпоред анонимни източници от турското разузнаване са постъпили доклади, че група турски граждани планират убийството на Ердоган. Турски граждани, живеещи в македонската столица Скопие, са влезли във връзка с турското разузнаване, за да предупредят, че е възможна подготовка за убийството на Ердоган по време на обиколката му в страните от Балканите.\r\nСъщо така западни разузнавателни агенции са влезли в контакт с турските си колеги, предупреждавайки ги за подобни заплахи. Все още няма ясни детайли за датата, мястото или метода на атентата, но турското разузнаване се е заело да разследва заплахата.", "date": "2018.05.20", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/05/20/2524049/makfaks-makedoniya-po-sgradite-v-yuzhna-albaniya-ima-leki-shteti-sled-zemetresenieto-s-magnitud-46.html", "text": "След земетресението с магнитуд 4,6 по скалата на Рихтер от миналата вечер в Южните части на Албания жителите на град Вльора, разположен на 32 км от епицентъра, са прекарали нощта под открито небе, предава македонската електронна медия  „Макфакс“.\r\nСпоред местни медии около десетина къщи в покрайнините на града са понесли леки щети. Няма информация за жертви и пострадали. Земетресението е усетено и в други градове на Албания като Фиер и Тепелена.  Виктор Турмаков", "date": "2018.05.20", "title": "„Макфакс“ (Македония): По сградите в Южна Албания има леки щети след земетресението с магнитуд 4,6"}
{"url": "http://www.focus-news.net/news/2018/05/20/2524050/smolyan-135-dushi-sa-se-izsledvali-za-hiv-ot-nachaloto-na-godinata-v-rzi-nyama-ustanoveni-seropozitivni-litsa.html", "text": "На 20 май изразяваме съпричастност със засегнатите от ХИВ/СПИН под мотото „Подготовката за бъдещето се основава на опита ни от миналото“, съобщиха от Регионална здравна инспекция (РЗИ) – Смолян. Международният ден се отбелязва всяка трета неделя на м. май. Кампанията, известна още като Candlelight Memorial, е съвкупност от инициативи за насърчавате на образованието в сферата на сексуалното здраве и диалога в уязвимите общности, както и за ускоряване на застъпническите действия в посока на действащи политики в областта на превенцията на ХИВ/СПИН и грижата за хората, живеещи с вируса.\r\nОт началото на годината до 9 май 2018 г. в България са открити нови 95 ХИВ-серопозитивни лица. С тях носителите на вируса у нас са 2810 лица. Съотношението на инфектирани мъже и жени от регистрираните за тази година лица е приблизително 8:1 (мъже : жени). Над 90% от новорегистрираните са се инфектирали по сексуален път – 53% при хомо-/бисексуален път и 5,3%  – при инжекционна употреба на наркотици.\r\nЗа същия период в РЗИ – Смолян 135 души са се изследвали за ХИВ, като няма установени серопозитивни лица. От изследваните т.нар. „бърз тест“ са си направили 94 човека. С негова помощ всеки желаещ има възможност в рамките на 15 минути да установи безплатно и анонимно своя ХИВ-статус, като посети Приемния кабинет в здравната инспекция всеки работен ден от 9 до 16 часа.", "date": "2018.05.20", "title": "Смолян: 135 души са се изследвали за ХИВ от началото на годината в РЗИ, няма установени серопозитивни лица"}
{"url": "http://www.focus-news.net/news/2018/05/20/2524047/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ на тема „Политиката, глупако!“ от 17.00 часа по „Канал 3” и „Радио К2”. Това съобщиха от екипа на предаването. Предаването ще започне с коментар на Илиана Беновска. \r\nНейни събеседници ще бъдат: \r\n- Вежди Рашидов, ГЕРБ -  за принципите и компромисите на върха;\r\n- Йордан Цонев, ДПС – за събитията и личностите в политиката;\r\n- Зорница Русинова, заместник-министър на труда и социалната политика - за социалното в политиката;\r\n- Габриела Козарева, изпълнителен директор на Изпълнителната агенция за насърчаване на малките и средните предприятия - за живота или смъртта на малките.\r\nПовторението можете да гледате по „Канал 3” и да слушайте по „Радио К2” от 22.30 часа. Можете да пишете на e-mail адрес: benovskapita@gmail.com.", "date": "2018.05.20", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/05/20/2524035/vodeshti-balgarski-ucheni-i-istoritsi-vastanaha-sreshtu-imeto-republika-ilindenska-makedoniya-obzor.html", "text": "През последните дни в публичното пространство се появи информация, че по време на срещата на върха ЕС-Западни Балкани в София гръцкият и македонският премиер са обсъждали възможността за име на Македония да бъде избрано Република Илинденска Македония. И докато властите в Скопие все още не потвърждават дали това е официално предложение или вариант, видни представители на българските научни среди вече изразиха мнение по темата и определиха тази идея като посегателсво върху историята ни, като дадоха своите предложения за име на нашата братска държава. Проф. Божидар Димитров посочи,че името Илинденска Македония не е удачно, защото не отразява историческата същност на земите, които си търсят име. Според проф. Димитров и гърците няма да се съгласят с името Илинденска Македония, защото една от най-активните части на въстанието е в районите на Леринско и Костурско. \"Именно там населението въстава най-масово, водят се най-тежки сражения и се дават най-тежки жертви. След това обезселването към България, Канада и САЩ е най-голямо. Затова не бива да бъде Илинден. Гърците просто няма да се съгласят, сигурен съм в това. Леринско и Костурско сега са в Гърция. Пак криви индикации към определени райони на Гърция\", добави проф. Димитров. Той предложи югозападната ни съседка да се казва  Илирия. Все пак проф. Димитров отчете, че няма значение как се казва държавата, при положение, че населението е с българско самосъзнание.Историкът проф. Пламен Павлов подчерта, че Република Вардарска Македония е единственият възможен вариант за име на нашата съседна и братска държава. „Най-неутралното и приемливо име на държавата е Република Вардарска Македония. Още повече, че именно това понятие се е закрепило трайно повече от 100 години и в международната лексика“, коментира проф. Павлов. Историкът предположи, че самият факт, че никъде официално не е било казано името Илинденска Македония, означава, че това е по-скоро някаква версия, отколкото окончателното предложение за име на държавата. Според него вариантът за Илинденска Македония е свързан с внушението, че Илинден е нещо изконно македонско и че не е българско. Проф. Павлов подчерта, че това е една огромна лъжа. Според него македонското ръководство трябва да каже какво точно има предвид под Илинденска, за да разсее съмненията за сепаратизъм и практики, които няма да донесат нищо добро.Проф. Младен Григоров, председател на фондация „Паметници на българската слава“ коментира, че името Илинденска Македония не е удачно и е направо смешно. Според него името Илинденска Македония е все едно България да бъде кръстена на Априлското въстание или Франция на Френската революция.  Проф. Григоров коментира, че досегашното предложение за името Горна Македония е много добро, но най-точното според него е Коминтерновска. Той обърна внимание, че изведнъж са изчезнали античните македонци и твърденията им, че цар Самуил бил македонски цар, въпреки че е царувал 1000 години преди Илинденското въстание. \r\n„Скопие са отстъпили от „пищното си потекло“ и са се съгласили на Илинденска Македония“, смята историкът на акад. Георги Марков. Според него обаче делението на Илинденско-Преображенското въстание е невярно. Акад. Марков посочи, че името Илинденска Македония няма да бъде прието от гръцката опозиция и Гръцката православна църква. Според него страната ни би трябвало да има мнение, ако не някаква решаваща дума. „Бяха решили по едно време Горна, Северна Македония. Пиринска Македония е Североизточна Македония. Какво означава това Северна или Горна, Пиринска също е Горна, ако се приеме, че Беломорска е Долна. Външно министерство не бива да се спотайва. Политиците правят компромиси в политиката и дипломацията, но в историята не може да има компромиси.  Председателят на Македонския научен институт доц. Александър Гребенаров определи иметo Илинденска Македония като посегателство върху българската история. \"Убеден съм, че до каквото и да се допрем като извод и извор от епохата на Илинден – летописи, дневници, писма - няма други чувства освен български. Няма друг език, на който да са си говорили и на който да си писали дейците, освен български. Нямало е друга идея, освен освобождение на македонските българи от османско робство и евентуално бъдещо присъединяване на Македония към България. Това ще бъде едно преиначаване на историята, ако се приеме това име“, коментира той. Според доц. Гребенаров  по-важно е кой Илинден ще бъде в основата. То обърна внимание, че инициалите на Република Илинденска Македония са  РИМ и могат да пратят грешни индикации към Италия. Според него най-удачно е югозападната ни съседка да се казва Република Македония или в краен случай Нова Македония, но в никакъв случай Северна или Горна. Историкът доц. Валентин Китанов поясни, че името Илинденска Македония не трябва да притеснява България и Гърция, ако се подпише договор между трите страни, че това е понятие за държава, обхващаща географската област Вардарска Македония. По думите му в изричния договор трябва да се засегнат всички тези исторически, географски и политически характеристики на това понятие. Доц. Китанов изтъкна, че е притеснително, ако с името Илинденска Македония се продължи интерпретирането на балканската история в контекста на утвърждаването на македонизма. Според него понятието Илинденска Македония може да се използва по различен начин в зависимост от това кой е на власт в Скопие. \r\nДеница КИТАНОВА", "date": "2018.05.20", "title": "Водещи български учени и историци „въстанаха“ срещу името Република Илинденска Македония (ОБЗОР)"}
{"url": "http://www.focus-news.net/news/2018/05/20/2524053/blagoevgrad-s-normalna-intenzivnost-e-trafikat-na-granichnite-punktove-kulata-i-ilinden.html", "text": "С нормална интензивност е трафикът на граничните пунктове „Кулата“ и „Илинден“. Това съобщиха за Радио „Фокус“ – Пирин от „Гранична полиция“. На останалите пунктове на българо-гръцката граница преминаването също се осъществява без проблеми. \r\nНа българо-македонската граница е нормално движението на всички видове моторни превозни средства. \r\nТрафикът по основните пътни артерии в област Благоевград – автомагистрала „Струма“, главен път Е-79 и второкласен път 19 Симитли – Гоце Делчев, е интензивен, както в посока Гърция и Банско, така и към София.\r\nЛивия НИНОВА", "date": "2018.05.20", "title": "Благоевград: С нормална интензивност е трафикът на граничните пунктове „Кулата“ и „Илинден“"}
{"url": "http://www.focus-news.net/news/2018/05/20/2524051/afp-vav-venetsuela-zapochnaha-prezidentski-izbori-boykotirani-ot-opozitsiyata.html", "text": "Във Венецуела започнаха президентски избори, бойкотирани от опозицията, в които се очаква президентът Николас Мадуро лесно да бъде преизбран, предава  AFP.\r\nМадуро се очаква да победи Хенри Фалкон, бивш военен офицер, който не успя да получи подкрепата на опозицията, както и кандидат Хавиер Бертучи, който е евангелски свещеник. \r\nИзбирателните секции откриват врати в 6 часа сутринта и затварят в 6 часа вечерта местно време. (Съответно 13:00 часа българско време и 1:00 през нощта на понеделник). Виктор Турмаков", "date": "2018.05.20", "title": "AFP: Във Венецуела започнаха президентски избори, бойкотирани от опозицията"}
{"url": "http://www.focus-news.net/news/2018/05/20/2524057/haskovo-trafikat-na-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на българо-турската граница е интензивен на изход за товарни автомобили. Това съобщиха от пресцентъра на ГД \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.05.20", "title": "Хасково: Трафикът на ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2018/05/20/2524054/faktor-makedoniya-aleksis-tsipras-osadi-napadenieto-sreshtu-kmeta-na-solun-tova-ne-sa-nedovolni-grazhdani-a-krayno-desni-ekstremisti.html", "text": "Гръцкият министър-председател Алексис Ципрас осъди атаката срещу кмета на Солун Янис Бутарис. Той заяви, че нападателите са крайно десни екстремисти, които трябва да бъдат наказани, предава македонското електронно издание „Фактор“.\r\n„Тези, които атакуваха кмета на Солун Янис Бутарис, не са нито недоволни граждани, нито много на брой. Те са просто крайно десни екстремисти, които трябва да се изправят пред последствията от своите действия“, написа Ципрас на профила си в социалната мрежа „Туитър“\r\n„Докато политическите сили позволяват крайно десни маргинали да се крият зад предполагаемото патриотично чувство, змията на фашизма пряко заплашва демокрацията“, допълни той. Виктор Турмаков", "date": "2018.05.20", "title": "„Фактор“ (Македония): Алексис Ципрас осъди нападението срещу кмета на Солун: „Това не са недоволни граждани, а крайно десни екстремисти)."}
{"url": "http://www.focus-news.net/news/2018/05/20/2524055/nadezhda-ivanova-regionalen-istoricheski-muzey-dobrich-praznikat-na-hlyaba-ima-za-tsel-da-potvardi-zalozhenoto-v-sartseto-na-dobrudzhanetsa-useshtane-za-humanizam-i-saprichastnost.html", "text": "Празникът на хляба има за цел да потвърди онова усещане за добруджанеца, който е добротворец и има заложено в сърцето си усещането за заедност, хуманизъм и съпричастност, за толерантност“. Това каза в предаването „Светилник“ на Радио „Фокус“ културологът и уредник в отдел „Възраждане“ на Регионалния исторически музей в Добрич Надежда Иванова. Те е част от екипа, разработил проекта на Община град Добрич „Хлябът, който ни свърза“, съфинансиран от Национален фонд „Култура“. Благодарение на тази финансова помощ в Добрич се състоя празник на хляба, който събра много граждани в различни експериментални работилници. Идеята е хлябът да бъде представен като универсален културен символ, който през различните исторически периоди от развитието на човечеството е събирал хората на трапезата, по празници и в тяхното ежедневие. \r\n„Събирал ги е и им е давал усещането за заедност, усещането за топлина, за домашен уют от едро натрошените зърна в праисторическия хляб, който е бил само със сол, изпечен на каменна плоча, но за това толкова вкусен, до пресетия през девет сита хляб във Възраждането, подготвян за сватби и най-лични тържества, украсен богато. Хлябът е нещото, което за добруджанеца остава онази извечна истина, която действително свързва хората в този регион. Възстановките са интересни, може да се нажиже гердан от скондилос, могат да си направят бижута, украшения, могат да се направят средновековен герб или римска мозайка от кус кус, която да съдържа основните форми – меандър, ивица, квадрат, ромб“, разказа Надежда Иванова. Желанието на Общината, на екипа и доброволците, включили се в проекта, е този празник на града да се превърне в традиционен. С инициативи като празника на хляба, който се проведе в Добрич, надеждите са да бъдат възкресени някои от стародавните народни традиции, каквато е например месенето на хляб, отбеляза специалистът. „Защото да омеси човек хляб е било и отговорност, но и умение, сръчност, нещо което наистина се е предавало от майка на дъщеря. Да омеси хляб за жената в миналото е било и задължение, за да снабди семейството с насъщния. Това е било и много важен ритуал, който е изисквал от нея чистота, не само телесна, но и душевна. Замесвало се е хляб само в определени дни с усещането за богобоязливост, с усещането за душевен мир. Винаги, когато българката започва да меси хляб, казва: Господ напред и аз след него!“, разказа още Надежда Иванова. \r\nТрадицията повелява жената да се прекръсти, да облече най-чистите си дрехи, най-пъстрата престилка, да измие ръцете си и да започне това свещенодействие, каквото е месенето и правенето на хляб. Надежда Иванова отбеляза, че в наши дни този процес не е запазил същата роля, но чрез различни културни събития младото поколение би могло да научи основни умения и понятия, свързани с правенето на хляб. Специалистът посочи, че днес много от децата дори не знаят как да държат сито например, не знаят за какво се използва точилката, не знаят значението на думички като квас и т.н. Това според културолога за добруджанеца е недопустимо. Друг интересен момент при правенето на хляб е използването на така наречената мълчана вода. Хляб, замесен с такава вода, се прави за най-личните празници. Обикновено за сватба краваят, който се замесва за невестата, се прави с мълчана вода. Тя се е носела от „момиче майчино и бащино“, т.е. на което и двамата родители са живи. Това момиче е чисто, то се облича с най-хубавата си премяна и отива до кладенеца или чешмата като спазва абсолютно мълчание. Хората в такива случаи много често знаят за какво момичето е тръгнало и не го заговарят. „Ако пък някой го заговори, то е длъжно само да сведе глава и да отмине, без да отговаря на поздравите. Донесена такава вода се смята, че събира енергията и силата на тази друга природна стихия – водата, която не знам как, но нашите предци са усещали, че носи своята памет, защото паметта на водата, на хляба, на традицията се предава точно по този начин – от поколение на поколение“, каза Надежда Иванова. \r\nЖулиета НИКОЛОВА", "date": "2018.05.20", "title": "Надежда Иванова, Регионален исторически музей-Добрич: Празникът на хляба има за цел да потвърди заложеното в сърцето на добруджанеца усещане за хуманизъм и съпричастност"}
{"url": "http://www.focus-news.net/news/2018/05/20/2524059/futbol-livarpul-otmeni-priyatelskiya-si-mach-s-borusiya-menhengladbah-zaradi-opit-da-privleche-igrach.html", "text": "Ливърпул отмени приятелския си мач  с Борусия  Менхенгладбах, който трябваше да се проведе на 7 май заради конфликт между отборите.\r\nГерманският клуб се е опитал да привлече към себе си 18-годишния играч на Ливърпул Риан Брустър. Английският тим изрази своето недоволство от действията на Борусия и се отказа от приятелския мач.  Виктор Турмаков", "date": "2018.05.20", "title": "Футбол: Ливърпул отмени приятелския си мач с Борусия  Менхенгладбах заради опит  да привлече играч"}
{"url": "http://www.focus-news.net/news/2018/05/20/2524058/dobrich-4655-e-izbiratelnata-aktivnost-v-selo-lyaskovo-kam-1300-chasa.html", "text": "46,55% е избирателната активност на частичните местни избори в село Лясково, община Добричка, към 13.00 часа. Това съобщиха за Радио \"Фокус\"-Варна от Общинска избирателна комисия-Добричка. Гласували са 135 от имащите право на вот 290 жители на селото, където е разкрита една избирателна секция. \"Няма постъпили на този етап жалби, засега изборният ден протича спокойно\", заяви председателят на комисията Иглика Станева. \r\nКандидатите за кмет на населеното място са трима - Захари Асенов от ПП ГЕРБ, Божко Божков от Земеделски народен съюз и Костадин Куртев от БСП. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.\r\nМарияна ВАЛЕНТИНОВА", "date": "2018.05.20", "title": "Добрич: 46,55% е избирателната активност в село Лясково към 13.00 часа"}
{"url": "http://www.focus-news.net/news/2018/05/20/2524052/razgrad-289-e-izbiratelnata-aktivnost-v-obshtina-loznitsa-kam-1300-chasa.html", "text": "28,9% е избирателната активност на частичните местни избори за кмет на Община Лозница към 13.00 часа.Това съобщи за Радио \"Фокус\" - Шумен Румяна Костадинова, председател на Общинска избирателна комисия (ОИК) - Лозница. Гласували са 2332 от общо 8062 избиратели. Няма подадени в ОИК жалби или сигнали за нарушения в изборния ден.\r\nИвелина ИВАНОВА", "date": "2018.05.20", "title": "Разград: 28,9% е избирателната активност в община Лозница към 13.00 часа"}
{"url": "http://www.focus-news.net/news/2018/05/20/2524062/veliko-tarnovo-406-dushi-sa-se-izsledvali-bezplatno-i-anonimno-za-hiv-i-spin-vav-grada-ot-nachaloto-na-godinata.html", "text": "406 души са посетили Кабинета за безплатно и анонимно изследване за ХИВ и СПИН в Регионална здравна инспекция (РЗИ) – Велико Търново от началото на годината. Те са възраст от 16 до 83 години. От тях 287 са жени, а 119 – мъже, съобщиха от Регионалната здравна инспекция по повод Международния ден за съпричастност със засегнатите от ХИВ – 20 май. По повод деня РЗИ – Велико Търново проведе акция за безплатно и анонимно изследване за ХИВ и СПИН, като част от кампанията „Клиника на открито“, проведена на 17 май в парк „Марно поле“ – Велико Търново. По време на кампанията бяха изследвани и консултирани са 61 души, от които 10 мъже и 51 жени, на възраст от 16 до 83 години. Международният ден за съпричастност със засегнатите от ХИВ, който традиционно се отбелязва в третата неделя на месец май, тази година преминава под мотото „Подготовката за бъдещето се основава на опита ни от миналото!“.\r\nКампанията е съвкупност от инициативи за насърчаване на здравно-сексуалното образование и диалог в уязвимите общности и за ускоряване на застъпническите действия в посока към действащи политики в областта на ХИВ-превенцията и грижата за хората, живеещи с вируса.\r\nТазгодишното послание на кампанията „Подготовката за бъдещето се основава на опита ни от миналото!“ изразява необходимостта бъдещите планове да стъпят на усилията, историята и опита за лечението, профилактиката и грижите, свързани с живота с ХИВ, както и правото на живот без стигма и дискриминация, с достъп до качествени здравни и социални услуги.\r\nОт началото на годината до 9 май са открити нови 95 ХИВ-серопозитивни лица, с което носителите на ХИВ в страната са 2810 души. Съотношението на инфектираните мъже и жени, от общия брой регистрираните за тази година е приблизително 8:1 (мъже/жени). От новорегистрираните болни 5,3% са се инфектирали при инжекционна употреба на наркотици, а над 90% – по сексуален път, 53% от които при хомо или бисексуален контакт.", "date": "2018.05.20", "title": "Велико Търново: 406 души са се изследвали безплатно и анонимно за ХИВ и СПИН във града от началото на годината"}
{"url": "http://www.focus-news.net/news/2018/05/20/2524063/ria-novosti-milo-dzhukanovich-vstapi-v-dlazhnost-kato-prezident-na-cherna-gora.html", "text": "Избраният за президент председател на управляващата Демократическа партия на социалистите на Черна Гора Мило Джуканович се закле на поста и встъпи в длъжност, предава  „РИА Новости“.\r\nИзборите за президент на Черна гора се проведоха на 15 април, като Джуканович получи с 53,9% от гласовете на първи тур.\r\nЦеремонията по встъпването в длъжност се проведе в старата столица на страната – град Цетине. Избраният президент произнесе клетвата си пред депутатите от парламента на републиката, сред което официално влезе в длъжност.\r\n„Кълна се със своята чест на конституцията на Черна Гора, че ще изпълнявам длъжността президента на Черна Гора честно и отговорно за благополучието на всички граждани на нашето отечество. Като държавен гласа ще се посветя  на запазването на независимостта и суверенитета на Черна гора за развитието ѝ като гражданска, демократична, екологично и социално справедлива държава, основана на върховенството на закона“, заяви Джуканович.\r\nНа церемонията присъстват и членовете на правителството и на дипломатическия корпус, духовенството и академичното ръководство. Виктор Турмаков", "date": "2018.05.20", "title": "„РИА Новости“: Мило Джуканович встъпи в длъжност като президент на Черна Гора"}
{"url": "http://www.focus-news.net/news/2018/05/20/2524060/smolyan-51-e-izbiratelnata-aktivnost-na-chastichnite-mestni-izbori-v-selo-beden-kam-1300-chasa.html", "text": "51% е избирателната активност на частичните местни избори в село Беден, община Девин към 13:00 часа. Това съобщи за Радио „Фокус“ – Смолян председателят на Общинска избирателна комисия – Девин, Татяна Димитрова. От началото на деня, не са постъпвали писмени жалби за нарушения на изборния процес. По думи на Димитрова има устни оплаквания от местни жители за струпване на повече хора пред единствената избирателна секция в селото. Тя уточни, че на място в Беден са изпратени представители на Общинската избирателна комисия – Девин, за да проверят лично каква е ситуацията и има ли нарушения.\r\nНели ГЕРГЬОВСКА", "date": "2018.05.20", "title": "Смолян: 51% е избирателната активност на частичните местни избори в село Беден към 13:00 часа"}
{"url": "http://www.focus-news.net/news/2018/05/20/2524064/sport-marsiliya-proyavyava-interes-kam-maruan-felayni.html", "text": "Полузащитникът на Манчестър Юнайтед Маруан Фелайни може да продължи кариерата си във Франция. \r\nИнтерес към белгиеца проявява Марсилия. По-рано Фелайни отказа да продължава договора си с Манчестър Юнайтед.\r\nОсвен Марсилия за него претендират Монако, Бешикташ и няколко италиански отбора.  Виктор Турмаков", "date": "2018.05.20", "title": "Спорт: Марсилия проявява интерес към Маруан Фелайни"}
{"url": "http://www.focus-news.net/news/2018/05/20/2524066/zamestnik-ministar-valentin-yovev-shte-uchastva-v-balkanski-inzheneren-forum-v-stolitsata-na-21-may.html", "text": "Заместник-министърът на регионалното развитие и благоустройството Валентин Йовев ще участва в Балкански Инженерен Форум на тема „Регионално сътрудничество за устойчива и консолидирана европейска перспектива на инженерните организации на Западните Балкани“. Той ще се проведе на 21 май 2018, в Националния дворец на културата в София. Това съобщиха от пресцентъра на министерството.\r\nОрганизираното от Европейския Съвет на строителните инженери събитие е част от календара на Българското председателство на Съвета на ЕС и ще се проведе под патронажа на Министерството на регионалното развитие и благоустройството. То е в контекста на 2018-а, която е обявена за Европейска година на строителните инженери.", "date": "2018.05.20", "title": "Заместник-министър Валентин Йовев ще участва в Балкански Инженерен Форум в столицата на 21 май"}
{"url": "http://www.focus-news.net/news/2018/05/20/2524056/mkd-makedoniya-redzhep-tayip-erdogan-shte-provede-protivorechiv-predizboren-miting-v-bosna-i-hertsegovina.html", "text": "Турският президент Реджеп Тайип Ердоган ще проведе предизборен митинг в Сараево за емигрантите от Турция. Събитие, което предизвика остри спорове в Босна и Херцеговина, предава македонското електронно издание „МКД“.\r\nСараево е избран за митинга, след като няколко страни от Европейския съюз, включително и Германия, забраниха подобни митинги . Решението предизвика напрежение между Анкара и Брюксел. Турция ще проведе президентски и парламентарни избори на 24 юни.\r\nСпоред босненските медии, около 20000 души се очаква да присъстват на митинга в големия сараевски спортен център \"Зетра\". Два гигантски портрета на Ердоган и на първият турски президент Мустафа Кемал Ататюрк вече са поставени в залата.\r\n„Ще покажем, че той (Ердоган) има приятели и че има такива, които се гордеят с него“,  заяви Бекир Изетбегович, мюсюлманският член на тристрания президиум на Босна и Херцеговина пред своите поддръжници. \r\nГрупа в социалната мрежа  „Фейсбук“ , която подкрепя идването на Ердоган го приветства с „Добре дошъл е на защитникът на мюсюлманите по света“. Но подкрепата не е единодушна.\r\nДруга „Фейсбук“ група от Сараево призова гражданите на Босна и Херцеговина да надигнат глас „против митинга и да кажат „не“ на турската външна политика и намеса в политиката в Босна и Херцеговина“. Виктор Турмаков", "date": "2018.05.20", "title": "„МКД“ (Македония): Реджеп Тайип Ердоган ще проведе противоречив предизборен митинг в Босна и Херцеговина"}
{"url": "http://www.focus-news.net/news/2018/05/20/2524068/reuters-cherna-gora-shte-postroi-ograda-po-granitsata-si-s-albaniya-za-da-spira-migrantite.html", "text": "Правителството на Черна Гора съобщи, че предвид увеличаващия се брой мигранти, преминаващи през страната по новия маршрут по Европейския съюз, предвижда изграждането на ограда с бодлива тел по границата си с Албания, за да спре притока им, предава  Reuters.\r\nХиляди мигранти от Близкия изток и Северна Африка преминават през новия „Балкански маршрут“, преминаващ от Гърция през Албания, Черна гора, Босна и Херцеговина до Хърватия.\r\nБосна и Херцеговина се справя в момента с хиляди мигранти, блокирани в страната, след като пътят през Турция, Гърция, Македония и Сърбия бе затворен през 2016 г., след като Турция се съгласи да спре притока в замяната на помощ и отстъпки от ЕС.\r\n„В случай на голям приток на мигранти, ние ще изградим ограда от бодлива тел на границата с Албания“, заяви Воислав Драгович – ръководител на отдела за гранична охрана на Черна гора. Той допълни, че албанските власти често отказват да приемат мигрантите, връщани от Черна гора според техните двустранни споразумения. Виктор Турмаков", "date": "2018.05.20", "title": "Reuters: Черна Гора ще построи ограда по границата си с Албания, за да спира мигрантите"}
{"url": "http://www.focus-news.net/news/2018/05/20/2524067/d-r-angel-kunchev-vodata-v-sofiya-otgovarya-napalno-na-normite-i-iziskvaniyata.html", "text": "Водата в София отговаря напълно на изискванията за питейна вода. Това каза за Агенция „Фокус“ д-р Ангел Кунчев, главен държавен здравен инспектор, във връзка с разпространилата се в социалните мрежи информация, че водата в столицата е опасна за употреба, тъй като в нея са били изсипани отровни химикали. Д-р Кунчев увери, че по данните, събрани до момента, подобни притеснения са абсолютно неоснователни. „Първо, от страна на оператора – \"Софийска вода\" са взети извънредни изследвания. Ние сме ги дублирали допълнително и в Столична регионална здравна инспекция. Така че вече имаме и първите резултати. Късно довечера или до утре ще имаме и пълния анализ за всички десетки показатели, които следим, но към момента нямаме никакви притеснения, тъй като показателите са в норма“, обясни д-р Кунчев. „Не знаем какво точно съдържат слуховете, но се говори, както за тежки метали – живак и олово, така и за радиоактивност. По всички тези показатели ние вече имаме резултати и те са отрицателни. Водата в София отговаря напълно на изискванията за питейна вода“, увери д-р Кунчев. Той поясни, че изследванията са направени, както на входа на пречиствателните станции, където влиза „суровата вода“, така и на изхода, след пречистването й. „И на двете места тя отговаря на нормите и на изискванията“, подчерта специалистът. \r\nВесела АЛЕКСАНДРОВА", "date": "2018.05.20", "title": "Д-р Ангел Кунчев: Водата в София отговаря напълно на нормите и изискванията"}
{"url": "http://www.focus-news.net/news/2018/05/20/2524070/narodniyat-predstavitel-ot-bsp-za-balgariya-stoyan-mirchev-i-obshtinskiyat-savetnik-alyosha-dakov-shte-provedat-priemna-za-grazhdani-v-sofiya-na-21-may.html", "text": "На 21 май, от 16.00 до 18.00 часа народният представител от „БСП за България“ Стоян Мирчев и общинският съветник в Столичния общински съвет Альоша Даков ще бъдат на разположение на гражданите в приемната на БСП в ж. к. “Дианабад” в София, бл. 17 (срещу магазин „BMB“). Това съобщиха от пресцентъра на ГС на БСП - София.", "date": "2018.05.20", "title": "Народният представител от „БСП за България“ Стоян Мирчев и общинският съветник Альоша Даков ще проведат приемна за граждани в София на 21 май"}
{"url": "http://www.focus-news.net/news/2018/05/20/2524065/shumen-44-e-izbiratelnata-aktivnost-na-chastichnite-izbori-za-kmet-na-selo-malomir-obshtina-varbitsa-kam-1400-chasa.html", "text": "44% е избирателната активност на частичните избори за кмет на село Маломир, община Върбица, към 14.00 часа. Това съобщи за Радио \"Фокус\" - Шумен Родинка Тодорова, председател на Общинска избирателна комисия-Върбица. Гласували са са 180 избиратели.\r\nИвелина ИВАНОВА", "date": "2018.05.20", "title": "Шумен: 44% е избирателната активност на частичните избори за кмет на село Маломир, община Върбица, към 14.00 часа"}
{"url": "http://www.focus-news.net/news/2018/05/20/2524073/vitsepremierat-ekaterina-zaharieva-pristigna-v-buenos-ayres.html", "text": "Вицепремиерът и министър на външните работи Екатерина Захариева пристигна на летище “Министро Пистарини” в Буенос Айрес, столицата на Република Аржентина. Тя ръководи делегацията на ЕС на срещата на външните министри на страните от Г-20. Това съобщиха от пресцентъра на Министерството на външните работи. Аржентина е настоящият ротационен председател на организацията. Захариева ще има и двустранни срещи в рамките на посещението си. \r\nАржентина е първата страна в региона на Латинска Америка, с която България установява дипломатически отношения (на 8 юли 1931 г.). Многото аржентински граждани от български произход представляват естествен мост за задълбочаване на приятелството между двете страни. \r\nПо време на Българското председателство на Съвета на ЕС България продължи последователно да подкрепя и насърчава цялостното активизиране на отношенията между Европейския съюз и Аржентина, включително в контекста на преговорите за сключване на Споразумение за асоцииране между ЕС и Общия пазар на държавите от Южна Америка  (МЕРКОСУР), както и по линия на диалога ЕС – ОДЛАК (Общност на държавите от Латинска Америка и Карибите).", "date": "2018.05.20", "title": "Вицепремиерът Екатерина Захариева пристигна в Буенос Айрес"}
{"url": "http://www.focus-news.net/news/2018/05/20/2524071/inzh-nikolay-kolev-toplofikatsiya-sofiya-ead-ot-5-yuni-zapochvat-remontite-po-toploprenosnata-mrezha.html", "text": "От 5 юни започва ремонтната програма по топлопреносната мрежа в София. Това каза на брифинг инж. Николай Колев, директор на Дирекция „Инвестиционна и ремонтна дейност“ в „Топлофикация София“ ЕАД, предаде репортер на Агенция „Фокус“. „В Централната градска част има 1000 км тръбопроводи, изградени в годините от 1957 до края на 80-те години. Те периодично се нуждаят от експлоатационна поддръжка“, обясни той. „Стремили се в максимално кратки срокове да бъде изпълняван ремонтът“, посочи инж. Колев. „За някои участъци е необходимо времето да бъде по-дълго“, допълни той. „Голяма част от ремонтите ще бъдат през август, когато София е по-празна. За да не се отразява работата ни толкова на живущите и потребителите на ТЕЦ София“, изтъкна Николай Колев.\r\nБиляна ИВАНОВА", "date": "2018.05.20", "title": "Инж. Николай Колев, „Топлофикация София“ ЕАД: От 5 юни започват ремонтите по топлопреносната мрежа"}
{"url": "http://www.focus-news.net/news/2018/05/20/2524061/radio-svobodna-evropa-turskiyat-prezident-e-na-poseshtenie-v-saraevo.html", "text": "Турският президент Реджеп Тайип Ердоган днес е на посещение в Сараево, за да проведе предизборен митинг за турските емигранти. Това се случва в столицата на Босна и Херцеговина, защото няколко държави от Европейския съюз са забранили подобни демонстрации. Ердоган планира да проведе митинг в Сараево преди турските президентски и парламентарни избори, насрочени за 24 юни, предава радио   „Свободна Европа“ в своята македонска редакция.\r\nНапрежението миналата година между ЕС и Турция нарасна, след като много европейски страни отказаха да позволят на турското правителство да провежда митинги преди референдума за широкото разширяване на правомощията на турския президент.\r\nБосненските медии съобщиха, че около 20000 души се очаква да присъстват на митинга в спортния център „Зетра“, където днес са поставени редица плакати на Ердоган и първият президент на Турция Мустафа Кемал Ататюрк.\r\nВ Европа има около 3 милиона турци. Австрия и Холандия миналия месец заявиха, че ще забранят кампаниите на турските политици в техните страни за изборите през юни. Сараево обаче поддържа тесни връзки с Анкара. Виктор Турмаков", "date": "2018.05.20", "title": "Радио „Свободна Европа“: Турският президент е на посещение в Сараево"}
{"url": "http://www.focus-news.net/news/2018/05/20/2524076/inzh-nikolay-kolev-toplofikatsiya-sofiya-ead-predvizhdame-podmyana-na-20-km-toploprovodi-za-okolo-9-mln-leva-prez-tazi-godina.html", "text": "Предвиждаме подмяна на 20 км топлопроводи за тази година. Въпросът е дали ще можем да реализираме изцяло инвестиционната програма. Това каза на брифинг инж. Николай Колев, директор на Дирекция „Инвестиционна и ремонтна дейност“ в „Топлофикация София“ ЕАД, предаде репортер на Агенция „Фокус“. „Нашите средства за подмяната са около 9 млн. лева“, уточни той. „За мрежа с такъв голям обем, с такава голяма дължина, е необходимо времето за ремонтите да не бъде кратко“, обясни инж. Колев. Той посочи, че топлопроводи ще бъдат подменяни в ж.к. „Младост“ 3, покрай Трета градска болница, ж.к „Света Троица“, Централна градска част. Ще се довършват и участъци в кв. „Обеля“. „Сигурно в някои участъци, независимо от желанието ни и екипите, времето за изпълнението на ремонтите да бъде по-дълго“, коментира Николай Колев. „Сигурно най-дългият ремонт ще бъде в ж.к. „Младост“, ще го уточним допълнително“, каза още той. „Нагласата ни е ремонтите да приключат до края на септември“, обяви инж. Колев. \r\nБиляна ИВАНОВА", "date": "2018.05.20", "title": "Инж. Николай Колев, „Топлофикация София“ ЕАД: Предвиждаме подмяна на 20 км топлопроводи за около 9 млн. лева през тази година"}
{"url": "http://www.focus-news.net/news/2018/05/20/2524078/boyan-paunov-toplofikatsiya-sofiya-ead-predlagame-na-kevr-4-uvelichenie-na-tsenata-na-toplinnata-energiya-ot-1-yuli.html", "text": "Под 4% е предложението за увеличението на цената на топлинната енергия от 1 юли. Това каза на брифинг Боян Паунов, директор на Дирекция „Експлоатация“ в „Топлофикация София ЕАД“, предаде репортер на Агенция „Фокус“. „Това е моделът, който сме предложили на КЕВР за утвърждаване на цени от новия регулаторен период“, обясни той. „Единственo регулаторът може да каже каква ще бъде цената“, обяви Боян Паунов. „Това е предложение за цена за новия регулаторен период, който завършва на 30 юни 2019 година“, уточни той. „Мисля, че това е увеличение с около 82 лева с ДДС“, коментира Боян Паунов.\r\nБиляна ИВАНОВА", "date": "2018.05.20", "title": "Боян Паунов, „Топлофикация София ЕАД“: Предлагаме на КЕВР 4% увеличение на цената на топлинната енергия от 1 юли"}
{"url": "http://www.focus-news.net/news/2018/05/20/2524069/shumen-3985-e-izbiratelnata-aktivnost-na-chastichnite-izbori-za-kmet-na-selo-milanovo-kam-1400-chasa.html", "text": "39.85% е избирателната активност на частичните избори за кмет на село Миланово, община Велики Преслав, към 14.00 часа. Това съобщи за Радио \"Фокус\" - Шумен Миглена Ангелова, председател на Общинска избирателна комисия - Велики Преслав. Гласували са 220 избиратели. Изборният ден преминава спокойно.\r\nИвелина ИВАНОВА", "date": "2018.05.20", "title": "Шумен: 39.85% е избирателната активност на частичните избори за кмет на село Миланово към 14.00 часа"}
{"url": "http://www.focus-news.net/news/2018/05/20/2524079/gerb-shte-dade-izvanreden-brifing.html", "text": "ГЕРБ ще даде извънреден брифинг в Централата на партията (пл. „България“ 1, НДК, Административна сграда, ет. 17). Това съобщиха от пресцентъра на ПП ГЕРБ. Събитието ще се проведе от 16.00 ч.", "date": "2018.05.20", "title": "ГЕРБ ще даде извънреден брифинг"}
{"url": "http://www.focus-news.net/news/2018/05/20/2524077/pazardzhik-4888-e-izbiratelnata-aktivnost-na-chastichnite-mestni-izbori-za-kmet-na-selo-semchinovo-obshtina-septemvri-kam-1400-chasa.html", "text": "Спокойно преминава изборният ден в село Семчиново, съобщи за Радио „Фокус“ – Пазарджик председателят на Общинска избирателна комисия-Септември Мануел Манчев. 48,88% е избирателната активност към 14.00 часа. В 27-ма избирателна секция са гласували 411 от общо 800 избиратели, което означава 51,38% активност, а в 28-ма секция правото си на глас са упражнили 403 от 833 избиратели, което определя 48,38% избирателна активност. Манчев посочи също, че до момента не са постъпили жалби и сигнали за нарушения на изборния процес.\r\nВаня НИКОЛОВА", "date": "2018.05.20", "title": "Пазарджик: 48,88% е избирателната активност на частичните местни избори за кмет на село Семчиново, община Септември, към 14.00 часа"}
{"url": "http://www.focus-news.net/news/2018/05/20/2524084/vidin-576-e-iziratelnata-aktivnost-v-obshtina-makresh-kam-1400-chasa.html", "text": "57,6% е изирателната активност на частичните местни избори за кмет на община Макреш към 14.00 часа, каза за Радио „Фокус“-Видин Петър Тодоров, председател на Общинската избирателна комисия. Той посочи, че са гласували 719 души от имащите право на избор. \r\nПостъпила е жалба от ПП ГЕРБ, в която се посочва, че в секционните избирателни комисии (СИК) са назначени хора, които нямат адресна регистрация в населените места в общината и нямат право да участват в изборите. От общинската избирателна комисия са излезли с решение, в което са оставили без последствие жалбата. Основанието за това е, че има решение за назначаването на членовете на СИК, което не е обжалвано в установения законен срок.\r\nАнна ЛОЗАНОВА", "date": "2018.05.20", "title": "Видин: 57,6% е изирателната активност в Община Макреш към 14.00 часа"}
{"url": "http://www.focus-news.net/news/2018/05/20/2524075/daily-sabah-redzhep-tayip-erdogan-pristiga-v-saraevo.html", "text": "Президентът на Турция Реджеп Тайип Ердоган пристигна в Сараево на работно посещение в Босна и Херцеговина и да изнесе важен предизборен митинг в чужбина, пише  Daily Sabah.\r\nПрезидентът е придружен от вицепремиера Хакан Чавушоглу, външният министър Мевлют Чавушоглу, министъра на икономиката Нихат Зайбекчи, на младежта и спорта Осман Ашкън Бак и на културата и туризма Нуман Куртулмуш, на транспорта Ахмет Арслан.\r\nПо време на посещението си Ердоган ще проведе лична среща и такава в разширен състав с Бакир Изетбегович, босненският член на президиума на Босна и Херцеговина. Ще се обсъдят двустранните отношения, скорошното развитие на положението на Балканския полуостров, както и регионалните и международни въпроси. \r\nСлед това Ердоган ще проведе митинг в Сараево, за да мобилизира гласоподавателите зад граница на парламентарните и президентските избори в Турция, които ще се проведат на 24 юни. \r\nОчаква се около 20 хил. последователи от цяла Европа, около половината от Германия да присъстват на речта в най-голямата спортна зала на Сараево.  Ще присъстват сподвижници на ердоган и от Австрия, Белгия, страните от Скандинавския полуостров, Холандия, Швейцария, Италия и Унгария. По-рано редица европейски държави забраниха провеждането на предизборни митинги на турски политици на своя територия. \r\nПодобна забрана няма в Сараево, предвид че Изетбегович е близък до Ердоган. „Ще покажем, че Ердоган има приятели и че има хора, които се гордеят с него“, заяви той. Виктор Турмаков", "date": "2018.05.20", "title": "Daily Sabah: Реджеп Тайип Ердоган пристига в Сараево"}
{"url": "http://www.focus-news.net/news/2018/05/20/2524086/haskovo-3709-e-izbiratelnata-aktivnost-kam-1430-chasa-na-kmetskite-izbori-v-selo-krivo-pole.html", "text": "37.09% е избирателната активност към 14.30 часа на кметските избори в село Криво поле, община Хасково. Това съобщиха за Агенция „Фокус“ от ОИК-Хасково. В селото е разкрита една избирателна секция. Гласували са 273 жители на населеното място от 736 имащи право на глас. Към момента изборният ден протича нормално и няма регистрирани проблеми. \r\nДеница КИТАНОВА", "date": "2018.05.20", "title": "Хасково: 37.09% е избирателната активност към 14.30 часа на кметските избори в село Криво поле"}
{"url": "http://www.focus-news.net/news/2018/05/20/2524080/sitel-makedoniya-kmetat-na-solun-e-izpisan-ot-bolnitsata.html", "text": "Солунският кмет Янис Бутарис тази сутрин е изписан от болницата, след като беше приет  за  лечение през нощта след нападението от група граждани по време на мероприятието за отбелязване на годишнината от геноцида на понтийските  гърци в центъра на Солун, предава скопският телевизионен канал  „Сител“.\r\n„Това беше ужасна атака, но съм добре. Имам отлични отношения с понтийските гърци и не вярвам, че нападателите са били такива“, заяви Бутарис в изявление няколко часа след инцидента. Нападението срещу кмета бе осъдено от всички политици и политически партии в Гърция.\r\n„ Тези, които атакуват кмет на Солун, Янис Бутарис, не са нито недоволни граждани, нито организирани хора. Те са просто крайно-десни бандити, които спешно трябва да се изправят пред последствията от своите действия“, заяви гръцкият министър-председател Алексис Ципрас. \r\nИнцидентът се случи вчера в центъра на Солун по време на честването на геноцида на малоазиатските гърци. Група граждани, първоначално устно обиждаха кмета с „предател“, а след това физически  го  атакуваха. Бутарис  с помощта на придружаващите бе откаран до колата ки, но тълпата ядосани граждани дори и след влизането в автомобила продължи атаките, чупейки стъклата му. Янис Бутарис е получил спешна помощ и е прекарал нощта в болницата.   Виктор Турмаков", "date": "2018.05.20", "title": "„Сител“ (Македония): Кметът на Солун е изписан от болницата"}
{"url": "http://www.focus-news.net/news/2018/05/20/2524088/kardzhali-4385-e-izbiratelnata-aktivnost-kam-1400-chasa-v-kmetstvo-most.html", "text": "43.85 % е избирателната активност към 14.00 часа в кметство Мост. Това съобщиха за Агенция „Фокус“ от ОИК – Кърджали.  На територията на кметството има разкрити две избирателни секции. Общият брой на гласувалите избиратели е 296, като в едната секция са гласували 116 души, а в другата 180 души.  Общият брой на имащите право на глас е 675. Към момента изборният ден протича нормално. \r\nДеница КИТАНОВА", "date": "2018.05.20", "title": "Кърджали: 43.85 % е избирателната активност към 14.00 часа в кметство Мост"}
{"url": "http://www.focus-news.net/news/2018/05/20/2524085/klientite-na-tets-sofiya-ot-tsentralnata-gradska-chast-shte-ostanat-bez-topla-voda-ot-20-do-29-avgust.html", "text": "От 20 до 29 август изцяло ще бъде спряна работата на ТЕЦ „София“. Без топла вода ще останат клиентите от Централната градска част. Това стана ясно на брифинг в „Топлофикация София“ ЕАД, предаде репортер на Агенция „Фокус“. Ще бъдат засегнати потребителите, които живеят в карето между ул. „История Славянобългарска“, бул. „Данаил Николаев“, ул. „Проф. Милко Бичев“, бул. „Евлоги и Христо Георгиеви“, бул. „Фритьоф Нансен“, бул. „Патриарх Евтимий“, както и булевардите „Прага“, „Пенчо Славейков“, „Ген. Тотлебен“, ул. „Йоаким Кърчовски“, ул. „Дамян Груев“, района на Руски паметник, Зона Б5, Зона Б17, 18 И 19, ул. „Опълченска“, бул. „Княгиня Мария Луиза“, района на Сточна гара, ж.к. „Банишора“, ж.к. „Света Троица“ и ж.к. „Фондови жилища“. \r\n„Топлофикация“ стартира изпълнението на утвърдената от Столичния общински съвет ремонтна и инвестиционна програма за 2018 година. През летните месеци ще се обследва топлопреносната мрежа, ще се извършват рехабилитационни и строително-монтажни дейности. Ще бъде реконструирана топлопреносната мрежа по улиците „Граф Игнатиев“ и „6-ти септември“. \r\nБиляна ИВАНОВА", "date": "2018.05.20", "title": "Клиентите на ТЕЦ „София“ от Централната градска част ще останат без топла вода от 20 до 29 август"}
{"url": "http://www.focus-news.net/news/2018/05/20/2524091/sport-dimitar-kuzmanov-se-klasira-za-tretiya-krag-na-kvalifikatsiite-na-turnira-v-mestre.html", "text": "Димитър Кузманов се класира за третия кръг на квалификациите на турнира на червени кортове от сериите \"Чалънджър\" в италианския град Местре. Поставеният под номер едно в схемата българин се наложи над Фабиен Ребул от Франция със 7:5, 6:3 в двубой, продължил 107 минути.\r\nЗа влизане в основната схема Кузманов ще играе срещу германеца Даниел Мазур, който е на 380-то място в световната ранглиста, докато българинът е 304-ти в света. Двамата не са се срещали на корта досега.", "date": "2018.05.20", "title": "Спорт: Димитър Кузманов се класира за третия кръг на квалификациите на турнира в Местре"}
{"url": "http://www.focus-news.net/news/2018/05/20/2524074/dots-valentin-kitanov-imeto-ilindenska-makedoniya-ne-tryabva-da-ni-pritesnyava-ako-se-podpishe-dogovor-che-tova-e-ponyatie-za-darzhava-obhvashtashta-geografskata-oblast-vardarska-makedoniya.html", "text": "Името Илинденска Македония не трябва да притеснява България и Гърция, ако се подпише договор между трите страни, че това е понятие за държава, обхващаща географската област Вардарска Македония. Това каза историкът доц. Валентин Китанов, ръководител на катедра „История“ към Югозападния университет „Неoфит Рилски“ в интервю за Агенция \"Фокус\" за информацията за име на Македония - Република Илинденска Македония. По думите му в изричния договор трябва да се засегнат всички тези исторически, географски и политически характеристики на това понятие. „Сега е удобен моментът, когато има сформирани работни групи от историци от двете страни, които да обсъждат всички тези въпроси. Считам, че ако в научната, учебната, политическата терминология в Република Македония съдържанието на думата Илинден, Илинденско въстание, придобие същинския си оригинален исторически смисъл като въстание на българите в Македония през 1903 г., няма никаква опасност. Ако продължи интерпретирането на тази страница от балканската история в контекста на утвърждаването един македонизъм, тогава може да има притеснения“, коментира историкът. \r\n„Съгласно условията за името, поставени от  ООН посредника за диалога между  Македония и Гърция Матю Нимиц, имаше изисквания наименованието да съдържа географско определение. В този смисъл Илинденска е по-скоро събитийно-смислово определение, което има анонс към съвременната история“, каза доц. Китанов. \r\nДеница КИТАНОВА", "date": "2018.05.20", "title": "Доц. Валентин Китанов: Името Илинденска Македония не трябва да ни притеснява, ако се подпише договор, че това е понятие за държава, обхващаща географската област Вардарска Македония"}
{"url": "http://www.focus-news.net/news/2018/05/20/2524087/d-r-angel-kunchev-nad-100-hilyadi-izsledvaniya-na-godina-se-pravyat-na-vodata-v-stolitsata.html", "text": "Над 100 хиляди изследвания за година се правят на водата в столицата. Това каза за Агенция „Фокус“ д-р Ангел Кунчев, главен държавен здравен инспектор, във връзка с разпространилата се в социалните медии информация, че водата в столицата е опасна за употреба, тъй като в нея са били изсипани отровни химикали. Той обясни, че преди водата да достигне до домакинствата тя преминава през изключително строги проверки. „По отношение на здравния контрол със „Софийска вода“, а и с всички оператори на водопреносни мрежи в страната, имаме предварително изготвени графици, по които се взима проби с водата. За цялото водоподаване на столичния град за една година съвместните изследвания, които правят отделно „Софийска вода“ и софийската регионална здравна инспекция са малко над 100 хиляди на брой. Така че непрекъснат е контролът. А когато се налага, както в случая, се взимат извънредни проби, за да имаме данни към момента на възникването на опасения и каквито и да е съмнения в нейното качество, за да бъдем сигурни“, обясни д-р Кунчев. „Искам да уверя всички граждани, че ако има съмнения дори и за най-малки отклонения, тази вода няма да бъде допусната за използване“, подчерта той. По думите му единствените резултати, които все още се чакат, тъй като технологично стават по-бавно, са микробиологичните. „Но нямаме никакви съмнения в тях. Още повече, че нямаме и никакви данни от здравната мрежа за търсене на някаква медицинска помощ, за някакви отклонения или оплаквания“, отбеляза още д-р Кунчев. „Аз не мога да преценя от къде тръгнаха тези слухове. Неприятното е, че, според мен уж с желанието за гласност, се включиха и политици, публикувайки във „Фейсбук“ въпроси и страхове, което всъщност само подклажда тези слухове и създава една психоза сред хората, която е абсолютно излишна“, коментира д-р Кунчев. Той уточни, че всеки, който има някакви съмнения в качеството на водата, независимо дали са свързани с цвят мирис или привкус, винаги може да подаде сигнал и да се вземат допълнителни проби. „Контролът е строг и чест. Вие може да си представите в рамките на 1 година 100 хиляди направени изследвания какъв огромен брой са и какъв изключително строг контрол има, когато говорим за питейна вода. Определено няма от какво да се тревожат потребителите“, каза още д-р Кунчев.\r\nВесела АЛЕКСАНДРОВА", "date": "2018.05.20", "title": "Д-р Ангел Кунчев: Над 100 хиляди изследвания на година се правят на водата в столицата"}
{"url": "http://www.focus-news.net/news/2018/05/20/2524090/zadarzhaniyat-po-obvinenie-za-bludstvo-v-uchilishte-ostava-za-postoyanno-v-aresta.html", "text": "Мъжът, задържан по обвинение за блудство с две малолетни деца в столично училище, остава за постоянно в ареста, реши на закрито заседание Софийският градски съд, предаде БНР.\r\nСпоред защитата мъжът категорично отрича да е извършил подобни действия, а самопризнанията, за които беше съобщено по-рано, според адвокатите, са направени под натиск.", "date": "2018.05.20", "title": "Задържаният по обвинение за блудство в училище остава за постоянно в ареста"}
{"url": "http://www.focus-news.net/news/2018/05/20/2524025/dots-aleksandar-grebenarov-ne-e-udachno-imeto-republika-ilindenska-makedoniya-chiito-initsiali-rim-mogat-da-pratyat-greshni-indikatsii-kam-italiya.html", "text": "Не е удачно името Република Илинденска Македония, чиито инициали РИМ могат да пратят грешни индикации към Италия. Това каза Доц. д-р Александър Гребенаров, председател на Македонски научен институт, в интервю за Агенция „Фокус“ във връзка с информацията, че възможен вариант за името на Македония е Илинденска Македония. „Искам много за малко да се върна на другите предложения, които преди два-три месеца бяха пет: Северна, Горна, Нова, Вардарска и Република Македония. Ще припомня и становището на българската държава, изразено чрез обществениците и управляващите ни дейци, че най-удачна форма е Република Македония. Така както ние сме признали тази държава преди 26 и повече години. В договорите и декларациите и всички възможни документи тя фигурира именно под това наименование - Република Македония“, каза доц. Гребенаров. Той обърна внимание, че инициалите на Република Илинденска Македония са РИМ. „В рамките на шегата искам кажа, че не знам дали днешна Италия, а и нейните общественици и учени няма да кажат, че се краде от историята им с инициалите РИМ“, коментира той. \r\nДеница КИТАНОВА", "date": "2018.05.20", "title": "Доц. Александър Гребенаров: Не е удачно името Република Илинденска Македония, чиито инициали РИМ могат да пратят грешни индикации към Италия"}
{"url": "http://www.focus-news.net/news/2018/05/20/2524094/smolyan-75-godishen-mazh-e-zaginal-sled-kato-se-e-blasnal-s-motoped-v-lek-avtomobil-na-patya-mezhdu-devin-i-selo-grohotno.html", "text": "75-годишен водач на мотопед е загинал на място при катастрофа между Девин и Грохотно. Това съобщи за Радио „Фокус“ – Смолян ст. комисар Николай Димов, директор на Областна дирекция на МВР – Смолян. Инцидентът е станал около 11.00 часа. Излизайки от бензиностанция, 75-годишният мъж, не е пропуснал движещият се по главен път автомобил „Рено“, управляван от 42-годишен жител на Девин и се е ударил в него. Възрастният мъж, който е от девинския квартал „Настан“ и е баща на собственика на бензиностанцията, от която е излизал, е загинал  на място. \r\nСт. комисар Димов посочи също, че е извършен оглед на мястото на произшествието. Образувано е досъдебно производство. За инцидента е уведомена прокуратурата.\r\nНели ГЕРГЬОВСКА", "date": "2018.05.20", "title": "Смолян: 75-годишен мъж е загинал, след като се е блъснал с мотопед в лек автомобил на пътя между Девин и село Грохотно"}
{"url": "http://www.focus-news.net/news/2018/05/20/2524089/makfaks-makedoniya-turtsi-ot-reditsa-strani-pristigat-v-saraevo-za-predizborniya-miting-na-redzhep-tayip-erdogan.html", "text": "Държавният глава на Турция Реджеп Тайип Ердоган пристигна в Сараево на работно посещение. По-рано през деня в столицата на Босна и Херцеговина пристигнаха първите автобуси с турци, за да присъстват на митинга, на който ще участва лидерът на Анкара, предава македонската информационна агенция „Макфакс“.\r\nОт агенцията поясняват, че става дума за турци от Западна Европа, главно от Германия и Нидерландия. Те са първите гости в Сараево от очакваните 15 хил., които ще присъстват на митинга.\r\nСитуацията се контролира от полицейските екипи на Министерството на вътрешните работи в кантон Сараево, включително специални звена. На улиците в Сараево от ранна сутрин се увеличава броят на полицаите, които са разпределени на територията на целия град.\r\nМинистерството на вътрешните работи на кантон Сараево заяви, че на терена ще бъдат ангажирани достатъчен брой полицаи и че организаторите на обществени прояви в зала „Зетра“, където ще се проведе събитието, са предприели всички необходими мерки за сигурност, които бяха засилени на фона на информацията за предполагаема заплаха за убийството на Ердоган. Тереза Герова", "date": "2018.05.20", "title": "„Макфакс“ (Македония): Турци от редица страни пристигат в Сараево за предизборния митинг на Реджеп Тайип Ердоган"}
{"url": "http://www.focus-news.net/news/2018/05/20/2524093/smolyan-55-e-izbiratelnata-aktivnost-v-selo-beden-kam-1500-chasa.html", "text": "55% е избирателната активност на частичните местни избори за кмет на село Беден, община Девин, към 15:00 часа, съобщи за Радио „Фокус“ – Смолян Павел Тодоров от Общинска избирателна комисия – Девин. По думите му от началото на изборния ден не са постъпвали жалби за нарушения. Тодоров посочи също, че получените по обяд устни оплаквания от местни жители за струпване на повече хора пред единствената избирателна секция в селото са се оказали неоснователни.\r\nНели ГЕРГЬОВСКА", "date": "2018.05.20", "title": "Смолян: 55% е избирателната активност в село Беден към 15:00 часа"}
{"url": "http://www.focus-news.net/news/2018/05/20/2524095/kathimerini-gratskata-politsiya-e-blizo-do-identifitsiraneto-na-zapodozryan-za-napadenieto-sreshtu-yanis-butaris.html", "text": "Гръцката полиция обяви, че е близо до идентифицирането на един от заподозрените, участвали в нападението срещу кмета на Солун Янис Бутарис, съобщава електронното издание на вестник Kathimerini. До този момент доказателства, основаващи се на кадри от инцидента в събота, показват, че заподозреният принадлежи към крайнодясно движение. \r\nЯнис Бутарис бе хоспитализиран с увреждания на главата, гърба и краката, след като бе нападнат от националисти след церемония в памет на жервите сред гърците, загинали през Първата световна война и последвалата Гръцко-турска война.\r\nБутарис, 75-годишен, известен с антинационалистическата си позиция, коментира: „Беше жалка атака, но аз съм добре\".\r\nОсновните партии в Гърция осъдиха атаката. Израелското посолство в Атина също осъди нападението, като пожела на Бутарис бързо възстановяване. Тереза Герова", "date": "2018.05.20", "title": "Kathimerini: Гръцката полиция е близо до идентифицирането на заподозрян за нападението срещу Янис Бутарис"}
{"url": "http://www.focus-news.net/news/2018/05/20/2524099/varna-107-studenti-i-prepodavateli-sa-proverili-svoya-hiv-status-v-kampaniyata-po-povod-mezhdunarodniya-den-za-saprichastnost-sas-zasegnatite-ot-hivspin.html", "text": "107 студенти и преподаватели от Варна са проверили своя ХИВ-статус в кампанията по повод Международния ден за съпричастност със засегнатите от ХИВ/СПИН. Това съобщиха за Радио „Фокус“ – Варна от дирекция „Превенции“ в Община Варна. За десета поредна година Консултативният съвет по превенция на ХИВ/СПИН и дирекция „Превенции“, в партньорство с Асоциацията на студентите по медицина и студентските съвети на Медицинския университет, Техническия университет, Висшето военноморско училище и Варненския свободен университет организираха АНТИСПИН кампания по повод Международния ден за съпричастност. \r\nЦелта на инициативата бе да се предостави на младите хора достоверна информация, да се обърне внимание, че ХИВ/СПИН е реален проблем и всеки трябва да бъде отговорен към себе си и към партньора си. Общинската кампания се реализира в периода 8 – 14 май от 17 млади доброволци от Асоциацията на студентите медици в България и Градския превантивен клуб към дирекция „Превенции“, 7 медицински специалисти от Регионалната здравна инспекция във Варна и сътрудници от Фондация „SOS – семейства в риск“. Доброволците предоставяха информация и достигнаха с превантивни материали до над 2000 студенти от четирите варненски университета. Кампанията включваше възможност за безплатно и анонимно консултиране и изследване за ХИВ в мобилни медицински кабинети. 107 студенти и преподаватели  – 62 мъже и 45 жени, провериха своя ХИВ-статус и бяха консултирани от специалистите.\r\nМеждународният ден за съпричастност със засегнатите от ХИВ/СПИН се отбелязва от 35 години. Тази година е под мотото „Подготовката за бъдещето се основава на опита ни от миналото!”. Това послание изразява необходимостта бъдещите планове да стъпят на усилията, историята и опита за лечението, профилактиката и грижите, свързани с живота с ХИВ, както и правото на живот без стигма и дискриминация, с достъп до качествени здравни и социални услуги. От началото на тази година до 9 май 2018 г. в България са открити нови 95 ХИВ–серопозитивни лица, с което носителите на ХИВ в страната са 2810 лица.\r\nМарияна ВАЛЕНТИНОВА", "date": "2018.05.20", "title": "Варна: 107 студенти и преподаватели са проверили своя ХИВ-статус в кампанията по повод Международния ден за съпричастност със засегнатите от ХИВ/СПИН"}
{"url": "http://www.focus-news.net/news/2018/05/20/2524097/veliko-tarnovo-tsentarat-za-obshtestvena-podkrepa-v-svishtov-otkri-za-poreden-pat-detska-parkova-biblioteka.html", "text": "„Седни и почети. Книжка си вземи или друга донеси“. Това е мотото на инициативата на екипа на Център за обществена подкрепа – „Паркова библиотека“, чиито летен сезон вече стартира, съобщиха от пресцентъра на Общината. Парковата библиотека е разкрита преди три години в парка на УК „Алеко Константинов“.\r\nГости на събитието бяха зам.-кметът на Община Свищов Анелия Димитрова, Румяна Кузева – Началник Отдел „Образование“, директори и потребители на социални услуги, граждани. Събитието се проведе със специалното участие на ученици от 2“б“ клас и 6 клас от СУ „Николай Катранов“ с класен ръководител Силва Христова.\r\nДиректорът на Център за обществена подкрепа Ася Михайлова сподели, че вече три години към Парковата библиотека проявяват интерес малки и големи. „Около „къщичката“ с книги често има майки с деца, ученици, младежи, баби с внучета, зачетени в интересна книжка. Ние се радваме, че с тази инициатива успяваме да провокираме у децата интерес към четенето и да ги отделим от екрана на телевизора, компютъра, смарфони, айфони и всички средства, които ограничават физическата активност на децата. Всеки може да вземе напълно безплатно книги от Парковата библиотека, да ги върне или да донесе други“.\r\nАнелия Димитрова приветства инициативата за Паркова библиотека, като възможност да се стимулира четенето на книги у децата, за откриват нови светове. Тя подари интересни книги за обогатяване на библиотеката.\r\nУчениците  поздравиха всички присъстващи със стихове и драматизация на български приказки. Силва Христова получи благодарствено писмо за съдействието и оказаната подкрепата.", "date": "2018.05.20", "title": "Велико Търново: Центърът за обществена подкрепа в Свищов откри за пореден път детска паркова библиотека"}
{"url": "http://www.focus-news.net/news/2018/05/20/2524102/blagoevgrad-14-dushi-ot-oblastta-sa-bili-sertifitsirani-za-vodni-spasiteli-na-pluvni-baseyni-i-vodni-parkove-ot-tazi-godina.html", "text": "14 души от област Благоевград са били сертифицирани за водни спасители на плувни басейни и водни паркове от Български Червен кръст (БЧК) – Благоевград тази година. Това каза за Радио „Фокус“ – Пирин Боряна Стоймирова,  специалист по водно спасяване към БЧК - Благоевград. По думите ѝ в средата на месеца е приключил първият курс за водни спасители за 2018 година. Стоймирова отбеляза, че обучението е преминало успешно, а по-голямата част от участниците в него са показали добри резултати. \r\n„17 бяха кандидатите, като 14 от тях успяха да покрият всички изпитни изисквания и станаха водни спасители. На останалите трима не им достигна съвсем малко, но скоро те ще имат възможността да се явят на поправка и ще могат да вземат сертификат за воден спасител на плувен басейн и воден парк“, посочи още Стоймирова. Тя добави, че за тази година до момента едва 14 души са преминали курса и са сертифицирани, но отбеляза, че това е първият курс за област Благоевград за 2018 г. „С оглед на това очакваме, че при втория курс броят ще се промени“, добави Стоймирова.\r\nЛивия НИНОВА", "date": "2018.05.20", "title": "Благоевград: 14 души от областта са били сертифицирани за водни спасители на плувни басейни и водни паркове от тази година"}
{"url": "http://www.focus-news.net/news/2018/05/20/2524083/dots-valentin-kitanov-ponyatieto-ilindenska-makedoniya-mozhe-da-se-izpolzva-po-razlichen-nachin-v-zavisimost-ot-tova-koy-e-na-vlast-v-skopie.html", "text": "Понятието Илинденска Македония може да се използва по различен начин в зависимост от това кой е на власт в Скопие. Това каза историкът доц. Валентин Китанов, ръководител на катедра „История“ към Югозападния университет „Неофит Рилски“ в интервю за Агенция \"Фокус\" за информацията за име на Македония - Република Илинденска Македония.\r\n„Мисля, че наименованието Илинденска Македония по принцип крие някакви опасности за териториалната и държавна сигурност и на Гърция, и на България“, каза доц. Китанов. Според него в известен смисъл името Илинденска Македония отделя Илинденското въстание от Илинденско-Преображенското, което е едно цяло. „Въпреки че в миналото често се е използвало определението Илинденско въстание, когато е ставало въпрос и за бунтовете в Тракия и Македония. По принцип е логично да се използва терминът Илинденско-Преображенско въстание. Илинденска Македония е отношение към едно събитие в началото на 20 век, което касае Македония и е част от едно по-мащабно събитие, което касае Македония и Тракия“, посочи историкът. \r\nДеница КИТАНОВА", "date": "2018.05.20", "title": "Доц. Валентин Китанов: Понятието Илинденска Македония може да се използва по различен начин в зависимост от това кой е на власт в Скопие"}
{"url": "http://www.focus-news.net/news/2018/05/20/2524101/lorita-radeva-gerb-iskam-da-uspokoya-grazhdanite-na-sofiya-che-otsastvat-osnovaniya-da-se-tvardiche-ima-promyana-v-kachestvoto-na-vodata-v-stolitsata.html", "text": "Искам да успокоя гражданите на София, че отсъстват основания да се твърди за промяна в качеството на водата в столицата. Това каза по време на брифинг председателят на Комисията по околна среда към Столичния общински съвет и общински съветник от ГЕРБ Лорита Радева, предаде репортер на Агенция „Фокус“. „Искам чрез вас да успокоя гражданите на София за качествата на водата на столичния град и да потвърдя това, което преди час съобщи кметът на София. По всички данни от лабораторни изследвания на „Софийска вода“ отсъстват каквито и да било основания да се твърди, че има промяна в качествата на водата“, заяви Радева. Тя поясни, че всичките изследвания, осъществявани от различни точки от водоснабдителната система на столицата не показват отклонения от качеството, каквито се внушават от публикацията на Таско Ерменков.\r\nДеница КИТАНОВА", "date": "2018.05.20", "title": "Лорита Радева, ГЕРБ: Искам да успокоя гражданите на София, че отсъстват основания да се твърди,че има промяна в качеството на водата в столицата"}
{"url": "http://www.focus-news.net/news/2018/05/20/2524092/radmila-shekerinska-ministar-na-otbranata-na-makedoniya-republika-ilindenska-makedoniya-e-otlichna-osnova-za-postigane-na-reshenie-na-spora-za-imeto.html", "text": "Нашата цел да намерим решение, което ще бъде положително и за Македония, и за Гърция, и предложението за „Република Илинденска Македония“ е отлична основа за преодоляване на спора за името. Това заяви министърът на отбраната на югозападната ни съседка Радмила Шекеринска, предава скопският телевизионен канал „Сител“.\r\n„Министрите на външните работи постигнаха съгласие по пакет, който двамата премиери  принципно потвърдиха. Нашата цел бе да намерим решение, което ще бъде положително и за Македония и Гърция, и ние смятаме, че това е постигнато с този пакет от предложения. Не случайно премиерът вчера ясно заяви, че според нас пакетът, който е съгласуван, предлага шанс на всички да излязат от този процес като победители“, подчерта Шекеринска, отговаряйки на журналистически въпрос.\r\nСъгласно думите й, Република Илинденска Македония представлява отлична основа за постигане на решение на спора за името, поради това, че предложението предполага времево определение, съвпадат с важни дати от историята и показва, че Република Македония, нито е имала, нито ще има териториални претенции към едноименни северен гръцки регион. \r\n„Всички елементи в решението отговарят на очакванията и изискванията в Македония и Гърция. Те отговарят на нашите национални и държавни интереси, и защитават нашата идентичност. Ще продължим да работим за решение и за изграждане на приятелство, но смятаме, че този път наистина сме много близо“ до разрешаване на спора, подчерта Шекеринска. Тереза Герова", "date": "2018.05.20", "title": "Радмила Шекеринска, министър на отбраната на Македония: Република Илинденска Македония е отлична основа за постигане на решение на спора за името"}
{"url": "http://www.focus-news.net/news/2018/05/20/2524104/sport-elina-svitolina-zashtiti-titlata-si-v-rim.html", "text": "Елина Свитолина спечели турнира от сериите „Мастърс“ на червени кортове в Рим за втора поредна година. На финала украинската тенисистка се наложи с 6:0, 6:4 над световната номер едно Симона Халеп от Румъния в двубой, продължил малко повече от час.\r\nТитлата от Рим е 12-та в кариерата на украинката от общо 14 участия във финали. За украинката това бе втора победа в турнири през настоящата година, след като през февруари спечели надпреварата в Дубай.", "date": "2018.05.20", "title": "Спорт: Елина Свитолина защити титлата си в Рим"}
{"url": "http://www.focus-news.net/news/2018/05/20/2524106/smolyan-s-otkas-ot-starinna-rodopska-svatba-beshe-otkrit-za-praznikat-na-s-momchilovtsi-ot-imeto-na-kmeta-nikolay-melemov-zamestnikat-mu-venera-arachkova-pozdravi-zhitelite-na-seloto.html", "text": "С откъс от старинна родопска сватба, възстановена от самодейците от читалище „Светлина” беше открит за 27-и път празникът на село Момчиловци, община Смолян. Кметът Сийка Суркова посочи, че този празник е най-скъп, защото е свързан с духовността на населеното място и всеки се връща в бащината си къща. Тя пожела на гостите и жителите на Момчиловци добро настроение, положителни емоции и да тачат все така традициите и духовността. Това съобщиха от пресцентъра на Община Смолян.\r\nОт името на кмета Николай Мелемов, заместникът му Венера Аръчкова поднесе поздравителен адрес до жителите на Момчиловци. В него се казва: „За мен е удоволствие и чест да Ви поздравя с празника на селото. Като кмет на община Смолян съм горд, че в последните години Момчиловци прослави родопските традиции, обичаи и  вяра, всепризнатото родопско гостоприемство и не на последно място дълголетието на родопчани, не само в страната ни, но и в света. Радвам се и за това, че виждам пред себе си много младежи и техните семейства. Те дават жива сила на селото и редом със своите по-възрастни роднини създават уникалния дух на Момчиловци. \r\nПоздравявам Ви и с предстоящия храмов празник на 21 май на църквата „Св.Св.Константин и Елена”, която чества 182 години от построяването си. Всички знаете историята за нейното изграждане – с всеобщи сили жителите на селото са построили храма за по-малко от 40 дни. \r\nПожелавам Ви винаги да сте така единни и непоколебими!”.  \r\nПред жителите и гостите на селото се изявиха децата от училището и детската градина. \r\nСлед като бяха изпратени абитуриентите, всички се хванаха на наборното хоро на 50-годишните юбиляри. По традиция те оставиха дар за селото - финансираха осветлението, помпата, разкрасяването и  на фонтана в центъра на селото, чиято конструкция се ремонтира от Кметството със средства от дарения. Така след повече от 15 г. в парка на Момчиловци отново има шадраван. \r\nЗа доброто настроение по време на празника се погрижи оркестър \"Тракийско настроение\", а в късните часове имаше  атрактивно огнено шоу. И вместо заря, тази година името на Момчиловци беше изписано с огнени букви.\r\nПразникът на селото уважиха още депутатът Дора Янкова, зам.-областният управител Владимир Гърбелов, председателят на Общинския съвет инж.Димитър Кръстанов, общински съветници, гости от Ксанти и др.\r\nПразникът се организира от община Смолян, кметство Момчиловци, читалище „Светлина” и много дарители.\r\nПразниците  на Момчиловци продължават до 26 май, а програмата е наситена с много събития.", "date": "2018.05.20", "title": "Смолян: С откъс от старинна родопска сватба беше открит за празникът на с. Момчиловци, от името на кмета Николай Мелемов заместникът му Венера Аръчкова поздрави жителите на селото"}
{"url": "http://www.focus-news.net/news/2018/05/20/2524100/redzhep-tayip-erdogan-ot-saraevo-ne-se-plasha-ot-pokushenie-sreshtu-men.html", "text": "В отговор на журналистически въпрос в Сараево, където пристигна на работно посещение, държавният глава на Турция Реджеп Тайип Ердоган увери, че не се страхува от покушение срещу него, предава скопската електронна медия „24 Вести“.\r\nЕрдоган направи съответния коментар в рамките на съвместно изявление с босненския член на Председателството на Босна и Херцеговина Бакир Изетбегович, с оглед на появилата се по-рано информация, че в рамките на посещението му в Сараево срещу него се планира нападение. \r\nТурският президент отговори, че службите са му докладвали за наличието на заплахи за неговото убийство и увери, че не се страхува от покушение, така както не се е страхувал и по време на опита за държавен преврат от 15 юли 2015 г. \r\n„Целта на терористичните организации е да не идвам на Балканите, но виждате сами, че днес съм тук в Сараево няма кой да ме спре по пътя, по който съм тръгнал“, подчерта държавният глава на Турция. \r\nСпоред разузнавателните служби на Анкара, лица от турски произход се готвят за опит за убийство на Ердоган. Според разпространената по-рано информация, предупрежденията са дошли от група турски граждани, които живеят в Скопие. Тереза Герова", "date": "2018.05.20", "title": "Реджеп Тайип Ердоган от Сараево: Не се плаша от покушение срещу мен"}
{"url": "http://www.focus-news.net/news/2018/05/20/2524098/stanislav-ivanov-gerb-shte-sezirame-dans-i-prokuraturata-za-publikatsiyata-na-tasko-ermenkov-za-vodata-v-sofiya-i-pitame-bsp-i-korneliya-ninova-kak-shte-reagirat.html", "text": "Ще сезираме ДАНС и прокуратурата за публикацията на Таско Ерменков за водата в София и питаме БСП и Корнелия Нинова как ще реагират. Това каза по време на брифинг народният представител от ПГ на ГЕРБ Станислав Иванов, предаде репортер на Агенция „Фокус“. „Г-н Ерменков е народен представител и той знае всички механизми и способи, според които може да се сдобие с нужната му информация, дори да предизвика изслушване в зала, за да се сдобие с необходимата му информация, преди да пусне такъв статус във „Фейсбук“. Защо го е направил той, не мога да кажа“, каза Иванов. Той отбеляза, че това не е първият такъв статус на Ерменков. „Предишният път той спомена, че САЩ и Ееропа могат да си гледат работата едва ли не и каза, че този статус го е написал по гащи. Ако това е така, къде са БСП, къде е г-жа Нинова, защо и дали те ще се намесят? Ако те не се намесят, защо няма да се намесят? Ако предишният път са се смяли на г-н Ерменков, този път отново ли ще се смеят? Тук става въпрос за 2 млн. жители на столицата, които се чудят какво да правят“, заяви Иванов. \r\nДеница КИТАНОВА", "date": "2018.05.20", "title": "Станислав Иванов, ГЕРБ: Ще сезираме ДАНС и прокуратурата за публикацията на Таско Ерменков за водата в София и питаме БСП и Корнелия Нинова как ще реагират"}
{"url": "http://www.focus-news.net/news/2018/05/20/2524108/reuters-iztochnitsi-ot-es-otrichat-informatsiyata-za-novo-sporazumenie-za-yadrenata-programa-na-iran-s-vklyuchena-finansova-pomosht-za-teheran.html", "text": "Източници от Европейския съюз отрекоха, че дипломатите, които ще се съберат за среща във Виена на 25 май, ще обсъдят предлагането на финансова помощ за Иран в замяна на отстъпки за запазването на споразумението за ядрената програма на близкоизточната република, предава Reuters. \r\nМедии съобщиха в неделя, че дипломати от Великобритания, Германия, Франция, Китай и Русия ще се срещнат във Виена в петък, за да обсъдят следващите стъпки след решението на президента на САЩ Доналд Тръмп да оттегли страната от подписаното през 2015 г. ядрено споразумение с Иран.\r\nВестникът Welt am Sonntag цитира източник от ЕС, който твърди, че дипломатите ще обсъдят предложение за ново споразумение между Иран и световните сили, което ще бъде същото като това от 2015 г., но с някои допълнения с цел да успокоят САЩ. Те биха могли да включват точки, насочени към проблемите на САЩ по отношение на програмата за балистични ракети на Иран и подкрепата на Техеран за въоръжените групировки в Близкия изток.\r\n„Трябва да се измъкнем от името „Виенското споразумение за ядрено оръжие\" и да добавим няколко допълнителни елемента. Само това ще убеди президента (Доналд) Тръмп да се съгласи и да премахне отново санкциите\", твърди старшият служител на ЕС. Подобно споразумение би могло в бъдеще да включва финансова помощ за Иран, се казва в медийния доклад. \r\nНо три източника от ЕС заявиха за Reuters, че информацията на германския вестник е неточна. „Виенската среща следващия петък ще се занимае с въпросите, свързани с изпълнението и подробностите на Съвместния всеобхватен план за действие\" и на нея няма да бъдат обсъждани други теми, категорични са източниците на агенцията. \r\nОт Министерството на външните работи на ФРГ все още няма официален коментар по въпроса.  Тереза Герова", "date": "2018.05.20", "title": "Reuters: Източници от ЕС отричат информацията за ново споразумение за ядрената програма на Иран с включена финансова помощ за Техеран"}
{"url": "http://www.focus-news.net/news/2018/05/20/2524109/ventseslava-genova-ruo-varna-razraboteni-sa-uchilishtni-programi-s-konkretni-deynosti-v-koito-aktivna-chast-sa-roditelite.html", "text": "Психолого-педагогическата работилница за успешно взаимодействие с родителите е част от регионалните политики на Регионалното управление на образованието (РУО) във Варна. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. „Концепцията е разгърната в разработена и утвърдена програма за взаимодействие между училищна общност и родители. Това в изпълнение на предвиденото в Закона за предучилищно и училищно образование. Проведени са работни срещи по общини по темите „Обучение и дисциплина чрез сътрудничество за класни ръководители и родители“ и „Управление на конфликти, разрешаване чрез методите на медиацията“. Това е един метод, по който Регионалното управление на образованието във Варна работи вече втора година с педагогически съветници и училищни психолози за намаляване на агресията, за намаляване на конфликтите и за повишаване резултатите от учебния процес“, заяви Венцеслава Генова. \r\nТя допълни, че проведените дейности срещат положително отношение от страна на родителите. „Всички те отчитат, че постигането на съгласие в общите усилия между заинтересованите страни е онази необходимост, която трябва да бъде изпълнена, за да могат да бъдат постигнати специфичните цели и резултати, поставени пред отделните образователни институции. Разработени са училищни програми с конкретни дейности, в които активна част са родителите“, подчерта Венцеслава Генова.\r\nМарияна ВАЛЕНТИНОВА", "date": "2018.05.20", "title": "Венцеслава Генова, РУО – Варна: Разработени са училищни програми с конкретни дейности, в които активна част са родителите"}
{"url": "http://www.focus-news.net/news/2018/05/20/2524107/stanislav-ivanov-gerb-bsp-da-poemat-otgovornost-za-statusa-na-tasko-ermenkov-zashtoto-toy-se-zaigrava-s-natsionalnata-ni-sigurnost.html", "text": "БСП да поемат отговорност за статуса на Таско Ерменков, защото той се заиграва с националната ни сигурност. Това каза народният представител от ПГ на ГЕРБ Александър Иванов по време на брифинг, предаде репортер на Агенция „Фокус“. „Водата е националната сигурност“, каза Иванов и отбеляза, че пишейки статус за водата в София, Таско Ерменков се заиграва освен със страховете на хората и с националната сигурност. Според Иванов БСП трябва да понесат отговорност, а не да коментират, че са му се смели, както предния път. „Този път да излязат и ясно и точно да поемат отговорността за неговия статус“, допълни депутатът.\r\nДеница КИТАНОВА", "date": "2018.05.20", "title": "Станислав Иванов, ГЕРБ: БСП да поемат отговорност за статуса на Таско Ерменков, защото той се заиграва с националната ни сигурност"}
{"url": "http://www.focus-news.net/news/2018/05/20/2524111/montana-katastrofa-mezhdu-tezhkotovaren-avtomobil-i-mikrobus-zatrudnyava-dvizhenieto-po-pat-e-79-kray-selo-vinishte-edin-chovek-e-postradal.html", "text": "Тежка катастрофа е станала към обяд на международния път Е-79 между Монтана и Видин край село Винище между тир и товарен микробус, предава Нова телевизия. На прав участък микробусът с полска регистрация, който идвал от Видин, изпреварвал колона от автомобили и се блъснал в дясната част на идващия насреща тежкотоварен автомобил. След удара, микробусът се завъртял и спрял в канавката. Цялата му предна част му е смачкана. Шофьорът, около 30-годишен, е откаран в монтанската болница в тежко състояние. Шофьорът на тира не е пострадал. Движението от и за \"Дунав мост 2\" в района на катастрофата се осъществява в едната лента. На място има криминална полиция, пожарна и Гражданска защита.", "date": "2018.05.20", "title": "Монтана: Катастрофа между тежкотоварен автомобил и микробус затруднява движението по път Е-79 край село Винище, един човек е пострадал"}
{"url": "http://www.focus-news.net/news/2018/05/20/2524113/pernik-moleben-i-vodosvet-za-zdrave-i-blagodenstvie-sabira-zhitelite-na-grada-za-shesta-poredna-godina-sled-golyamoto-zemetresenie-prez-may-2012-g.html", "text": "Молебен и водосвет за здраве и благоденствие събира жителите на Перник за шеста поредна година след голямото земетресение през май 2012 г. Това съобщиха от Община Перник. Светият ритуал ще бъде изпълнен пред централния храм в града „Св. Иван Рилски” от 10.00 часа на 22 май. В него ще се включи и новият викарий на Софийската епархия Белоградчишкия епископ Поликарп, който вече е идвал в града на празнична св. Литургия за Великден. \r\nЗа ритуала са поканени всички граждани на Перник да се включат в общата молитва. На молебена ще присъства кметът Вяра Церовска заедно с екипа си. Ще бъде раздаден и курбан, който се осъществява с подкрепата на Община Перник.\r\nПо-късно, от 11.00 часа, с курбан за здраве ще бъде отбелязана и годишнината от земетресението в центъра на с. Дивотино - едно от най-пострадалите села в Пернишко.", "date": "2018.05.20", "title": "Перник: Молебен и водосвет за здраве и благоденствие събира жителите на града за шеста поредна година след голямото земетресение през май 2012 г."}
{"url": "http://www.focus-news.net/news/2018/05/20/2524110/destileriite-shte-izkupyat-maksimalno-vazmozhno-kolichestvo-rozov-tsvyat.html", "text": "Дестилериите, които преработват розов цвят ще изкупят максимално възможно количество дори и надвишавайки производствените си капацитети. Това стана ясно след тричасова среща на министъра на земеделието, храните и горите Румен Порожанов с представители на розопроизводители, преработватели, кметове и депутати, съобщиха от МЗХГ. \r\nВ момента повечето дестилерии работят на максимални обороти като изпълняват договорите си с регистрирани производители. При възможност и свободен обем те поеха ангажимент да изкупят и още количества. Всички се обединиха, че проблемите тази година са следствие от свръхреколта от розов цвят, която се дължи на ръст на насажденията с 22% за последните 2 г. и добри климатични условия. Освен това има и значителни количества непродадено розово масло от миналата година. Това е довело и до натиск върху изкупните цени и намалението им спрямо предходни години. \r\nМинистерството не може да определя изкупни цени, но моят апел към преработвателите е тя да покрива себестойността и не по-малко от минимална печалба за производителите, каза министър Порожанов. За да бъдат подпомогнати стопаните в кризисната ситуация ще бъде отпусната и държавна помощ „де минимис“. Тя обаче може да бъде предоставена само на регистрирани земеделски производители. \r\nВсички участници в срещата се обединиха за нуждата от регулация по веригата на производството и преработката на рози. За целта предстои да бъде подготвен законопроект за розата, който да бъде приет с максимален консенсус от всички политически сили в Народното събрание.", "date": "2018.05.20", "title": "Дестилериите ще изкупят максимално възможно количество розов цвят"}
{"url": "http://www.focus-news.net/news/2018/05/20/2524103/aleksandar-ivanov-gerb-prizovavame-tasko-ermenkov-da-razkrie-koy-mu-e-hvarlil-bombata-che-vodata-v-stolitsata-e-zamarsena.html", "text": "Призоваваме Таско Ерменков да разкрие кой му е хвърлил бомбата, че водата в столицата е замърсена. Това каза народният представител от ПГ на ГЕРБ Александър Иванов по време на брифинг, предаде репортер на Агенция „Фокус“. Ивавнов попита какво цели Таско Ерменков със заиграването със страховете на хората и добави, че това е практика, която БСП не се свени да използва. „Засрамете се. Трябва неделно да излизаме да успокояваме гражданите да им казваме, че регулярно водата в столицата се следи за нейните качества. Софиянци пием шестата по качество вода в Европа“, каза Иванов и попита защо от БСП не казват това, а се заиграват с неоснователни твърдения и анонимни сигнали във „Фейсбук“. \r\n„Ще инициираме разследване със сигнал до прокуратурата защо някой цели да постави софиянци в ситуацията на страх и парализа“, заяви Иванов.  „Ще си позволя да бъда по-твърд в изказа си към БСП“, каза той и припомни трагедията в Чернобил преди години. По думите му предшествениците на БСП са криели от българските майки и деца месеци наред за положението и реалната заплаха, която е имало върху българския народ. „Те тогава са яли, пили, внасяна храна и вода без да се притесняват за своето здраве, но не са се посвенили да излъжат гражданите на България за качествата на водата и на хранителните продукти, произтичащи от аварията в Чернобил“, каза депутатът. \r\nДеница КИТАНОВА", "date": "2018.05.20", "title": "Александър Иванов, ГЕРБ: Призоваваме Таско Ерменков да  разкрие кой му е хвърлил бомбата, че водата в столицата е замърсена"}
{"url": "http://www.focus-news.net/news/2018/05/20/2524114/lorita-radeva-gerb-publikatsiyata-na-tasko-ermenkov-za-zamarsyavane-na-vodata-v-sofiya-e-bezotgovorna-i-e-edna-nekorektna-i-nedostoyna-falshiva-novina.html", "text": "Публикацията на Таско Ерменков за замърсяване на водата в София е безотговорна и е една некоректна и недостойна фалшива новина. Това каза по време на брифинг председателят на Комисията по околна среда към Столичния общински съвет и общински съветник от ГЕРБ Лорита Радева, предаде репортер на Агенция „Фокус“. Радева отчете, че водата на София е шестата по чистота в Европа и подчерта, че резултатите от изследванията на водата не могат да се поставят под съмнение, тъй като лабораторията е била модернизирана през последните месеци. „Тя осъществява анализ на много повече показатели на водата, извън задължителните по закон. Ще помоля чрез вас да насочим вниманието на софиянци към страницата на „Софийска вода“, АД, където от днешния ден по искане на кмета на София г-жа Фандъкова бяха публикувани данните за различни показатели“, заяви Радева. Тя поясни, че там са публикувани данни за показателите: живак, олово и естествен уран, за които се е твърдяло, че са завишени. \r\nОт ГЕРБ обърнаха внимание, че информацията за качеството на водата в София се потвърждава и от главният санитарен инспектор д-р Ангел Кунчев, който казва, че няма никакви притеснения. \"Столичната регионална здравна инспекция също ще извърши допълнителни изследвания на качествата на водата\", каза Радева. \"Годишно Столична община чрез „Софийска вода“ осъществява над 140 хил. изследвания на качеството на водата. Подобен анализ е аргументът ни да твърдим, че и в този момент чрез денонощния мониторинг се дава гаранция за това, че софиянци получават навременна и качествено проверена вода“, каза Радева. Тя поясни, че нейните деца са родени през 1985 г. и 1987 г., когато майките на София и на цяла България са изтръпнали от дълго време критата информация за случващото се в Чернобил. „Ние имаме своя урок за това как политиците си позволяват да си играят със здравето, търпението и с морала. Не си го позволяваме. Нищо от онова, което би се случвало и което може да бъде тревога, нямаме нито страха, нито притесненията, да го съобщим. Към настоящия момент всичко изнесено в публичното пространство е една некоректна, непочтена, недостойна фалшива новина“,  заяви Радева. \r\nДеница КИТАНОВА", "date": "2018.05.20", "title": "Лорита Радева, ГЕРБ: Публикацията на Таско Ерменков за замърсяване на водата в София е безотговорна и е една некоректна и недостойна фалшива новина"}
{"url": "http://www.focus-news.net/news/2018/05/20/2524117/plovdiv-do-30-may-se-udalzhavat-remontnite-deynosti-po-patya-shishmantsi-belozem-v-rayona-na-patniya-vazel-pri-am-trakiya.html", "text": "До 30 май се удължават ремонтните дейности на надлез по пътя Шишманци-Белозем, в района на пътния възел при АМ „Тракия. Това съобщи за Радио „Фокус“ – Пловдив дежурен служител в Областно пътно управление-Пловдив. Движението в участъка се осъществява в една лента и се контролира от светофарна уредба. С нормална интензивност се осъществява трафикът в Пловдивска област. Пътищата са сухи и нормално проходими. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/ч поради ремонтни дейности. Заради ремонта е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути. Движението по пътя Пловдив – Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът на ремонта е до 10 юни.\r\nБез затруднения се извършва движението на територията на град Пловдив. По-засилено е в централната градска част, както и по входно-изходните артерии на града. Пътните настилки са сухи и нормално проходими.\r\nВесела КРЪСТЕВА", "date": "2018.05.20", "title": "Пловдив: До 30 май се удължават ремонтните дейности по пътя Шишманци-Белозем, в района на пътния възел при АМ „Тракия“"}
{"url": "http://www.focus-news.net/news/2018/05/20/2524105/tasko-ermenkov-bsp-smyatam-che-e-moe-zadalzhenie-da-reagiram-na-trevogite-na-grazhdanite-i-da-signaliziram-za-tyah.html", "text": "Смятам, че е мое задължение да реагирам на тревогите на гражданите и да сигнализирам за тях. Това написа в профила си във „Фейсбук“ народният представител от БСП Таско Ерменков по повод предишно негово съобщение в социалната мрежа, в което заявява, че водата в столицата е опасна за употреба, тъй като в нея са били изсипани отровни химикали.\r\n„, написа Ерменков.\r\nАгенция „Фокус“ припомня, че събота вечерта депутатът публикува в профила си следното съобщение:", "date": "2018.05.20", "title": "Таско Ерменков, БСП: Смятам, че е мое задължение да реагирам на тревогите на гражданите и да сигнализирам за тях"}
{"url": "http://www.focus-news.net/news/2018/05/20/2524120/chlenove-i-predsedatelyat-na-komisiyata-po-vatreshna-sigurnost-v-ns-tsvetan-tsvetanov-shte-provedat-zasedanie-s-komisiyata-po-otbrana-v-kamarata-na-predstavitelite-v-rumaniya-na-21-may.html", "text": "Председателят на Комисията по вътрешна сигурност и обществен ред в Народното събрание (НС) Цветан Цветанов и членове на комисията заминават на двудневно работно посещение в Румъния. В рамките на посещението те ще проведат съвместно заседание с Комисията по отбрана, обществен ред и национална сигурност в Камарата на представителите в Румъния. Това съобщиха от пресцентъра на Народното събрание. Основни теми на срещата ще бъдат парламентарното сътрудничество и Българското председателство на Съвета на ЕС. Заседанието ще се проведе в сградата на паламента в Букурещ на 21 май 2018 г., от 10.30 часа. По време на заседанието председателите на двете Комисии ще подпишат декларация за сътрудничество. \r\nВ 11.30 часа Цветан Цветанов и членовете на Комисията ще се срещнат с председателя на Камарата на представителите. \r\nЗа 12:00 часа е насрочено посещение в Центъра за правоприлагане за Югоизточна Европа. Час по-късно те ще посетят и Генералния инспекторат на Гранична полиция. \r\nВ 16.00 часа Цветан Цветанов ще има работна среща с министъра на вътрешните работи на Румъния. В 17:00 часа е предвидено посещение в Генералния инспекторат на румънската Жандармерия. \r\nПредседателят на Комисията по вътрешна сигурност и обществен ред Цветан Цветанов ще се срещне от 19:00 часа с председателя на Комисията по отбрана, обществен ред и национална сигурност Дорел Къпрар. \r\nНа 22 май от 10.30 часа е предвидено посещение в Бреговата охрана в Констанца. В 11.30 часа ще има посещение в SCOMAR - Комплексна система за наблюдение и контрол на трафика в Черно Море. \r\nЧас по-късно на Цветан Цветанов и представителите на Комисията ще им бъде представен адмиралският плавателен съд на Министерство на вътрешните работи - Ștefan cel Mare. \r\nВ 16.30 часа е насрочено посещение и в Доброгеа – Инспекторат за спешни случаи, окръг Констанца.", "date": "2018.05.20", "title": "Членове и председателят на Комисията по вътрешна сигурност в НС Цветан Цветанов ще проведат заседание с Комисията по отбрана в Камарата на представителите в Румъния на 21 май"}
{"url": "http://www.focus-news.net/news/2018/05/20/2524119/sport-grigor-dimitrov-shte-bade-chetvarti-postaven-na-rolan-garos.html", "text": "Григор Димитров ще бъде четвърти поставен в основната схема на предстоящия турнир от „Големия шлем” в Париж – „Ролан Гарос”. Това стана факт, след като хърватинът Марин Чилич достигна до полуфиналите на надпреварата в Рим и от следващата седмица ще измести най-добрия български тенисист от четвъртата позиция в световната ранглиста. Тъй като Роджър Федерер няма да участва в Откритото първенство на Франция, петият в ранглистата също ще бъде включен сред първите четирима поставени в надпреварата във френската столица.", "date": "2018.05.20", "title": "Спорт: Григор Димитров ще бъде четвърти поставен на „Ролан Гарос“"}
{"url": "http://www.focus-news.net/news/2018/05/20/2524112/hurriyet-nachalnikat-na-generalniya-shtab-na-turskata-armiya-prizova-gartsiya-da-ne-si-pravi-pogreshni-izchisleniya-za-egeysko-more.html", "text": "Началникът на Генералния щаб на турската армия генерал Хулуси Акар непряко призова Гърция да не си прави „погрешни изчисления\" на фона на засилването на напрежението между двете съседни страни в Егейско море, пише вестник Hurriyet. \r\n„Можем да провеждаме операции в Африн [в Северозападна Сирия]. Можем да провеждаме операции в източната и югоизточната част на Турция. Ако е необходимо, ние ще изпълним всяко задължение, което може да ни бъде възложено в Средиземноморието и в Егейско море - без колебание. Никой не трябва да си прави погрешни изчисления по този въпрос\", увери Акар. \r\nТурският генерал направи коментарите по време на посещение на боен кораб, задействан във военните учения „Бяла буря“ в Средиземно море. Акар бе придружен от командващите силите на сухопътните, военноморските и военновъздушните части.  \r\nНачалникът на Генералния щаб на турската армия не спомена директно Гърцуя, но забележките му очевидно се отнасят тъкмо към нея, с оглед на изостреното напрежение между двете страни, партньори в НАТО, които оспорват суверенитета на редица острови в Егейско море. \r\nНаскоро Акар проведе лична среща с гръцкия си колега Евангелос Апостолакис в седалището на НАТО в рамките на среща на представители на Алианса. \r\n„От съществено значение са добросъседските отношения, приятелството и зачитането на правата на човека и международното право. Ние изразяваме вижданията си по този въпрос на подходящи платформи. Но ние винаги сме казвали, че сме готови да използваме всички предвидени от закона методи, ако диалогът и сътрудничеството не работят\", подчерта Акар.\r\nГенералът на Анкара също така увери, че Турция „следи отблизо развитието в Черно море\" и е в постоянни разговори за сигурността и стабилността в региона.\r\n„Нашата борба срещу тероризма продължава с решителност през 365 дни от годината със същата интензивност и темпо. Нашите усилия ще приключат след неутрализирането на последния терорист\", заяви Акар с оглед на текущите операции в района на Идлиб и Африн в Сирия.  Тереза Герова", "date": "2018.05.20", "title": "Hurriyet: Началникът на Генералния щаб на турската армия призова Гърция да не си прави „погрешни изчисления\" за Егейско море"}
{"url": "http://www.focus-news.net/news/2018/05/20/2524115/sofiyska-voda-piteynata-voda-v-sofiya-e-chista-bezopasna-i-s-otlichni-kachestva.html", "text": "През последното денонощие в социалните мрежи се разпространяват фалшиви новини, свързани с качеството на водата. „Софийска вода“ уверява, че питейната вода, доставяна на потребителите на територията на Столична община, е с гарантирано качество и с отлични характеристики. Това се доказва и от многобройните лабораторни изследвания, направени през последните  денонощия. Всички физикохимични, органолептични и микробиологични изпитвания не само са в норма, но и са в по-ниски стойности, от допустимите по стандарт и по Наредбата за качеството на водата. \r\n„За доказване на истината, че питейната вода в София е качествена и безопасна, си сътрудничим и със здравната инспекция, Столична община и други отговорни институции, на които сме предоставили пълна информация от нашите данни и изследвания, както и възможността сами да направят проби и анализи. Напомняме на нашите потребители, че питейната вода подлежи на постоянен и денонощен мониторинг, контролните проби се взимат в най-различни точки на водопреносната мрежа, като се правят над 140 000 анализа на 8000 проби годишно. Лабораторно изследователския комплекс на „Софийска вода“ следи качеството на водата по целия ѝ път от язовирите „Искър“ и „Бели Искър“, през пречистването и доставянето до потребителите. Преди няколко месеца Лабораторно изследователския комплекс, който е сред най-модерните в страната, обогати обхвата на акредитираните изследвания и може да прави не само задължителните изследвания, но и допълнителни микробиологични анализи\", посочват още от дружеството. \r\nПотребителите също могат да следят качеството на водата на сайта на “Софийска вода”, където се публикуват данните за параметрите на водата, предоставени по отделни райони.", "date": "2018.05.20", "title": "„Софийска вода”: Питейната вода в София е чиста, безопасна и с отлични качества"}
{"url": "http://www.focus-news.net/news/2018/05/20/2524118/stolichnata-rzi-nyama-otkloneniya-v-kachestvoto-na-piteynata-voda-na-teritoriyata-na-gr-sofiya.html", "text": "Във връзка с появили се в социалните мрежи спекулативни публикации за опасна за употреба вода в София, Столичната регионална здравна инспекция (СРЗИ) уведомява, че показателите от извършвания постоянен (група А) и периодичен (група Б) мониторинг на водата са в норма. \r\nПитейната вода на територията на гр. София отговаря на изискванията за качество на водата. Стойностите на показателите от изследваните контролни проби са в съответствие с изискванията на Наредба 9 от 16.03.2001 г. за качеството на водата, предназначена за питейно-битови цели. \r\nСРЗИ уверява всички жители и гости на столицата, че консумацията на питейната вода не крие риск за здравето на хората.\r\nЗдравните власти призовават гражданите да черпят информация от достоверни източници, каквито са институциите.", "date": "2018.05.20", "title": "Столичната РЗИ: Няма отклонения в качеството на питейната вода на територията на гр. София"}
{"url": "http://www.focus-news.net/news/2018/05/20/2524122/blagoevgrad-silen-interes-ot-strana-na-zhitelite-i-gostite-na-obshtina-petrich-otchita-muzeyat-v-grada-kam-evropeyskata-nosht-na-muzeite.html", "text": "Много голям е бил интересът от жителите и гостите на Община Петрич към Европейската нощ на музеите, в която музеят в града се включи за поредна година. Това каза за Радио „Фокус“ – Пирин Сотир Иванов, директор на Исторически музей – Петрич. Той обясни, че тази година, за разлика от предходните, екипът на културната институция е заложил на съвсем различна концепция. „Идеята ни беше всеки един посетител да има възможността да се докосне до абсолютно автентичното наследство от миналото. Това, което се опитахме да направим е да прокараме една линия между дълбоката древност и днес, показвайки какво обединява днешното общество, кои са вечните тенденции, приликите в естетиката и как се е развивала материалната култура“, каза още Иванов. Той добави, че по време на Европейската нощ на музеите в Петрич са били представени специални експонати от праисторическата култура Тополница – Промахон, която се е развивала около 6 хил. Пр. Хр., тоест пред около 8 000 години и малко повече. \r\n„Показахме и Хераклея Синтика, като бяхме направили следната идея: от една страна туристите имаха възможността да разгледат движимите културни ценности, които имаме от обекта – нумизматика, епиграфика, пластика, каменна пластика, керамични произведения като теракотените театрални маски и в същото време хората имаха възможността да посетят самият античен град, който за пръв път беше отворен вечерта от 17.00 до 24.00 часа. Последният елемент от нашата концепция бе „Старият Петрич“ – етнография и естетически тенденции, които реално са продължени до съвременността“, добави Иванов. Той заяви, че са се радвали на изключително голям интерес, който е продължил и след 24.00 часа, макар че краят на събитието е трябвало да бъде в този час. „Аз се радвам, защото Нощта на музеите дава възможност на местната общност да се докосне до материалното наследство. По принцип това е един много голям проблем, който се надявам, че ще бъде разрешен в бъдеще чрез разработването на нови образователни програми, с търсене на възможност за комуникация с онази част от общността, която вече е напуснала училище и университет, но в същото време има интерес към определена културна дейност, която може да бъде удовлетворена  от музея“, уточни Иванов.\r\nЛивия НИНОВА", "date": "2018.05.20", "title": "Благоевград: Силен интерес от страна на жителите и гостите на община Петрич отчита музеят в града към Европейската нощ на музеите"}
{"url": "http://www.focus-news.net/news/2018/05/20/2524116/afp-sasht-potvardiha-spiraneto-na-dopalnitelnite-tarifi-za-vnosa-ot-kitay.html", "text": "Министърът на финансите на САЩ Стивън Манчин потвърди в неделя, че Вашингтон и Пекин са се съгласили да се откажат от въвеждането на тарифи, ден след като постигнаха съгласие за намаляване на американския търговски дефицит с Китай, предава AFP.\r\n„Направихме много значим напредък и се договорихме за рамка. Съгласихме се да отменим тарифите, докато се опитваме да следваме рамката“, заяви Мнучин пред телевизионния канал Fox News.\r\nПо-рано китайският вицепремиер също обяви, че двете страни са се съгласили да се откажат от налагането на допълнителни тарифи за вноса.  Тереза Герова", "date": "2018.05.20", "title": "AFP: САЩ потвърдиха спирането на допълнителните тарифи за вноса от Китай"}
{"url": "http://www.focus-news.net/news/2018/05/20/2524096/mayk-pens-kam-aleksis-tsipras-gartsiya-i-makedoniya-imat-istoricheski-shans-da-razreshat-dalgogodishniya-spor-za-imeto.html", "text": "В рамките на телефонен разговор с лидера на кабинета в Атина Алексис Ципрас, вицепрезидентът на САЩ Майк Пенс е изразил увереност, че Гърция и Македония имат исторически шанс да разрешат дългогодишния спор, предава електронното издание Protothema.\r\nСпоред прессъобщение от Белия дом, Пенс и Ципрас са се съгласили, че Гърция и Македония (в източника - Бивша югославска република Македония) „имат историческа възможност да разрешат този въпрос и че времето е от съществено значение. Решаването на този въпрос би насърчило стабилността и мира в региона\", се казва още в разпространеното изявление. Тереза Герова", "date": "2018.05.20", "title": "Майк Пенс към Алексис Ципрас: Гърция и Македония имат исторически шанс да разрешат дългогодишния спор за името"}
{"url": "http://www.focus-news.net/news/2018/05/20/2524123/pazardzhik-6547-e-izbiratelnata-aktivnost-na-chastichnite-mestni-izbori-za-kmet-na-selo-semchinovo-kam-1700-chasa.html", "text": "65,47% е избирателната активност на частичните местни избори за кмет на село Семчиново към 17.00 часа, съобщи за Радио „Фокус“ – Пазарджик председателят на Общинска избирателна комисия-Септември Мануел Манчев. Той обясни, че в 27-ма избирателна секция са гласували 516 от общо 800 избиратели, което е 64,55% активност, а в 28-ма секция правото си на вот са упражнили 553 от общо 833 избиратели, което е 66,39% активност. \r\nМанчев допълни, че изборният ден преминава спокойно.\r\nВаня НИКОЛОВА", "date": "2018.05.20", "title": "Пазарджик: 65,47% е избирателната активност на частичните местни избори за кмет на село Семчиново към 17.00 часа"}
{"url": "http://www.focus-news.net/news/2018/05/20/2524127/blagoevgrad-bez-problemi-se-izvarshva-preminavaneto-na-gkpp-kulata.html", "text": "Без проблеми се извършва преминаването на ГКПП „Кулата“. Това съобщиха за Радио „Фокус“ – Пирин от „Гранична полиция“.", "date": "2018.05.20", "title": "Благоевград: Без проблеми се извършва преминаването на ГКПП „Кулата“"}
{"url": "http://www.focus-news.net/news/2018/05/20/2524129/veliko-tarnovo-otkrivat-lyatnata-detska-politseyska-akademiya-na-20-yuni.html", "text": "Откриват Лятната детска полицейска академия на 20 юни. Това съобщи за Радио „Фокус“ – Велико Търново Благовеста Факирова, председател на Сдружението на кметовете и кметските наместници на населените места в община Велико Търново „Янтра 2001“ и председател на Дарителско сдружение „Св. Иван Рилски“. Домакин на официалното откриване ще е град Килифарево. Очаква се на обновения стадион в града на присъстват около 500 деца от 20-те центъра за работа с деца и младежи в населените места от общината. В програмата са предвидени песни, танци и състезания. През цялата ваканция децата ще усвояват знания и умения за овладяване на агресията, ограничаване на трафика на хора, безопасността на движението, оказване на първа помощ, правилни действия при пожари и извънредни ситуации и ще разучават състезателните дисциплини на младите огнеборци. Факирова подчерта, че тази година ще се наблегне на практическите заниманията с децата. \r\n„Ще се опитаме да намалим часовете по теория, за сметка на танците, спортните състезания и практическите занимания, които ще провеждат представителите на Полицията и Пожарната. Във всички градове в страната се провеждат доста мероприятия за децата, обаче в селата, особено през лятото, такава практика няма“, посочи Благовеста Факирова като подчерта, че Община Велико Търново е иноватор в това отношение. В заниманията на децата това лято отново ще се включи и Националния военен университет  „Васил Левски“, които ще покажат на децата основни техника за оцеляване сред природата. Ще продължи и кампанията на Съюза на пивоварите в България „Спортът е най-добрият начин децата да пораснат“. Лятната детска академия ще бъде закрита между 1 и 15 септември с празник отделно във всяко населено място.\r\nДетската лятна полицейска академия е проект на община Велико Търново, Сдружението на кметовете и кметските наместници „Янтра 2001“, Областната дирекция на МВР – Велико Търново и Дарителско сдружение „Св. Иван Рилски“ и се осъществява с подкрепата на множество партньори, един от които Съюза на пивоварите в България.\r\nНадежда КРЪСТЕВА", "date": "2018.05.20", "title": "Велико Търново: Откриват Лятната детска полицейска академия на 20 юни"}
{"url": "http://www.focus-news.net/news/2018/05/20/2524130/blagoevgrad-natovaren-e-trafikat-po-glaven-pat-e-79-i-avtomagistrala-struma-v-oblastta.html", "text": "Натоварен е трафикът по главен път Е-79 и автомагистрала „Струма“ в Благоевградска област, както и по второкласен път 19 Симитли – Гоце Делчев в посока София. През деня няма регистрирани тежки пътни инциденти. Това съобщиха за Радио „Фокус“-Пирин от Областно пътно управление-Благоевград. В областта не се извършват ремонтни дейности, които да налагат въвеждане на ограничения за движението. Повишена опасност от падащи камъни има в Кресненското дефиле и по второкласен път 19 Симитли – Гоце Делчев.\r\nИнтензивен е трафикът по основните улици и булеварди в областния център. Пътните настилки са сухи. В края на деня по-натоварено е движението на входните и изходните пътни артерии. Натоварен трафик, но бе образуване на задръствания или колони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През деня няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.\r\nЛивия НИНОВА", "date": "2018.05.20", "title": "Благоевград: Натоварен е трафикът по главен път Е-79 и автомагистрала „Струма“ в областта"}
{"url": "http://www.focus-news.net/news/2018/05/20/2524131/kyustendil-intenziven-e-trafikat-po-avtomagistrala-struma-i-pat-e-79-v-oblastta-kakto-i-po-napravlenieto-sofiya-kyustendil.html", "text": "Интензивен е трафикът по автомагистрала „Струма” и по път Е-79 в Кюстендилска област, както и по направлението София – Кюстендил. Това съобщиха за Радио „Фокус” – Кюстендил от Областно пътно управление – Кюстендил. Слаб трафик има в посока от и за ГКПП „Гюешево”. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни.\r\nЛивия НИНОВА", "date": "2018.05.20", "title": "Кюстендил: Интензивен е трафикът по автомагистрала „Струма” и път Е-79 в областта, както и по направлението София – Кюстендил"}
{"url": "http://www.focus-news.net/news/2018/05/20/2524125/shumen-4982-e-izbiratelnata-aktivnost-na-chastichnite-izbori-za-kmet-na-selo-milanovo.html", "text": "Избирателната активност на частичните избори за кмет на село Миланово е 49.82 % към 17.00 часа. Това съобщи за Радио \" Фокус \"- Шумен Миглена Ангелова, председател на ОИК- Велики Преслав. Своя вот са упражнили 275 избиратели. Изборният ден протича нормално.\r\nИвелина ИВАНОВА", "date": "2018.05.20", "title": "Шумен: 49.82 % е избирателната активност на частичните избори за кмет на село Миланово"}
{"url": "http://www.focus-news.net/news/2018/05/20/2524133/pregled-na-mezhdunarodnite-novini-do-18-chasa-agentsiya-fokus.html", "text": "В четвъртък и петък, 25 и 26 май, в Ню Йорк ще се проведе нов рунд от преговори за името с участието на специалния посредник на ООН Матю Нимиц.\r\nОт външнополитическото ведомство в Скопие информираха, че министърът на външните работи Никола Димитров ще пътува до Ню Йорк следващата седмица, където ще се срещне с гръцкия си колега Никос Кодзиас. Разговорът помежду им ще се проведе в присъствието на американския дипломат Матю Нимиц.\r\n*** Министърът на финансите на САЩ Стивън Манчин потвърди в неделя, че Вашингтон и Пекин са се съгласили да се откажат от въвеждането на тарифи, ден след като постигнаха съгласие за намаляване на американския търговски дефицит с Китай.\r\n„Направихме много значим напредък и се договорихме за рамка. Съгласихме се да отменим тарифите, докато се опитваме да следваме рамката“, заяви Мнучин пред телевизионния канал Fox News.\r\nПо-рано китайският вицепремиер също обяви, че двете страни са се съгласили да се откажат от налагането на допълнителни тарифи за вноса.\r\n*** Началникът на Генералния щаб на турската армия генерал Хулуси Акар непряко призова Гърция да не си прави „погрешни изчисления\" на фона на засилването на напрежението между двете съседни страни в Егейско море.\r\n„Можем да провеждаме операции в Африн [в Северозападна Сирия]. Можем да провеждаме операции в източната и югоизточната част на Турция. Ако е необходимо, ние ще изпълним всяко задължение, което може да ни бъде възложено в Средиземноморието и в Егейско море - без колебание. Никой не трябва да си прави погрешни изчисления по този въпрос\", увери Акар. \r\nТурският генерал направи коментарите по време на посещение на боен кораб, задействан във военните учения „Бяла буря“ в Средиземно море. Акар бе придружен от командващите силите на сухопътните, военноморските и военновъздушните части.  \r\nНачалникът на Генералния щаб на турската армия не спомена директно Гърцуя, но забележките му очевидно се отнасят тъкмо към нея, с оглед на изостреното напрежение между двете страни, партньори в НАТО, които оспорват суверенитета на редица острови в Егейско море. \r\nНаскоро Акар проведе лична среща с гръцкия си колега Евангелос Апостолакис в седалището на НАТО в рамките на среща на представители на Алианса. \r\n„От съществено значение са добросъседските отношения, приятелството и зачитането на правата на човека и международното право. Ние изразяваме вижданията си по този въпрос на подходящи платформи. Но ние винаги сме казвали, че сме готови да използваме всички предвидени от закона методи, ако диалогът и сътрудничеството не работят\", подчерта Акар.\r\nГенералът на Анкара също така увери, че Турция „следи отблизо развитието в Черно море\" и е в постоянни разговори за сигурността и стабилността в региона.\r\n„Нашата борба срещу тероризма продължава с решителност през 365 дни от годината със същата интензивност и темпо. Нашите усилия ще приключат след неутрализирането на последния терорист\", заяви Акар с оглед на текущите операции в района на Идлиб и Африн в Сирия.\r\n*** Правителството на Черна Гора съобщи, че предвид увеличаващия се брой мигранти, преминаващи през страната по новия маршрут по Европейския съюз, предвижда изграждането на ограда с бодлива тел по границата си с Албания, за да спре притока им.\r\nХиляди мигранти от Близкия изток и Северна Африка преминават през новия „Балкански маршрут“, преминаващ от Гърция през Албания, Черна гора, Босна и Херцеговина до Хърватия.\r\nБосна и Херцеговина се справя в момента с хиляди мигранти, блокирани в страната, след като пътят през Турция, Гърция, Македония и Сърбия бе затворен през 2016 г., след като Турция се съгласи да спре притока в замяната на помощ и отстъпки от ЕС.\r\n„В случай на голям приток на мигранти, ние ще изградим ограда от бодлива тел на границата с Албания“, заяви Воислав Драгович – ръководител на отдела за гранична охрана на Черна гора. Той допълни, че албанските власти често отказват да приемат мигрантите, връщани от Черна гора според техните двустранни споразумения.\r\n***  Турският президент Реджеп Тайип Ердоган днес е на посещение в Сараево, за да проведе предизборен митинг за турските емигранти. Това се случва в столицата на Босна и Херцеговина, защото няколко държави от Европейския съюз са забранили подобни демонстрации. Ердоган планира да проведе митинг в Сараево преди турските президентски и парламентарни избори, насрочени за 24 юни, предава радио   „Свободна Европа“ в своята македонска редакция.\r\nНапрежението миналата година между ЕС и Турция нарасна, след като много европейски страни отказаха да позволят на турското правителство да провежда митинги преди референдума за широкото разширяване на правомощията на турския президент.\r\nБосненските медии съобщиха, че около 20000 души се очаква да присъстват на митинга в спортния център „Зетра“, където днес са поставени редица плакати на Ердоган и първият президент на Турция Мустафа Кемал Ататюрк.\r\nВ Европа има около 3 милиона турци. Австрия и Холандия миналия месец заявиха, че ще забранят кампаниите на турските политици в техните страни за изборите през юни. Сараево обаче поддържа тесни връзки с Анкара.\r\n***", "date": "2018.05.20", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/05/20/2524135/predstoyashti-sabitiya-v-stranata-za-21-may-agentsiya-fokus.html", "text": "***\r\nОт 05.10 часа в зала 5 на Министерството на образованието и науката ще бъде генериран изпитният вариант за зрелостния изпит по български език и литература за XII клас. Държавният зрелостен изпит по български език и литература започва в 8.00 часа. Авторът и произведението за 41 въпрос ще бъдат обявени по Българското национално радио в 12.00 часа. \r\nОт 8.50 часа ще бъде изтеглен изпитня вариант за изпита след VII клас за националното външно оценяване. Изпитът за седмокласниците започва в 10.00 часа. След 16.00 часа на сайта на министерството ще бъдат публикувани изпитните варианти и ключ с верните отговори и за двата изпита.\r\n***  \r\nОт 09.00 часа министър Лиляна Павлова ще открие Деня на отворените врати в НДК.\r\n***  \r\nОт 11.00 часа в Балната зала на Национална галерия „Двореца“ министърът на културата Боил Банов ще връчи годишните награди на Министерството по случай 24 май – Деня на българската просвета и култура и на славянската писменост.\r\n***  \r\nОт 09.00 часа 5 състав на Специализираният наказателен съд ще заседава по делото срещу Калоян Пр., Любомир С. и Михаил Д. и др., обвинени в образуване и ръководене на организирана престъпна група. \r\n***  \r\nОт 09.30 часа 3-ти състав на Специализирания наказателен съд ще заседава по делото срещу Мирослав Ц. и Ивалин Й., на които са повдигнати обвинения за организиране и ръководене на престъпна група.\r\n***  \r\nОт 09.30 часа 4-ти състав на Специализирания наказателен съд ще заседава по делото срещу Христо А., на когото е повдигнато обвинение за безстопанственост в особено големи размери.\r\n***  \r\nОт 10.00 часа в Национална спортна академия „Васил Левски“ (НСА) ще бъде официално открита Международната научна конференция „Спорт и сигурност“.\r\n***  \r\nОт 10.00 часа 15-и състав на Специализирания наказателен съд ще заседава по делото срещу Иван Р., Димитър К. и Георги Г., на които са повдигнати обвинения за организиране и ръководене на престъпна група.\r\n***  \r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и Венцислав П., на които са повдигнати обвинения за организиране и ръководене на престъпна група.\r\n***  \r\nОт 10.00 часа 8-и състав на Специализирания наказателен съд ще заседава по делото срещу Ангел Д., Деян С. и др., на които са повдигнати обвинения за организиране и ръководене на престъпна група.\r\n***  \r\nОт 10.00 часа 12-и състав на Специализирания наказателен съд ще заседава по делото срещу Владимир Т. Тодор С. и др., на които са повдигнати обвинения за организиране и ръководене на престъпна група.\r\n***  \r\nОт 11.00 часа в сградата на Направление „Архитектура и градоустройство“ (ул. „Сердика“ №5)\r\nарх. Здравко Здравков ще представи отчет за свършеното от него през двете години, откакто встъпи в длъжност като главен архитект на Столична община.\r\n***  \r\nОт 11.00 часа в Националния пресклуб на БТА ще се състои пресконференция във връзка с предстоящия 115-ти Фестивал на розата и провеждащият се за първи път в България Международен конкурс за съвременно лютиерство за цигулка, виола, виолончело и китара. В пресконференцията ще вземат участие представител на Министерството на културата, кметът на Община Казанлък Галина Стоянова и казанлъшкият лютиер от международна величина Едрьо Едрев.\t\r\n***  \r\nОт 11.00 часа в зала А на  Българската търговско-промишлена палата Съветът по иновации при БТПП ще връчи наградите на победителите в Петия конкурс за най-добъриновативен проект и най-успешно иновативно предприятие, внедрило в дейността си нов иновативен продукт през 2017 г.\r\n***  \r\nОт 11.00 часа в Пресклуб „България“ на Национален стадион „Васил Левски“ ще се проведе пресконференция във връзка с предстоящия футболен спектакъл „75 години Георги Аспарухов-Гунди“.\r\n***  \r\nОт 12.00 часа в Националния пресклуб на БТА ще се проведе пресконференция на тема „Имуно-онкологията в лечението на злокачествени заболявания”.\r\n***  \r\nОт 12.00 часа в Пресклуб „България“ на на Националния стадион „Васил Левски“ ще се проведе пресконференция на БФ Модерен петобой и Столична община във връзка с предстоящия от 23 до 27 май Турнир за Световната купа за мъже и жени.\r\n***  \r\nОт 13.00 часа в зала „Сердика“ на София Хотел Балкан ще се състои церемонията по връчването на наградите  „ФУТБОЛИСТ НА ФУТБОЛИСТИТЕ - СЕЗОН 2017/2018“ на Асоциация на българските футболисти. \r\n***  \r\nОт 13.30 часа 9-и състав на Специализирания наказателен съд ще заседава по делото срещу ДЕян М., Мирослав М. и др., на които са повдигнати обвинения за организиране и ръководене на престъпна група.\r\n***  \r\nОт 13.30 часа 11-и състав на Специализирания наказателен съд ще заседава по делото срещу Андрей З, Костадин Г. и др. на които са повдигнати обвинения за организиране и ръководене на престъпна група.\r\n***  \r\nОт 14.00 часа 16-и състав на Специализирания наказателен съд ще заседава по делото срещу Милко М., Росен Д. и др. на които са повдигнати обвинения за организиране и ръководене на престъпна група.\r\n***  \r\nОт 15.00 часа в Министерство на транспорта, информационните технологии и съобщенията ще се проведе кръгла маса, в рамките на която ще бъде обсъден проекта на Закона за пътните превозни средства и в частност Глава пета от него – „Ремонт и техническо обслужване на пътните превозни средства“.\r\n***  \r\nОт 15.00 часа в Аулата на Софийския университет ще се проведе публична лекция за целите на устойчивото развитие на икономиста Майкъл Грийн, изпълнителен директор на Настоятелството за социално развитие.\r\n***  \r\nСтуденти от магистърска програма „Стайлинг“ на Нов български университет ще представят дипломна изложба „Style Forecast“ в парк „Кристал“.\r\n***  \r\nОт 15.30 часа 19-и състав на Софийски градски съд ще заседава по делото, заведено от премиера Бойко Борисов срещу лидера на БСП Корнелия Нинова.\r\n***  \r\nОт 16.00 до 18.00 часа народният представител от „БСП за България“ Стоян Мирчев и общинският съветник в Столичния общински съвет Альоша Даков ще се срещнат с граждани в приемната на БСП в ж.к. “Дианабад” бл. 17 (срещу магазин „BMB“).\r\n***  \r\nОт 16.30 часа в зала „Киев“ на Парк-хотел „Москва“ ще се проведе  международна конференция на тема „Честно за социалния диалог на Балканите“. Събитието е организирано от Конфедерацията на труда „Подкрепа” и Национална Федерация „Земеделие и горско стопанство“, съвместно с Фондация „Фридрих Еберт“. Двудневната конференция ще бъде открита от президента на КТ „Подкрепа“ Димитър Манолов. Своите приветствия ще поднесат Моника Панайотова – заместник-министър за българското председателство и Харалд Виденхофер – генерален секретар на EFFAT /Европейската Федерация на работещите в земеделието, храните, туризма и тютюните/. \r\n***  \r\nОт 18.00 часа в Столична библиотека ще се проведе церемонията по награждаване  на участниците в конкурс по изобразително изкуство, литература и кино на тема „Магията на Созопол и Музите“.\r\n***  \r\nОт 18.30 часа в Гьоте-институт България ще се проведе дискусия на тема „Преводът на Библията като революционен акт: Мартин Лутер и Кирил и Методий днес“. Лектори ще бъдат пастор д-р Райхолд Гестрих (Германия) и д-р Ивайло Найденов (Софийски университет), а модератор - доц. д-р Екатерина Дамянова (Богословски Факултет към Софийския Университет).\r\n***  \r\nОт 19.00 часа в Sopharma Business Towers ще се проведе традиционната среща на финансовите ПР професионалисти и журналисти в рамките на  PR Фестивал 2018 „Създаване и управление на съдържание: Дигиталната еволюция на комуникациите”.\r\n***  \r\nОт 19.00 часа в зала 42 на НДК, ще се проведе благотворителна изложба на карикатури и представяне на книгата „Хвала Пеньо“ за набиране на средства за подкрепа за млади художници.\r\n***  \r\nОт 17.30 часа в зала „22 септември“ в Благоевград ще се проведе Регионална дискусия по актуални въпроси, свързани с политиките на Европейския съюз. В нея са потвърдили участие евродепутатите: Андрей Новаков, Ангел Джамбазки, Момчил Неков, Светослав Малинов и Георги Пирински. \r\n***  \r\nОт 11.00 часа в централата на ГС на БСП – Варна Александър Паунов, народният представител от ПГ „БСП за България“, член на комисиите по енергетика и по транспорт, информационни технологии и съобщения ще приема граждани.\r\n*** \r\nОт 11.00 часа пред Факултета по изобразително изкуство ще бъде официално открита фотоизложбата „За да го кръстиш, трябва да се роди“. \r\n*** \r\nОт 19.00 часа в салона на ПБНЧ „Еленка и Кирил Д. Аврамови – 1856” ще бъде представена  „Горката Франция” – комедия от Жан Ко. Билети на касата на Читалището. \r\n***  \r\nОт 09.30 часа в хотел „Нептун“ ще се проведе първата пресконференция по проект „Дунавско партньорство за мобилност и предприемачество”.\r\n***  \r\nОт 10.00 часа в Държавен куклен театър „Дора Габе“ ще бъде представен спектакълът „Пинокио“.\r\n***  \r\nОт 18.00 часа в Огледална зала „Нели Божкова“ ще се проведе тържествен концерт по случай 24 май – Ден на българската просвета и култура и на славянската писменост.\r\n***  \r\nОт 16.00 часа народният представител от ГЕРБ - Враца и областен координатор на партията инж. Петя Аврамова организира приемна за жителите на община Мизия, която ще се проведе в партийния офис, намиращ се на ул. „Петко Банков“ №1, Младежко общежитие, ет. 1, ап. 113.\r\n***  \r\nОт 17.30 часа в залата на ресторант „Хийт“ романът „Отлъчване“ ще бъде представен от автора Николай Терзийски.\r\n***\r\nОт 09.00 часа в зала 5 на Окръжен съд ще се леда делото срещу Костадин П. и Надежда М., обвинени във взимане и даване на подкуп.\r\n***\r\nОт 09.00 часа в зала 1 на Окръжен съд ще се гледа делото срещу Петър Ю., обвинен в това, че е нарушил правилата за движение и по непредпазливост причинява смъртта на друго лице.\r\n***\r\nОт 09.15 часа в зала 1 на Апелативен съд  ще се гледа делото, което е образувано по жалби на подсъдимия и гражданския ищец и по протест на Окръжна прокуратура срещу присъда на Окръжен съд – Пловдив, с която  подсъдимият Емил Д. е признат за виновен в това, че направил опит умишлено да умъртви М. И.,  като деянието е останало недовършено по независещи от дееца причини.\r\n***  \r\nОт 10.00 часа в зала „Компас“ на Ректората на Пловдивския университет „Паисий Хилендарски“ ще се проведе Национална студентско-докторантска конференция под надслов „Маркетингът и международните икономически отношения в съвремието – тенденции, перспективи и предизвикателства“. \r\n***  \r\nОт 18.00 часа в Музея на Съединението ще се проведе празничен концерт,                                                                                          \r\nпосветен на 100-годишнината от Първата Независима Република Армения 1918-2018.                     \r\n***  \r\nОт 10.30 часа народният представител от ГЕРБ Николай Сираков ще проведе приемен ден в партийния офис на ул. „Стефан Пешев“ №87.\r\n***  \r\nОт 09.30 до 16.30 часа общинските съветници от ГЕРБ Живко Минчев и Димитър Павлов ще се срещнат с граждани в партийния офиса на ул. „Цар Освободител“ № 17.\r\n***  \r\nОт 13.00 часа в общинската зала 203 кметът Живко Тодоров ще се срещне с националната състезателка по бадминтон Мария Делчева, която ще представи Стара Загора през октомври на III-те летни Младежки олимпийски игри в Буенос Айрес, Аржентина.\r\n***  \r\nОт 11.00 часа в Регионалния пресклуб на БТА ще се проведе пресконференция на Инициативен комитет и Федерация за защита на потребителите на тема „Алтернативи пред водоснабдяването в Хасково“.", "date": "2018.05.20", "title": "Предстоящи събития в страната за 21 май (Агенция „Фокус“)"}
{"url": "http://www.focus-news.net/news/2018/05/20/2524136/dobrich-5621-e-izbiratelnata-aktivnost-v-selo-lyaskovo-kam-1630-chasa.html", "text": "56,21% е избирателната активност на частичните местни исбори в село Лясково, община Добричка, към 16.30 часа. Това съобщиха за Радио „Фокус“ – Варна от Общинска избирателна комисия-Добричка. Гласували са 163 от имащите право на вот 290 жители на селото, където е разкрита една избирателна секция. Председателят на комисията Иглика Станева отбеляза, че няма постъпили жалби и сигнали, свързани с нарушения на изборния процес.  Изборният ден продължава до 20.00 часа, но ако има желаещи да упражнят правото си на глас, изборният ден може да бъде удължен до 21.00 часа.\r\nКандидатите за кмет на населеното място са трима – Захари Асенов от ПП ГЕРБ, Божко Божков от Земеделски народен съюз и Костадин Куртев от БСП. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.\r\nМарияна ВАЛЕНТИНОВА", "date": "2018.05.20", "title": "Добрич: 56,21% е избирателната активност в село Лясково към 16.30 часа"}
{"url": "http://www.focus-news.net/news/2018/05/20/2524132/redzhep-tayip-erdogan-v-saraevo-turtsiya-nikoga-nyama-da-ostavi-sama-bosna-i-hertsegovina-po-patya-i-kam-es.html", "text": "В рамките на работно посещение в Сараево държавният глава на Турция Реджеп Тайип Ердоган увери, че страната му никога няма да остави Босна и Херцеговина сама по пътя й към Европейския съюз, предава Dnevno.ba. \r\nСлед среща с председателя на Председателството на Босна и Херцеговина Бакир Изетбегович, Ердоган заяви, че Турция ще продължи да оказва помощ за балканската страна във всяка област и подчерта категорично, че Анкара никога не е имала „таен план“ за нея. „Имахме конструктивни разговори. Разговаряхме за политически, културни, туристически и транспортни въпроси, и как да подобрим отношенията“, поясни Ердоган, като благодари на Сараево за гостоприемството.\r\nТурският президент изрази задоволство, че се намира в Сараево – три години след последното му посещение, и че е налице желание за подобряването на сътрудничеството във всички изброени по-горе области. „Надявам се, че изборите, които предстоят, в Босна и Херцеговина и в Турция, ще бъдат възможност за укрепване на отношенията ни и че ще бъдат проведени по прозрачен начин“, подчерта Ердоган. Тереза Герова", "date": "2018.05.20", "title": "Реджеп Тайип Ердоган в Сараево: Турция никога няма да остави сама Босна и Херцеговина по пътя и към ЕС"}
{"url": "http://www.focus-news.net/news/2018/05/20/2524134/smolyan-60-e-izbiratelnata-aktivnost-v-selo-beden-kam-1700-chasa.html", "text": "60% е избирателната активност на частичните местни избори за кмет на село Беден, община Девин, към 17:00 часа. Това съобщи за Радио „Фокус“ – Смолян председателят на Общинска избирателна комисия – Девин Татяна Димитрова. Изборният ден преминава нормално и засега няма подадени жалби и сигнали за нарушения. Очакванията са изборите за кмет на селото да приключат с около 70% избирателна активност. Димитрова припомни, че краят на изборния ден е в 20:00 ч.\r\nНели ГЕРГЬОВСКА", "date": "2018.05.20", "title": "Смолян: 60% е избирателната активност в село Беден към 17:00 часа"}
{"url": "http://www.focus-news.net/news/2018/05/20/2524126/shumen-60-e-izbiratelnata-aktivnost-na-chastichnite-izbori-za-kmet-na-selo-malomir-kam-1700-chasa.html", "text": "60 % е избирателната активност на частичните избори за кмет на село Маломир към 17.00 часа. Това  съобщи за Радио \" Фокус \" - Шумен Родинка Тодорова, председател на ОИК- Върбица. Гласували са 247 от имащите право на глас общо 560 избиратели. В ОИК няма постъпили жалби или сигнали за нарушения в изборния ден.\r\nИвелина ИВАНОВА", "date": "2018.05.20", "title": "Шумен: 60 % е избирателната активност на частичните избори за кмет на село Маломир към 17.00 часа"}
{"url": "http://www.focus-news.net/news/2018/05/20/2524137/kardzhali-5230-e-izbiratelnata-aktivnost-kam-1700-chasa-na-kmetskite-izbori-v-selo-most.html", "text": "52.30 %  е избирателната активност към 17.00 часа в кметство Мост. Това съобщиха за Агенция „Фокус“ от ОИК – Кърджали.  До 17.00 часа са гласували 353 избиратели от имащи право на глас 675 души. На територията на кметството има разкрити две избирателни секции. В една от секциите  са гласували 135 души, а в другата 218  души. Към момента изборният ден протича нормално, няма сигнали, оплаквания и питания.  \r\nДеница КИТАНОВА", "date": "2018.05.20", "title": "Кърджали: 52.30 % е избирателната активност към 17.00 часа на кметските избори в село Мост"}
{"url": "http://www.focus-news.net/news/2018/05/20/2524138/blagoevgrad-lek-avtomobil-se-e-blasnal-v-kabinkata-na-patna-politsiya-pri-mestnostta-antenite-po-parvonachalni-danni-sa-postradali-chetirima-dushi.html", "text": "Лек автомобил се е блъснал в кабинката на „Пътна полиция“, намираща се при местността Антените край Благоевград. Това каза за Радио „Фокус“ – Пирин дежурният служител в Областно пътно управление – Благоевград. Инцидентът е станал след 16.00 часа. Дежурният уточни, че няма данни движението да е затруднено, тъй като катастрофиралата кола не пречи на трафика.\r\nПо първоначални данни пострадали са четирима души, които са откарани за прегледи в Многопрофилна болница за активно лечение – Благоевград.\r\nЛивия НИНОВА", "date": "2018.05.20", "title": "Благоевград: Лек автомобил се е блъснал в кабинката на „Пътна полиция“ при местността Антените, по първоначални данни са пострадали четирима души"}
{"url": "http://www.focus-news.net/news/2018/05/20/2524128/razgrad-425-e-izbiratelnata-aktivnost-na-chastichnite-izbori-za-kmet-na-obshtina-loznitsa-kam-1630-chasa.html", "text": "42.5% е избирателната активност на частичните избори за кмет на Община Лозница към 16.30 часа. Това съобщи за Радио \"Фокус\" - Шумен Румяна Костадинова, председател на Общинска избирателна комисия - Лозница. Своя глас са дали 3 430 избиратели. Очаква се избирателната активност да се повиши след 17.00 часа. Няма жалби или сигнали за нарушения на изборния процес.\r\nИвелина ИВАНОВА", "date": "2018.05.20", "title": "Разград: 42.5% е избирателната активност на частичните избори за кмет на Община Лозница към 16.30 часа"}
{"url": "http://www.focus-news.net/news/2018/05/20/2524121/kathimerini-vmro-dpmne-ne-podkrepi-predlozhenieto-za-imeto-republika-ilindenska-makedoniya.html", "text": "Основната опозиционна партия в Македония (в източника – Бивша югославска република Македония) – ВМРО-ДПМНЕ, се обяви против промяната на името на страната на „Република Илинденска Македония“, съобщава електронното издание на гръцкия вестник Kathimerini. \r\nМинистър-председателите на Гърция и Македония, Алексис Ципрас и Зоран Заев, обсъдиха предложението в рамките на среща в кулоарите на форума ЕС-Западни Балкани, който се проведе в София на 17 май. Коалицията на Заев се нуждае от подкрепата на ВМРО-ДПМНЕ, за да влезе в сила промяната на името на страната, с което да бъде сложен край на десетилетния спор за името и да бъде отворен пътят на страната към членството в ЕС и НАТО.\r\n„ВМРО-ДПМНЕ няма да подкрепи изменения на Конституцията с цел промяна на конституционното име“ на страната, категоричен бе председателят на опозиционната партия Християн Мицкоски след среща с лидера на кабинета в Скопие Зоран Заев (СДСМ). \r\nОт редакцията подчертават, че Ципрас също е изправен пред проблема със съпротивата на политическите сили в страната срещу предложението за новото име на северния гръцки съсед. Консервативната опозиционна „Нова демокрация“ се противопостави категорично на предложението за „Република Илинденска Македония“. Младши партньорът в коалицията на Ципрас – партията „Независими гърци“, също не одобри идеята.  Тереза Герова", "date": "2018.05.20", "title": "Kathimerini: ВМРО-ДПМНЕ не подкрепи предложението за името „Република Илинденска Македония“"}
{"url": "http://www.focus-news.net/news/2018/05/20/2524124/makfaks-makedoniya-predstoi-nov-rund-ot-pregovori-za-imeto-s-uchastieto-na-matyu-nimits.html", "text": "В четвъртък и петък, 25 и 26 май, в Ню Йорк ще се проведе нов рунд от преговори за името с участието на специалния посредник на ООН Матю Нимиц, предава македонската информационна агенция „Макфакс“.\r\nОт външнополитическото ведомство в Скопие информираха, че министърът на външните работи Никола Димитров ще пътува до Ню Йорк следващата седмица, където ще се срещне с гръцкия си колега Никос Кодзиас. Разговорът помежду им ще се проведе в присъствието на американския дипломат Матю Нимиц.  Тереза Герова", "date": "2018.05.20", "title": "„Макфакс“ (Македония): Предстои нов рунд от преговори за името с участието на Матю Нимиц"}
{"url": "http://www.focus-news.net/news/2018/05/20/2524143/sport-novak-dzhokovich-ostava-izvan-top-20-na-nay-dobrite-tenisisti-v-sveta.html", "text": "Новак Джокович остава извън „Топ 20“ на най-добрите тенисисти в света – от следващата седмица сърбинът ще заеме 22-ро място в световната ранглиста, за първи път от 12 години насам. Това означава, че Джокович, който е носител на 12 титли от турнири от „Големия шлем“, ще бъде поставен под номер 21 в основната схема на предстоящия „Ролан Гарос“ в Париж. \r\nДжокович бе отстранен на полуфиналите на турнира от сериите „Мастърс“ в Рим от испанеца Рафаел Надал. Сърбинът не успя да защити точките си от миналата година и ще изпадне с четири позиции надолу в световната ранглиста.", "date": "2018.05.20", "title": "Спорт: Новак Джокович остава извън „Топ 20“ на най-добрите тенисисти в света"}
{"url": "http://www.focus-news.net/news/2018/05/20/2524142/burgas-natovaren-e-trafikat-v-oblastta.html", "text": "Натоварен е трафикът в област Бургас през неделния следобед. Това каза за Радио „Фокус“ – Бургас дежурният в областно пътно управление. Пътищата са сухи и нормално проходими. Видимостта е отлична. \r\nНатоварени са входно-изходните пътни артерии на град Бургас. Интензивно е движението в областния център. Пътните настилки са сухи. Най-натоварен е трафикът в района на кръговото кръстовище “Трапезица” и пред Окръжна болница.  Интензивно е движението на моторни превозни средства и в  района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”. Засилен е трафикът по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварени са участъци от района на големите търговски обекти в кварталите “Изгрев” и “Славейков”.\r\nЯнислава КРЪСТЕВА", "date": "2018.05.20", "title": "Бургас: Натоварен е трафикът в областта"}
{"url": "http://www.focus-news.net/news/2018/05/20/2524141/vidin-6696-e-izbiratelnata-aktivnost-na-chastichnite-mestni-izbori-v-obshtina-makresh-kam-1700-chasa.html", "text": "66,96% е избирателната активност на частичните местни избори за кмет на община Макреш към 17.00 часа, каза за Радио „Фокус“ – Видин Петър Тодоров, председател на Общинската избирателна комисия. Той посочи, че са гласували 835 души. В 15.00 часа са гласували всички избиратели, включени в списъка на подвижната секция – 26 души. От 7-те секции в населените места на общината най-много са гласувалите в село Раковица – 259 избиратели, в село Макреш – 210, в Подгоре – 113, в Киреево – 95, в село Цар Шишманово – 57. В останалите села гласувалите са под 50 души, като във Вълчек са 37, а в Толовица – 33 души.\r\nАнна ЛОЗАНОВА", "date": "2018.05.20", "title": "Видин: 66,96% е избирателната активност на частичните местни избори в община Макреш към 17.00 часа"}
{"url": "http://www.focus-news.net/news/2018/05/20/2524139/haskovo-4647-e-izbiratelnata-aktivnost-kam-1700-chasa-na-kmetskite-izbori-v-selo-krivo-pole.html", "text": "46.47%  е избирателната активност към 17.00 часа на кметските избори в село Криво поле. Това съобщиха за Агенция „Фокус“", "date": "2018.05.20", "title": "Хасково: 46.47% е избирателната активност към 17.00 часа на кметските избори в село Криво поле"}
{"url": "http://www.focus-news.net/news/2018/05/20/2524140/vratsa-56-e-izbiratelnata-aktivnost-na-kmetskite-izbori-v-selo-galiche-obshtina-byala-slatina.html", "text": "56% е избирателната активност на кметските избори в село Галиче, община Бяла Слатина. Това съобщиха за Агенция „Фокус“ от ОИК-Бяла Слатина. Гласували са 850 избиратели от 1497 имащи право на глас. На територията на кметството са разкрити 4 избирателни секции. Изборният ден прочита спокойно и без проблеми. \r\nДеница КИТАНОВА", "date": "2018.05.20", "title": "Враца: 56% е избирателната активност на кметските избори в село Галиче, община Бяла Слатина"}
{"url": "http://www.focus-news.net/news/2018/05/20/2524145/aktsenti-v-sutreshniya-blok-na-radio-fokus-dobro-utro-balgariya-na-21-may.html", "text": "В сутрешния блок „Добро утро, България“ на Радио „Фокус“ коментираме проблемите в сектора на розопроизводството и какви краткосрочни и дългосрочни мерки ще бъдат предприети, за да бъдат защитени интересите в бранша. Ще потърсим кмета на Карлово д-р Емил Кабаиванов.\r\nСлед като редица държави от Европейския съюз забраниха на политици от Анкара да организират предизборни митинги на тяхна територия, погледът на Турция се насочи към страната, която отдавна е споменавана като част от „границите на сърцето“ й – Босна и Херцеговина. Защо Ердоган няма да забрави народа на Босна? Започва ли Турция нов период? Темата ще обсъдим с Георги Димов, бивш генерален консул на България в Одрин.\r\n„Национална компания индустриални зони” (НКИЗ) получи на 18 май от Министерството на регионалното развитие и благоустройството разрешение за строеж на преминаващо през две области кабелно трасе за осигуряване на допълнителни енергийни мощности за инвеститорите в Икономическа зона „София – Божурище“. Повече ще научим от изпълнителния директор на НКИЗ Антоанета Барес.\r\nВ Дупница, Сапарева баня, Разлог и Банско ще се проведе колоездачното състезание за Купа „Долчини“. Подробности очакваме от интервю на Лора Калчева от Радио „Фокус“ - Пирин с Любомир Венков, част от организационният екип на инициативата. \r\nИ още - общинската библиотека „Д-р Иван Богоров” в Карлово, в партньорство със Сдружение „Млади, активни, креативни” в село Куртово, стартираха дейности по проект „Мъдростта на книгите и знанието, изграждаща сила на утрешните будители!”. Подробности за проекта ще разберем от репортаж на колегата Весела Кръстева от Радио „Фокус“ – Пловдив.\r\nТези и още теми - в „Добро утро, България“ по Радио „Фокус“, от 06.00 до 10.00 на 21 май, с водещ Йоланда Пелова.", "date": "2018.05.20", "title": "Акценти в сутрешния блок на Радио „Фокус“ „Добро утро, България“ на 21 май"}
{"url": "http://www.focus-news.net/news/2018/05/20/2524147/vitseprezidentat-iliyana-yotova-v-grad-nitra-deloto-na-kiril-i-metodiy-uspya-blagodarenie-na-balgarskata-darzhava.html", "text": "Делото на Светите братя Кирил и Методий и техните ученици успя благодарение на българската държава. Това заяви вицепрезидентът Илияна Йотова по време на поклонението пред делото на Светите братя Кирил и Методий и техните ученици в словашкия град Нитра, съобщиха от прессекретариата на държавния глава.  Вицепрезидентът посети катедралата и разговаря с епископа на Нитра монсеньор Вилиям Юдак – един от изследователите на славянската мисия на двамата братя. Илияна Йотова отдаде почит пред част от мощите на св. Кирил, които се съхраняват в катедралата, и поднесе венец пред паметника на двамата равноапостоли.\r\nВицепрезидентът се срещна с кмета на Нитра Йозеф Двонч и неговия екип, които в неделния ден дойдоха специално в кметството, за да разговарят с Илияна Йотова.\r\nВизитата на вицепрезидента в Република Чехия, Република Словакия и Република Сърбия по стъпките на Кирил и Методий и техните ученици е посветена на 1155-ата годишнина от Великоморавската мисия и е в контекста на българското председателство на Съвета на ЕС. В навечерието на най-светлия български празник 24 май българската делегация бе на местата, където започва духовната история на славяните. В Микулчице, Чехия, се събират българските общности от Централна Европа, за да почетат празника. Заедно с тях и с представителите на чешките и словашките власти вицепрезидентът представи богатото културно-историческо наследство на България. „Средновековна България и славянските народи създадоха третата християнска цивилизация“, подчерта Илияна Йотова.\r\n„Огромно е величието на това дело. Каква сила, какъв ентусиазъм и вяра са имали просветителите, които преди 11 века минават през всички тези места, за да достигнат до българските земи, да създадат кирилицата и най-мощните за времето си книжовни школи. Кирило-Методиевото дело доказа, че с духовност и култура се постига повече отколкото с политика, конфликти и войни“, заяви вицепрезидентът.\r\nГоляма почит към живота и делото на Светите братя и техните ученици показаха представителите на местната и духовната власт в Чехия и Словакия, които радушно приеха на срещи вицепрезидента Илияна Йотова. При всеки разговор те подчертаха общото културно наследство с България и заявиха желание за съвместни проекти с българската страна, които да изследват живота и делото на Св. св. Кирил и Методий и техните ученици.\r\nПо време на срещите делото на славянските първоучители бе определено като мост между Изтока и Запада. „Днес в Европа говорим за човешки ценности, записваме ги в харти, говорим за солидарност и за човешки права. Преди 11 века, без да записват, Светите братя и техните ученици отстояваха правото на език, книжнина и вяра, преборвайки църковните догми“, отбеляза вицепрезидентът пред журналисти.\r\nПо-рано Илияна Йотова посети църквата „Св. Кръст“ в Девин, край Братислава, където поднесе цветя пред паметника на Светите братя. Вярва се, че в Девин за първи път са преведени от двамата братя богослужебни книги. Вицепрезидентът разговаря с кмета Любица Колкова и монсеньор Мариан Гавенда. \r\nВицепрезидентът бе топло посрещната във Велехрад, Чехия, където е било седалището на първия великоморавски архиепископ св. Методий. Илияна Йотова разговаря с кмета Алеш Мергентал и областния управител на Злин Иржи Чунек, които представиха базиликата „Св. св. Кирил и Методий и успение на св. Богородица“. Вицепрезидентът подари на храма икона на Светите братя, която бе осветена в нейно присъствие. В параклиса на св. Кирил се излагат временни композиции. Миналата година там е представена посветената на Светите братя изложба „Иконография“ на българската художничка Стефка Николова.\r\nДнес вицепрезидентът е в Белград, където ще посети парка „Калемегдан“, където някога българският княз Борис I посреща учениците на Кирил и Методий. Тази година за първи път 24 май е официален празник и за Република Сърбия.", "date": "2018.05.20", "title": "Вицепрезидентът Илияна Йотова в град Нитра: Делото на Кирил и Методий успя благодарение на българската държава"}
{"url": "http://www.focus-news.net/news/2018/05/20/2524146/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване  на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nОстава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от по път  Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.05.20", "title": "Велико Търново: Добри са условията за пътуване  на територията на областта"}
{"url": "http://www.focus-news.net/news/2018/05/20/2524144/fond-za-strategicheska-kultura-rusiya-izborite-v-irak-dovedoha-do-izostryane-na-borbata-mezhdu-fraktsiite.html", "text": "В нощта срещу 18 май, с шест дни закъснение, Висшата независима избирателна комисия на Ирак обнародва резултатите от парламентарните избори, проведени на 10-12 май. Съгласно официалната информация, блокът „Саирун“ на известния шиитски проповедник Муктада ас Садър получи 54 от 328 депутатски мандата. Проиранският алианс „Фатх“ начело с Хади ал Амири завоюва 47 места, а кандидатите от алианса „Победа“ на настоящия премиер Хайдер ал Абади спечели 42 кресла. ЦИК обяви, че резултатите са окончателни, но те обозначават само пауза в борбата за това, кой ще контролира страната. Резултатите от гласуването показаха еднозначно само едно – противостоянието се изостря, пише в материал на Антон Веселов, публикуван от електронното издание на руското списание „Фонд за стратегическа култура“  и представен без редакторска намеса.\r\nСлед обявяването на резултатите от гласуването, Муктада ас Садър, в духа на съвременните тенденции, излезе със съобщение в „Туитър“. „Ние се обявяваме за мъдрост, за национализъм, за изпълняване на волята на народа, за промени и за новото поколение“. Той заяви, че неговата цел е да създаде работоспособно правителство от специалисти и веднага определи с кой ще води коалиционни преговори: това са „Фатх“, алиансът „Държава на закона“, оглавяван от бившия премиер Нури ал Малики, и „Патриотическия съюз на Кюрдистан“. Нюансът е в това, че самият проповедник не участва в изборите, а това означава, че даже и на теория той не може да претендира за поста министър-председател.              При това сред депутатите, попаднали в парламента от блока „Саирун“, няма никой, който дори да се приближава по популярност до лидера на движението, а и самият процес на формиране на правителството е невъзможен без компромиси.\r\nОпонентите не оставиха демарша на ас Садър без отговор – в Багдад спешно пристигна командващият силите за специални операции „Кудс“ на иранския „Корпус на стражите на ислямската революция“ генерал-майор Касем Сюлеймани – отдавнашен покровител на Хади ал Амери. Предполага се, че неговата задача е да постигне формирането на настроена към сътрудничество с Иран управляваща коалиция в Ирак, както и да способства за това представителите на „Фатх“ да получат ключови постове в новото правителство. Личността Сюлеймани е забележителна: според образното определение на един от потребителите в иракското интернет пространство, „ако американският посланик влиза във високите кабинети в Багдад без да чука, то Сюлеймани отваря вратите им с ритник“.\r\nЛидерът на блока „Държава на закона“, бивш премиер и настоящ вицепрезидент Нури ал Малики, започна преговори с алианса „Победа“ и своя отдавнашен съпартиец и съратник в партията „Ислямски призив“, настоящият премиер Хайдер ал Абади и лидера на „Фатх“ Хади ал Амери. Това е явен опит да се укрепи разклатилото се кресло на действащия премиер и най-ефективният способ за постигането на тази цел е съхраняване на „мътната вода“. Именно затова ал Малики отиде дори по-далеч и призова да се анулират резултатите от изборите и да се проведе ново гласуване. Според думите на представителя на коалицията Аббас Мусави, правителството не може да бъде създадено на основата на спорен резултат от изборите. Мусави подчерта, че ако резултатите не бъдат анулирани, избирателната комисия трябва да преброи всички бюлетини на ръка, или най-малко частта, която предизвиква най-много подозрения.\r\nДемаршът на блока на Нури ал Малики последва, след като на 14 май шест партии от Иракски Кюрдистан – „Коалиция за демокрация и справедливост“ (КДС), „Движение за промяна“ („Горран“), „Ислямска група на Кюрдистан“ („Комала“), Комунистическата партия на Кюрдистан, „Ислямският съюз на Кюрдистан“ и „Ислямското движение на Кюрдистан“ излязоха със съвместно заявление, в което поискаха повторно преброяване на гласовете в Кюрдистан, провинция Киркук и други спорни територии под контрола на международни наблюдатели. На 15 май водещата кюрдска политическа организация – „Демократическата партия на Кюрдистан“ (ДПК) заяви, че тя поддържа призива за ръчно преброяване на бюлетините в региона. Единствената сила, която се обяви против, е „Патриотическият съюз на Кюрдистан“, която именно бе обвинена във фалшификации. Съгласно заявлението на ПСК, ако избирателната комисия направи това, то тя ще бъде длъжна да проведе повторно преброяване в целия Ирак, а не само в провинциите Сюлеймания и Киркук.\r\nВажно е да се отбележи, че специалният представител на Генералния секретар на ООН за Ирак Ян Кубиш също излезе с изявление, в което подчерта: „Комисията трябва да действа оперативно и да разгледа всички жалби, включително при необходимост да проведе частично повторно ръчно преброяване на избрани места и конкретно в Киркук. За повишаването на доверието към процеса е важно това да се осъществи в пълна прозрачност, а свидетели да са заинтересованите страни. ООН е готова да помогне, ако това се налага“. И това при положение, че по-рано ЦИК, по указание на премиера, вече беше взел решение да преброи повторно гласовете на избирателите в провинцията ръчно.\r\nАбсолютно очевидно е, че ръчно преброяване на гласовете в цялата страна няма да има, иначе това би поставило под въпрос не само резултатите, но и самият „процес на волеизявление в условията на новия демократичен Ирак“. И основното лице, което извлича ползи в тази ситуация, се оказва действащият премиер Хайдер ал Абади – никой от заелите водещите позиции не е способен да сформира правителство самостоятелно и колкото по-дълбоко се вкарат в безкрайни консултации и опити за договаряне, толкова по-дълго той ще съхрани поста си.\r\nМеждувременно, фокусът на вниманието отново се пренася към Иракски Кюрдистан. „Демократическата партия на Кюрдистан“ спечели най-много гласове на парламентарните избори и влезе в петицата на най-силните фракции в Ирак. Не е изненадващо, че на 16 май с лидера на ДПК Масуд Барзани се свързаха не само премиерът Абади и президентът на Ирак Фуад Масум, но и Муктада ас Садър, Хади ал Амери и Аммар ал Хаким. А в навечерието на вота в Ербил пристигна и специалният представител на президента на САЩ Брет МакГърк, като на неговата среща с Барзани са се обсъждали въпроси за „следизборния период“. \r\nПревод и редакция:", "date": "2018.05.20", "title": "„Фонд за стратегическа култура“ (Русия): Изборите в Ирак доведоха до изостряне на борбата между фракциите"}
{"url": "http://www.focus-news.net/news/2018/05/20/2524152/pazardzhik-chitalishtata-v-obshtina-panagyurishte-poluchiha-dopalnitelno-finansirane.html", "text": "За шеста поредна година Община Панагюрище финансира творческите изяви на читалищата чрез система за допълнително стимулиране на базата на разработени и реализирани проекти. Това съобщи за Радио „Фокус“ – Пазарджик Радка Костуркова от общинската администрация. Тя уточни, че общата стойност на финансирането е  57 000 лева, в това число са включени и средствата за целево финансиране на Духов оркестър „Делчо Радивчев“ – 20 000 лева. „Всяко читалище в община Панагюрище кандидатства с проекти. Представените проектни предложения бяха разгледани и оценени от Комисия, назначена със заповед на кмета на община Панагюрище. Оценката бе направена на базата на предварително определени критерии. И през 2018 година всичките девет читалища, които развиват дейност на територията на община Панагюрище, получиха допълваща субсидия. Протоколът от разпределението на допълнителните средства за читалищата на територията на община Панагюрище бе съгласуван и утвърден от Постоянната комисия по образование, култура, младежки дейности и спорт на Общински съвет – Панагюрище“, уточни Костуркова.\r\nВаня НИКОЛОВА", "date": "2018.05.20", "title": "Пазарджик: Читалищата в община Панагюрище получиха допълнително финансиране"}
{"url": "http://www.focus-news.net/news/2018/05/20/2524155/predstoyashti-mezhdunarodni-sabitiya-za-21-may-agentsiya-fokus.html", "text": "Открива се Общото събрание на Световната здравна организация (СЗО).\r\n*** Държавният секретар на САЩ Майк Помпео ще изнесе реч за политиката спрямо Иран след оттеглянето на съгласието на Вашингтон за споразумението за ядрената програма на Иран.\r\n*** Проследяване на развитието по спора за името на Македония.\r\n*** Навършват се 20 години от падането на диктатора Сухарто.\r\n*** Индийският премиер Нарендра Моди пристига в Сочи за преговори с президента на Руската федерация Владимир Путин.\r\n***", "date": "2018.05.20", "title": "Предстоящи международни събития за 21 май (Агенция „Фокус“)"}
{"url": "http://www.focus-news.net/news/2018/05/20/2524157/remontite-na-toploprenosnata-mrezha-v-sofiya-zapochvat-ot-5-yuni-obzor.html", "text": "„Топлофикация София“ ЕАД започва изпълнението на утвърдената от Столичния общински съвет ремонтна и инвестиционна програма за тази година. Ремонтите на топлопреносната мрежа започват от 5 юни. От дружеството обявиха, че ще работят в максимално кратки срокове. Най-много ремонти ще се извършват през август, а според прогнозите трябва да приключат в края на септември. Клиентите на ТЕЦ „София“ от Централната градска част ще останат без топла вода от 20 до 29 август. Ще бъдат засегнати потребителите, които живеят в карето между ул. „История Славянобългарска“, бул. „Данаил Николаев“, ул. „Проф. Милко Бичев“, бул. „Евлоги и Христо Георгиеви“, бул. „Фритьоф Нансен“, бул. „Патриарх Евтимий“, както и булевардите „Прага“, „Пенчо Славейков“, „Ген. Тотлебен“, ул. „Йоаким Кърчовски“, ул. „Дамян Груев“, района на Руски паметник, Зона Б5, Зона Б17, 18 И 19, ул. „Опълченска“, бул. „Княгиня Мария Луиза“, района на Сточна гара, ж.к. „Банишора“, ж.к. „Света Троица“ и ж.к. „Фондови жилища“. Инж. Николай Колев от„Топлофикация“ заяви, че ще бъдат подменени 20 км топлопроводи на стойност около 9 млн. лева. Част от районите, в които ще се работи са: кв.„Младост“ 3, покрай Трета градска болница, ж.к „Света Троица“, Централна градска част. Ще се довършват и участъци в кв. „Обеля“. \r\nЗа новия регулаторен период, от 1 юли до 30 юни 2019 година, „Топлофикация“ предлага увеличение на цената на топлинната енергия с 4%. Крайното решение за цената ще бъде взето от КЕВР.\r\nБиляна ИВАНОВА", "date": "2018.05.20", "title": "Ремонтите на топлопреносната мрежа в София започват от 5 юни (ОБЗОР)"}
{"url": "http://www.focus-news.net/news/2018/05/20/2524150/redzhep-tayip-erdogan-v-saraevo-turtsiya-nyama-skriti-namereniya-spryamo-bosna-i-hertsegovina.html", "text": "Турция няма  скрити намерения спрямо Босна и Херцеговина, с изключение на поддръжката и помощта за икономически просперитет, които Анкара оказва на Сараево. Това увери държавният глава на Турция Реджеп Тайип Ердоган в рамките на работното си посещение в страната, предава Dnevno.ba.\r\nСлед среща с председателя на Председателството на Босна и Херцеговина Бакир Изетбегович, Ердоган заяви, че Турция ще продължи да оказва помощ за балканската страна във всяка област и подчерта категорично, че страната му никога няма да остави Босна и Херцеговина сама по пътя й към Европейския съюз. Тереза Герова", "date": "2018.05.20", "title": "Реджеп Тайип Ердоган в Сараево: Турция няма скрити намерения спрямо Босна и Херцеговина"}
{"url": "http://www.focus-news.net/news/2018/05/20/2524158/api-vazstanoveno-e-dvizhenieto-po-vsichki-patni-vrazki-pri-krastovishteto-na-sofiyskiya-okolovrasten-pat-i-am-trakiya.html", "text": "Възстановено е движението по всички пътни връзки при кръстовището на Софийския околовръстен път и АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2018.05.20", "title": "АПИ: Възстановено е движението по всички пътни връзки при кръстовището на Софийския околовръстен път и АМ \"Тракия\""}
{"url": "http://www.focus-news.net/news/2018/05/20/2524153/22-reklamni-pana-predstavyashti-bogatoto-istorichesko-i-kulturno-nasledstvo-na-varna-sa-predstaveni-kray-edin-ot-nay-golemite-parkove-v-polsha.html", "text": "22 рекламни пана, представящи богатото историческо и културно наследство на Варна, са представени край един от най-големите паркове в Полша – кралският парк „Лаженки“ във Варшава. Това съобщиха от Община Варна. Изложбата е реализирана от Общината и посолството на Република България в Полша и е част от програмата на нашата дипломатическа мисия във връзка с българското председателство на Съвета на ЕС. Тя е предизвикала голям интерес още при поставянето на 1-ви май, когато в парка е бил проведен традиционен европейски пикник, посетен от гости от чуждестранните посолства, представители на държавни институции, обществени организации, граждани и гости на Варшава, допълниха от дирекция „Туризъм“ в Община Варна. Изложбата ще остане в парка продължение на три месеца.", "date": "2018.05.20", "title": "22 рекламни пана, представящи богатото историческо и културно наследство на Варна, са представени край един от най-големите паркове в Полша"}
{"url": "http://www.focus-news.net/news/2018/05/20/2524156/veliko-tarnovo-politsiya-mestna-vlast-i-hotelieri-obsadiha-merkite-za-povishavane-na-sigurnostta-i-spokoystvieto-v-selo-arbanasi-prez-aktivniya-turisticheski-sezon.html", "text": "Традиционната вече среща между полиция, местна власт и представители на хотелския и ресторантьорския бранш се проведе в кметството на село Арбанаси. Целта на инициативата беше  да се обсъдят и набележат всички необходими мерки, които да гарантират сигурността и спокойствието на гостите и жителите на селото по време на летния туристически сезон, съобщиха от Областната дирекция на МВР – Велико Търново.\r\nОбсъдени бяха въпроси, касаещи опазването на обществения ред, безопасността на движение, престоя и паркирането на туроператорските фирми, опазване имуществото на гражданите и спазване на правилата и изискванията при използването на пиротехнически изделия. Полицейските служители припомниха основните изисквания за часовите пояси, в които не трябва да се вдига шум, мерките за предотвратяване на посегателства върху имуществото на гражданите и нерегламентираното използване на пиротехника.\r\nОт утре ежедневно в определен часови диапазон през светлата част на денонощието ще бъде осигурено постоянно присъствие от полицейски екипи на Областната дирекция на МВР – Велико Търново, а през останалото време патрулни автомобили ще извършват периодичен обход в селото.  Присъстващите бяха запознати с предприетите мерки за подобряване на безопасността на движение – освежаване на пешеходните пътеки и преглед на вертикалната маркировка. Припомнен им беше реда за подаване на сигнали на тел. 112. Предоставен бе и допълнителен телефон в дежурната част на Областната дирекция , където също при необходимост могат да подават сигнали.\r\nНа срещата присъстваха кметът на село Арбанаси Тошо Кръстев, началникът на РУ – Велико Търново гл. инсп. Валентин Къндев, началникът на сектор „Охранителна полиция“ при РУ – Велико Търново гл. инсп. Емануил Манолов, ст. инсп. Росен Атанасов от отдел  „Охранителна полиция“ при Областната дирекция на МВР – Велико Търново и представители на туристическия бранш.", "date": "2018.05.20", "title": "Велико Търново: Полиция, местна власт и хотелиери обсъдиха мерките за повишаване на сигурността и спокойствието в село Арбанаси през активния туристически сезон"}
{"url": "http://www.focus-news.net/news/2018/05/20/2524149/nimh-utre-na-mesta-shte-ima-kratkotrayni-valezhi-v-zapadna-balgariya-sashtestvuvat-usloviya-za-gradushki.html", "text": "До полунощ явления ще затихнат и през втората половина на нощта облачността ще е разкъсана. На места сутринта в равнините и низините ще има ниска облачност или мъгла. След обяд и до полунощ отново ще се развива купеста и купесто-дъждовна облачност и на места ще има краткотрайни валежи, придружени с гръмотевици. По-интензивни ще са явленията в Западна България, където има условия за градушки. Ще духа до умерен североизточен вятър, който след обяд ще се ориентира от изток-югоизток. Максималните температури ще са между 21° и 26°, по Черноморието - малко по-ниски. Това съобщи за Агенция \"Фокус\" дежурният синоптик Евгения Егова от Националния институт по метеорология и хидрология (НИМХ) към Българската академия на науките (БАН).                                 \r\nПо Черноморието преди обяд на места ще е с ниска облачност или мъгла. След обяд ще се развива купеста облачност, но само на отделни места е възможно слабо да превали. Ще духа умерен вятър от север-североизток. Максималните температури ще са 18°-21°. Температурата на морската вода е 18°-23°. Вълнението на морето ще бъде 2-3 бала.\r\nНад планините ще се развива купеста и купесто-дъждовна облачност. На много места ще има краткотрайни валежи с гръмотевици, като по-значителни ще са валежите в масивите от Западна България. Ще духа умерен до силен югоизточен вятър, по билата – от югозапад. Максималната температура на височина 1200 метра ще е около 15°, на 2000 метра – около 8°.\r\nВъв вторник и сряда следобедни превалявания ще има на места, главно в Западна България. Ще духа слаб до умерен вятър от изток-югоизток. Температурите слабо ще се повишат. В четвъртък нараства вероятността за по-интензивни гръмотевични бури и локални валежи, има условия и за градушки. Явленията ще са главно в югозападната половина от страната. Вятърът ще се ориентира от североизток, в Източна България и ще се усили. Максималните температури ще се понижат.\r\nАтмосферното налягане е и ще остане малко по-високо от средното за месец май.", "date": "2018.05.20", "title": "НИМХ: Утре на места ще има краткотрайни валежи, в Западна България съществуват условия за градушки"}
{"url": "http://www.focus-news.net/news/2018/05/20/2524160/sport-dazhd-nalozhi-prekasvaneto-na-finala-na-turnira-ot-seriite-mastars-v-rim.html", "text": "Дъжд наложи прекъсването на финала на турнира от сериите „Мастърс“ на червени кортове в Рим. Двубоят между Рафаел Надал и Александър Зверев бе спрян при резултат 6:1, 1:6 и аванс за германеца в третия сет.\r\nВ третата част на мача дъждът започна да се усилва и двамата тенисисти бяха изведени от терена, а кортът бе покрит. Очаква се преваляването да е краткотрайно и финалът на турнира в италианската столица да се доиграе днес.", "date": "2018.05.20", "title": "Спорт: Дъжд наложи прекъсването на финала на турнира от сериите „Мастърс“ в Рим"}
{"url": "http://www.focus-news.net/news/2018/05/20/2524154/alsat-m-makedoniya-lingvisti-reagirat-na-prevoda-na-republika-ilindenska-makedoniya-na-albanski-ezik-nyama-smisal.html", "text": "Ако трябва да бъде преведено на албански език, новото предложение за името  - „Република Илинденска Македония“, не би имало смисъл. Лингвисти обясняват, че преводът ще е в противоречие с граматиката на албанския книжовен език, предава скопският телевизионен канал „Алсат-М“.\r\n„Мисля, че това не е наред и не се вписва в правилата на албанския език\", казва проф. Веби Беджети, коментирайки определението „Илиндитасе“, което министър-председателят Зоран Заев предложи като превод на албански език. \r\nПравителството в Скопие не коментира дали се е консултирал с експерти по албански език за превода на „Република Илинденска Македония“.  Тереза Герова", "date": "2018.05.20", "title": "„Алсат-М“ (Македония): Лингвисти реагират на превода на „Република Илинденска Македония“ – на албански език няма смисъл"}
{"url": "http://www.focus-news.net/news/2018/05/20/2524164/sputnik-moldova-v-kishinev-i-beltsi-izbirat-novi-kmetove.html", "text": "В неделя, 20 май, в два града в Молдова се провеждат предсрочни избори за кмет – в столицата в Кишинев и Белци, предава Sputnik в местната си редакция.\r\nКметското място в молдовската столица остана вакантно през февруари, когато тогавашният кмет Дорин Киртоаку бе принуден да подаде оставка, след като името му бе замесено в мащабен корупционен скандал, свързан с организирането на платени места за паркинг в Кишинев. Кметът, който бъде избран, ще остане на поста до следващите местни избори, насрочени за 2019 г. \r\nПредсрочни избори има и в Белци, втория по големина град в страната. Тереза Герова", "date": "2018.05.20", "title": "Sputnik (Молдова): В Кишинев и Белци избират нови кметове"}
{"url": "http://www.focus-news.net/news/2018/05/20/2524165/asotsiatsiya-zdravoslovno-hranene-za-detsata-ne-podkrepya-poslednite-predlozheniya-za-promeni-v-naredbata-za-predostavyane-na-plodove-i-zelenchutsi-i-na-mlyako-i-mlechni-produkti-v-uchebnite-zavedeniya.html", "text": "Асоциация „Здравословно хранене за децата“ не подкрепя последните предложения за промени в Наредбата за предоставяне на плодове и зеленчуци и на мляко и млечни продукти в учебните заведения. Това става ясно от отворена декларация на Асоциацията във връзка с предложени изменения в Наредбата за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения – Схема \"Училищен плод\" и Схема \"Училищно мляко\". Агенция \"Фокус\" публикува текста без редакторска намеса.", "date": "2018.05.20", "title": "Асоциация „Здравословно хранене за децата“ не подкрепя последните предложения за промени в Наредбата за предоставяне на плодове и зеленчуци и на мляко и млечни продукти в учебните заведения"}
{"url": "http://www.focus-news.net/news/2018/05/20/2524167/sotir-ivanov-im-petrich-s-okolo-30-poveche-byaha-posetitelite-na-muzeya-v-tazgodishnoto-izdanie-na-initsiativata-evropeyska-nosht-na-muzeite-v-sravnenie-s-2017-g.html", "text": "С около 30% повече бяха посетителите на Исторически музей – Петрич в тазгодишното издание на инициативата Европейска нощ на музеите, в сравнение с 2017 година. Това каза за Радио „Фокус“ – Пирин Сотир Иванов, директор на културната институция. Той отбеляза, че тъй като тепърва предстои да бъде направен анализ на броя посещения, не би могъл да каже конкретна цифра. „По първоначални данни имаме увеличение на туристите с 30% в нощта на музеите. Това се дължи на факта, че като цяло тази година интересът към Исторически музей – Петрич и обектите към него е по-голям отколкото миналата. До голяма степен това е вследствие на няколко различни факта. Първият е, че ние имаме два външни обекта, включени в 100-те Национални обекта – НПМ „Самуилова крепост“ и Античен град Хераклея Синтика. В много отношение те са зависими от метеорологичните условия, затова и зимата е по-слаб сезон. Зимният сезон през 2017 – 2018 година обаче беше изключително благоприятен за туризъм, което позволи да имаме в пъти повече посетители още през месеците януари и февруари. Тази тенденция доведе до лавинообразно увеличаване на посещаемостта през пролетните месеци“, каза още Иванов и добави, че тази година са отбелязали 10-години от откриването на къща музей „Ванга“, която отвори врати през 2008 година. Отделно на Хераклея Синтика са имали възможност, включително и в продължаващите археологически проучвания, да разкрият форумът на града и ранно християнска църква. „Всичко това се оказа изключително важно, защото първите ранно християнски общини реално са били в Хераклея Синтика и те водят до изграждането на християнски храм в централна градска част. Такова явление е много рядко на Балканският полуостров. Очевидно е, че тук са се развивали културни тенденции, които са били изпреварващи спрямо общите в рамките на Римската империя“, подчерта Иванов. Според него откриването на християнски храм и възможността посетителят да разгледа изцяло форума на Хераклея Синтика в присъствието на археолози, които дават свободен достъп не само до материалното културно наследство, но и до тяхната работа, вероятно мотивира много специалисти в областта на организираните почивки, а и частни посетители, които се радват на тяхната работа. „В края на шестмесечието предстои да излезем с официални данни за броя на посетителите ни от началото на тази година, но като цяло със сигурност Исторически музей – Петрич ще премине посещаемостта от първото шестмесечие на 2017 година с приблизително 40%“, допълни Иванов.\r\nЛивия НИНОВА", "date": "2018.05.20", "title": "Сотир Иванов, ИМ – Петрич: С около 30% повече бяха посетителите на музея в тазгодишното издание на инициативата Европейска нощ на музеите, в сравнение с 2017 г."}
{"url": "http://www.focus-news.net/news/2018/05/20/2524162/milorad-dodik-za-poseshtenieto-na-turskiya-prezident-v-saraevo-erdogan-e-golyam-darzhavnik-no-ne-tryabva-da-se-mesi-vav-vatreshnite-raboti-na-bosna-i-hertsegovina.html", "text": "Президентът на Република Сръбска Милорад Додик заяви, че няма проблеми с посещението на турския държавен глава Реджеп Тайип Ердоган в Сараево, но подчерта, че лидерът на Анкара не трябва да се намесва във вътрешните работи на Босна и Херцеговина, отбелязва скопското електронно издание „Стандард“.\r\n„Ердоган е голям държавник на една велика страна, и всичко е наред до момента, в който не почувстваме, че представителите на тази държава не се опитват по някакъв начин да се намесят във вътрешните работи на Босна и Херцеговина. Това е точката, в която трябва да се спре и да се каже, че това е неприемливо“, коментира Додик, като същевременно допълни, че предстои да се види какви ще бъдат последиците от посещението на турския президент в Босна и Херцеговина. Тереза Герова", "date": "2018.05.20", "title": "Милорад Додик за посещението на турския президент в Сараево: Ердоган е голям държавник, но не трябва да се меси във вътрешните работи на Босна и Херцеговина"}
{"url": "http://www.focus-news.net/news/2018/05/20/2524163/104-sabitiya-e-realiziralo-patuvashto-chitalishte-bashtino-ognishte-ot-sazdavaneto-si-prez-2016-g-do-dnes.html", "text": "104 събития е реализирало Пътуващо читалище „Бащино огнище“ от създаването си през 2016 г. до днес. Това съобщи за Радио „Фокус“ – Велико Търново създателят му Ивайло Шопски. Експозицията, разказваща историята на България, събрана в един автобус, е обиколила над 80 града и е изминала над 60 000 км в България. Инициативата стартира на 3 март 2016 г. по идея на Ивайло Шопски, събрал около себе си група съмишленица, които, както той ги нарича, са хора, които изпитват вътрешна потребност да бъдат обществено ангажирани. „Когато им споделих идеята за пътуващо читалище, им прозвуча малко налудничаво, но аз половин година не спрях да мисля и да планирам. Впоследствие се обадих на Анастас Величков и Станко Вълчанов и им казах, че съм закупил автобус и започваме“, разказа Ивайло Шопки. Днес пътуващото читалище обикаля редица населени места. Посещава училища и представя българската история пред учениците. Част от другите инициативи на „Бащино огнище“ са играта с макети на исторически забележителности „Познавам ли моята България“, хайдушки игри и патриотичен рецитал. „Патриотичният рецитал е един своеобразен спектакъл с продължителност от около час и половина. Рецитираме български стихове, разказващи нашата история, на фона на изпълнения на гайди, на кавал, на тъпан. Всички са облечени в народни носии. Отделно от това правим и кинопрожекции пред пътуващото читалище, използвайки тентата за екран“, допълни Шопски.\r\nДруга мисия, която „Бащино огнище“ е прегърнало, е да популяризира историята и дейността на бесарабските българи. „Малко хора знаят, че в Украйна и Молдова живеят близо милион наши сънародници. Това са хора, които милеят за България и плачат на „Облаче ле бяло“, а когато дойдат тук ги наричат руснаци. Затова това  е наша голяма мисия – да популяризираме сред българите в България съществуването и дейността на българите в Украйна и в Молдова“, допълни Шопски. \r\nНадежда КРЪСТЕВА", "date": "2018.05.20", "title": "104 събития е реализирало Пътуващо читалище „Бащино огнище“ от създаването си през 2016 г. до днес"}
{"url": "http://www.focus-news.net/news/2018/05/20/2524148/the-wall-street-journal-donald-tramp-se-opitva-da-zastavi-germaniya-da-se-otkazhe-ot-severen-potok-2-s-obeshtanie-za-sdelka.html", "text": "Държавният глава на САЩ Доналд Тръмп се опитва да застави Германия да се откаже от руския газопровод „Северен поток 2“ с обещание за сделка, чрез която ще бъде избегната трансатлантическата търговска война, пише американското издание The Wall Street Journal, като се позовава на официални източници от двете страни на океана. \r\nПрез април тази година лидерът на Белия дом е заявил на канцлера на ФРГ Ангела Меркел, че Берлин трябва да се откаже от „Северен поток 2“, чрез който руският природен газ ще бъде доставян директно в Европа през Балтийско море. В замяна Вашингтон обещава да започне преговори с Европейския съюз за сключване на ново търговско споразумение. \r\nНатискът от страна на Белия дом отразява и неговата тактика в областта на търговията. Именно подобни стъпки обаче допринесоха за изострянето на напрежението между Европа и САЩ, и породиха опасения в зависимата от експорта Германия за възможна размяна на удари чрез въвеждането на тарифи, които сериозно биха могли да засегнат автомобилната й индустрия.\r\n„Доналд Тръмп обича да сключва сделки… и в този случай е възможно споразумение, ако някой (в Германия) стане и каже: помогнете ни да защитим нашата автомобилна промишленост, защото сме много силни в тази област, а ние ще ви помогнем със „Северен поток 2“, коментира източник, пожелал анонимност, но който – според редакцията, е присъствал на срещата Тръмп-Меркел по-рано тази година. \r\nОпитвайки се още повече да увеличи натиска, американският дипломат Сандра Оуткирк заяви пред журналисти в Берлин, че руският енергиен проект може да попадне под американски санкции и тогава всеки участник в него ще бъде изправен пред съответните рискове. \r\nКремъл отговори незабавно, а говорителят на държавния глава на Руската федерация Дмитрий Песков определи действията на САЩ като „груб опит за намеса в реализирането на международен енергиен проект, който ще изиграе важна роля в гарантирането на енергийната сигурност“.\r\nОчевидно е, че Вашингтон се противопоставя на проекта отчасти и заради Украйна. Към настоящия момент през нейна територия преминава един от главните маршрути за транспортиране на руски природен газ на запад. В Германия пък са убедени, че САЩ биха искали да изместят Русия от ролята й на основен доставчик на газ за Европа. „Принципно сме открити за подобен вариант, но въпросът е в това какво количество и на каква цена ще бъдат американските доставки“, коментира германски политик, пожелал анонимност. \r\nМакар Меркел да не се е отказала от газопровода, по-рано тази седмица се съгласи да предложи на САЩ „по-тясно сътрудничество в газовия отразъл в замяна на безсрочна отмяна на тарифите за алуминий и стомана, които Вашингтон може да наложи на вноса им от ЕС. \r\nОт редакцията припомнят, че администрацията на Тръмп се противопоставя категорично на строителството на „Северен поток 2“, който ще увеличи доставките на руски газ за Европа през територията на Германия.  Тереза Герова", "date": "2018.05.20", "title": "The Wall Street Journal: Доналд Тръмп се опитва да застави Германия да се откаже от „Северен поток 2“ с обещание за сделка"}
{"url": "http://www.focus-news.net/news/2018/05/20/2524159/anadolu-agency-redzhep-tayip-erdogan-prizova-turskata-diaspora-v-evropa-da-igrae-aktivna-rolya-v-politicheskite-partii.html", "text": "Реджеп Тайип Ердоган призова турската диаспора в Европа да играе активна роля в политическите партии в страните, в които пребивават, предава държавната Anadolu Agency. \r\nЕрдоган се обърна към турците, живеещи в Европа на VI Конгрес на Съюза на европейските турски демократи в босненската столица Сараево. „Аз ви моля да участвате активно в политическите партии в страните, в които живеете\", заяви лидерът на Анкара пред повече от 20 хил. турци от европейски страни, които се събраха, за да изслушат речта му. \r\nСъгласно думите на Ердоган, враждебността към Турция в европейските парламенти идва предимно от хора с турски произход. „На 24 юни ние не само ще изберем президент и законодатели, но и ще направим избор за следващия век на нашата страна\", добави Ердоган с оглед на предстоящите избори в Турция. Тереза Герова", "date": "2018.05.20", "title": "Anadolu Agency: Реджеп Тайип Ердоган призова турската диаспора в Европа да играе активна роля в политическите партии"}
{"url": "http://www.focus-news.net/news/2018/05/20/2524170/varna-v-razgara-na-abiturientskite-balove-dobrovoltsi-realiziraha-porednata-initsiativa-v-ramkite-na-kampaniya-ne-shofiray-ako-si-pil.html", "text": "В разгара на абитуриентските балове доброволци от Градския превантивен клуб към дирекция „Превенции“ реализираха поредната инициатива в рамките на кампания „Не шофирай, ако си пил!“. Това съобщиха за Радио „Фокус“ – Варна от дирекция „Превенции“ в Община Варна. Доброволците раздаваха различни рекламни материали – гривни, стикери, ароматизатори, бележници и балони, брандирани с посланието  на кампанията в централната градска част и призоваваха гражданите и гостите на града за разумно, отговорно и толерантно поведение на пътя. Очакванията са по време на кампанията да бъдат достигнати над 10 000 ученици, студенти, абитуриенти и млади шофьори.\r\nКампанията се провежда за десета поредна година от Община Варна, дирекция „Превенции“, в партньорство с ОД на МВР – Варна, сектор „Пътна полиция“, десет варненски средни училища – I ЕГ, III ПМГ „Акад. Методий Попов“, IV ЕГ „Фр. Жолио-Кюри“, ГПЧЕ „Йоан Екзарх“, СУ за ХНИ „К. Преславски“, Професионална техническа гимназия,  МГ „Д-р П. Берон“, Професионална гимназия по туризъм „Проф. д-р Асен Златаров“,  Варненска търговска гимназия „Георги Стойков Раковски“, Професионална гимназия по икономика „д-р Иван Богоров“, Асоциация за защита на застраховани и пострадали при пътнотранспортни произшествия, ОС на БЧК – Варна, Икономически университет – Варна, Медицински университет – Варна „Проф. д-р Параскев Стоянов“, Технически университет – Варна, Варненски свободен университет „Черноризец Храбър“, ВВМУ „Никола Йонков Вапцаров“, както и фирми, които подпомагат инициативата.\r\nМарияна ВАЛЕНТИНОВА", "date": "2018.05.20", "title": "Варна: В разгара на абитуриентските балове доброволци реализираха поредната инициатива в рамките на кампания „Не шофирай, ако си пил!“"}
{"url": "http://www.focus-news.net/news/2018/05/20/2524166/velikotarnovskite-detsa-i-tova-lyato-shte-se-vklyuchat-v-kampaniyata-sportat-e-nay-dobriyat-nachin-detsata-da-porasnat.html", "text": "Великотърновските деца и това лято ще се включат в кампанията „Спортът е най-добрият начин децата да пораснат“. Това съобщи за Радио „Фокус“ – Велико Търново Благовеста Факирова, председател на Сдружението на кметовете и кметските наместници „Янтра 2001“ и председател на Дарителско сдружение „Св. Иван Рилски“. Инициативата е на Съюза на пивоварите в България, а спортните занимания ще се провеждат в рамките на Лятната детска полицейска академия. Факирова посочи, че през последните две години кампанията се реализира успешно във великотърновските села, като освен децата, в състезанията участие са взели и техните родителите, баби и дядовци. „Миналата година беше много хубаво. Във всички селата се проведоха такива празници. Ние, от Сдружение „Св. Иван Рилски“, присъствахме на тях и раздавахме подаръци“, допълни Факирова. Тя припомни, че миналата година 22 населени места от региона са били обхванати от програмата за спорт и превенция. През летните месеци в тях ежеседмично са се провеждали турнири, демонстрации за лична безопасност, обучителни игри и туристически разходки. Участниците в тях са били от различни възрастови групи – от 8 до 80 години.    От 2010 година Съюзът на пивоварите в България осъществява програма за превенция употребата на алкохол от лица под 18 година. От 2012 година стартира инициативата „Спортът е по-добрият начин децата да пораснат“, която има за цел да се популяризират спортът и физическото възпитание като възможност за израстване, социализация,  здравословно семейно общуване и превантивна практика лица под 18 години да не пият с алкохол.\r\nПартньори на кампанията „Спортът е по-добрият начин децата да пораснат“ са: Столична  община, Главна дирекция „Национална полиция”, Министерство на младежта и спорта, община Велико Търново, Превантивно-информационния център по проблемите на наркоманиите (ПИЦ по ПН) – София, сдруженията „Св. Иван Рилски” и „Янтра 2001”, асоциация “Родители“, спортни клубове и неправителствени организации.\r\nПревантивната програма на Съюза на пивоварите се осъществява с доброволчески труд и със 100% целево финансиране, осигурено от пивоварни компании.\r\nНадежда КРЪСТЕВА", "date": "2018.05.20", "title": "Великотърновските деца и това лято ще се включат в кампанията „Спортът е най-добрият начин децата да пораснат“"}
{"url": "http://www.focus-news.net/news/2018/05/20/2524151/redzhep-tayip-erdogan-kam-es-za-razlika-ot-bosna-i-hertsegovina-vie-se-provalihte-na-izpita-po-demokratsiya.html", "text": "Говорейки в рамките на VI Конгрес на Съюза на европейските турски демократи (UETD) в Олимпийската зала „Зетра“ в Сараево, държавният глава на Турция Реджеп Тайип Ердоган отправи ясно послание към страните от Европейския съюз, като заяви, че те са се провалили на изпита по демокрация, предава босненският информационен портал Klix.\r\nЕрдоган подчерта, че гостоприемството на Босна и Херцеговина е достойно за похвала. „Европейските страни, които се смятат за люлка на демокрацията, днес се провалиха на изпита. А Босна и Херцеговина доказа, че е демократична държава“, заяви турският лидер в рамките на предизборен митинг в столицата Сараево. Тереза Герова", "date": "2018.05.20", "title": "Реджеп Тайип Ердоган към ЕС: За разлика от Босна и Херцеговина, вие се провалихте на изпита по демокрация"}
{"url": "http://www.focus-news.net/news/2018/05/20/2524169/maystori-kulinari-ot-stranata-pokazaha-blizo-180-banitsi-na-praznika-na-dripavata-banitsa-v-selo-varbitsa.html", "text": "Близо 180 баници, дело на майстори кулинари от цялата страна, показаха на празника на дрипавата баница в село Върбица. Празникът се организира от НЧ „Градина-Върбица-1894” със съдействието на Община Горна Оряховица, съобщават от Общината.\r\nДоброто настроение с домакини и гости споделиха кметът на Общината инж. Добромир Гостите на празника бяха поздравени и от кмета на Върбица Чавдар Мутафов. Освен домакините в празника се включиха кулинари от 37 населени места и 32 самодейни състава.\r\n„С този празник представяме уникалното многообразие от баници, както от региона, така и от цялата страна, а заедно с него и богатството на българския фолклор”, сподели секретарят на НЧ „Градина-Върбица-1894” Анелия Димитрова.\r\nГолямото разнообразие показваха отрупаните с баници маси. Наред с традиционните баници със сирене, с лопуш, с локум, с тиква, със спанак, имаше още с майонеза, с ориз, с кашкавал, с ябълки, с маслини, с кайма, с бекон, с пиле и гъбен сос, с цвекло, щрудели, щирници, традиционни баници от различни краища на страната и пр. Интерес предизвикваха още и унгарската баница със зеле, малки банички с унгарски червен пипер, щрудел с карамелизиран кокос, баница с кафява захар, дело на драгановските кулинарки. Опашка от желаещи да опитат имаше и пред импровизирания готварски кът на самодейките от Козаревец, които приготвяха традиционни за селото мекици. С любопитство гостите се спираха и пред масата на майсторките от варненското с. Извор, които бяха направили над 30 баници. Една от тях беше особено интересна-баница с млади картофени и копривени връхчета. С тази баница, групата е печелила много награди от кулинарни празници. Рецептата е на над 100 години и идва от родопско с. Борово. Аз я знам от моята майка, сподели майсторката на баницата Теменужка Рачинска. Кулинарките от с. Изгрев показаха и пред гостите как се приготвя баницата с млади картофени и копривени връхчета. Голям интерес имаше и пред специално подредения домашен кът на домакините от Върбица, където 72-годишната баба Стефка предаваше своите умения на малките Даная- на 7 години и 10-гадишната Белослава. Двете момичета майсторски замесиха тесто, от което разточиха кори за да направят диплена и вита баници. И още една атракция имаха домакините. Сред тях бе и единственият мъж, който гордо представяше своята баница с маслини. Янко Янков е кореняк върбишчанин и потомък на опълченци, което личеше и от визията му. Баницата е мъжка, много лесна-яйца, сирене, масло, бакпулвер, маслини и кори, пече се на 10 градуса за 45 минути. И за да е още по-хубава, трябва и много мерак, споделя майсторът.\r\nИ докато на сцената се изявяваха самодейците, компетентно жури оценяваше най-добрите майстори-кулинари, което по-късно раздаде награди в 32 категории.\r\nТази година баниците, които бяха представени на празника бяха двойно повече от миналогодишните, но организаторите и гостите си пожелаха през следващата, те да са още повече.", "date": "2018.05.20", "title": "Майстори кулинари от страната показаха близо 180 баници на празника на дрипавата баница в село Върбица"}
{"url": "http://www.focus-news.net/news/2018/05/20/2524171/pazardzhik-pri-7275-izbiratelna-aktivnost-priklyuchi-chastichniyat-mesten-vot-za-kmet-na-selo-semchinovo-obshtina-septemvri.html", "text": "Обявен е краят на изборния ден в село Семчиново, където се провеждат частични местни избори за кмет на населеното място. Това съобщи за Радио \"Фокус\" -Пазарджик председателят на ОИК-Септември Мануел Манчев. Ясни са и окончателните данни за избирателната активност през днешния ден. Тя е 72,75% като в 27-ма секция гласувалите са 579 от 800 избиратели, а в 28-ма секция упражнилите правото си на вот са 609 от 833 избиратели. По секции избирателната активност е съответно - в 27-ма - 72,38%, а в 28-ма - 73,11%. Според председателя на ОИК-Септември окончателните резултати от днешния вот ще са известни към 23.00 часа.\r\nВаня НИКОЛОВА", "date": "2018.05.20", "title": "Пазарджик: При 72,75% избирателна активност приключи частичният местен вот за кмет на село Семчиново, община Септември"}
{"url": "http://www.focus-news.net/news/2018/05/20/2524172/sport-rafael-nadal-specheli-turnira-v-rim.html", "text": "Рафаел Надал спечели за осми път в кариерата си турнира от сериите „Мастърс“ на червени кортове, който се проведе в италианската столица Рим. Испанецът се наложи над Александър Зверев от Германия с 6:1, 1:6, 6:3 в двубой, продължил два часа и шест минути. \r\nЗаради дъжд двубоят между Надал и Зверев бе спрян при резултат 6:1, 1:6 и аванс за германеца в третия сет. След подновяването на играта обаче Надал демонстрира надмощие и успя да се наложи над 21-годишния германски тенисист.  Тереза Герова", "date": "2018.05.20", "title": "Спорт: Рафаел Надал спечели турнира в Рим"}
{"url": "http://www.focus-news.net/news/2018/05/20/2524174/uniformi-na-ruski-voynik-chetnik-turski-asker-i-milosardna-sestra-mogat-da-se-vidyat-v-ekspozitsiyata-na-patuvashto-chitalishte-bashtino-ognishte.html", "text": "Униформи на руски войник, четник, турски аскер и милосърдна сестра от полеви лазарет могат да се видят в експозицията на пътуващото читалище „Бащино огнище“. Това каза за Радио „Фокус“ – Велико Търново създателят му Ивайло Шопски. Изложбата, представяща периода на Руско-турската освободителна война, бе показана преди дни във Велико Търново. Посетителите имаха възможността да разгледат и снимки, документи и вещи от периода, сред които и образци на въоръжението на руската и турската армия. В пътуващото читалище може да се види и портрет на Хаджи Димитър, на който той държи пушка “Спрингфийлд”, както и образец на самата пушка, произведена през 1863 година. Ивайло Шопски посочи, че по-голямата част от експонатите са част от негова лична колекция. Не малко са и направените дарения от симпатизанти на „Бащино огнище“. Той допълни, че често дори и непознати хора даряват на пътуващото читалище вещи, запазили се в семействата им през годините. Турските униформи в експозицията пък са предоставени от НД „Традиция“. Шопски подчерта, че пътуващото читалище  се поддържа с лични средства и доброволен труд. Все по-често обаче Общините, които вече веднъж са посетили, ги канят отново и им предлагат да покрият част от разходите. „Това е голяма помощ за нас, особено ако става въпрос за горивото, тъй като това е основният ни разход“, допълни създателят на пътуващото читалище.\r\nНадежда КРЪСТЕВА", "date": "2018.05.20", "title": "Униформи на руски войник, четник, турски аскер и милосърдна сестра могат да се видят в експозицията на Пътуващо читалище „Бащино огнище“"}
{"url": "http://www.focus-news.net/news/2018/05/20/2524176/ria-novosti-islyamska-darzhava-poe-otgovornost-za-napadenieto-sreshtu-tsarkva-v-grozni.html", "text": "Близкоизточната радикална групировка „Ислямска държава“ пое отговорност за нападението срещу църква в Грозни, предава РИА Новости. \r\nВ събота четирима нападатели се опитаха да проникнат в храм в столицата на Чеченската република и да убият всички, които се намират в него. Посетителите на храма обаче успяха да залостят вратите му отвътре, в резултат на което планът на екстремистите бе осуетен. Жертви на атаката станаха двама души, охранявали религиозния обект, както и един минувач. Пострадаха двама представители на органите на реда.\r\nНападателите бяха ликвидирани в хода на спецоперация. Самоличността им вече е установена.  Тереза Герова", "date": "2018.05.20", "title": "РИА Новости: „Ислямска държава“ пое отговорност за нападението срещу църква в Грозни"}
{"url": "http://www.focus-news.net/news/2018/05/20/2524177/vratsa-v-oik-byala-slatina-e-postapila-zhalba-za-prezhdevremenno-otvaryane-na-urna-v-selo-galiche.html", "text": "В ОИК Бяла Слатина е постъпила жалба за преждевременно отваряне на урна в кметство Галиче. Това съобщиха за Агенция „Фокус“ от ОИК – Бяла Слатина. От ОИК – Бяла Слатина уточниха, че в комисията е постъпила жалба, в която се сигнализира, че урна е отворена преди 20.00 часа, когато изтича изборният ден. Сигналът е разгледан, но молбата на жалбоподателя за анулиране на гласовете от секцията, е отхвърлен. Според Комисията нарушението, което е направено, не влияе на резултата, тъй като става въпрос за подвижна секция и в нея са гласували на 100% от избирателите. \r\nДеница КИТАНОВА", "date": "2018.05.20", "title": "Враца: В ОИК-Бяла Слатина е постъпила жалба за преждевременно отваряне на урна в село Галиче"}
{"url": "http://www.focus-news.net/news/2018/05/20/2524178/vidin-izborniyat-den-v-obshtina-makresh-priklyuchi-sas-7476-izbiratelna-aktivnost.html", "text": "Изборният ден в Община Макреш приключи със 74,76% избирателна активност. Това каза за Радио „Фокус“ – Видин Петър Тодоров, председател на Общинската избирателна комисия. Той посочи, че от общо 1274 избиратели по списък са гласували 918 души от имащите право на глас. По време на изборния ден в Общинската избирателна комисия бе подаден сигнал за нарушение по телефона и една писмена жалба от ПП ГЕРБ. По сигнала подаден по телефона бяха предприети мерки за отстраняване на нарушението, а на жалбата бе отговорено, че не могат да се предприемат действия срещу членове на СИК, които не са жители на общината, защото е изтекъл срокът за обжалването на решението, с което са назначени.\r\nЖителите на община Макреш гласуваха за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП. През 2016 г. също подаде оставка, но след това я оттегли. Четирима са кандидатите за кметския пост. Това са: Митко Антонов, издигнат от БСП; Николай Ненчев, издигнат от ГЕРБ; Цветомир Николов от Инициативен комитет и Веселин Велков, от Инициативен комитет. \r\nАнна ЛОЗАНОВА", "date": "2018.05.20", "title": "Видин: Изборният ден в Община Макреш приключи със 74,76% избирателна активност"}
{"url": "http://www.focus-news.net/news/2018/05/20/2524180/kardzhali-5733-e-izbiratelnata-aktivnost-v-kraya-na-izborniya-den-v-selo-most.html", "text": "57.33 % е избирателната активност в края на изборния ден в село Мост. Това съобщиха за Агенция „Фокус“ от ОИК – Кърджали. Общият брой на гласувалите е 387 при имащи право на глас 675 души. На територията на кметството има разкрити две секционни избирателни комисии, като в едната са гласували 152 души, а в другата – 235 избиратели. \r\nВ надпреварата участват двама кандидати - Емин Исмаил от ПП ГЕРБ и досегашния кмет Лятиф Расим, издигнат от ДПС. До изборите се стигна, след като пълномощията на Лятиф Расим бяха прекратени предсрочно в края на 2017 г. заради участието му в търговско дружество.\r\nДеница КИТАНОВА", "date": "2018.05.20", "title": "Кърджали: 57.33% е избирателната активност в края на изборния ден в село Мост"}
{"url": "http://www.focus-news.net/news/2018/05/20/2524179/smolyan-izborniyat-den-v-selo-beden-obshtina-devin-priklyuchi-pri-66-izbiratelna-aktivnost.html", "text": "Изборният ден в село Беден, община Девин приключи при 66% избирателна активност. Това съобщи за Радио „Фокус“ – Смолян председателят на Общинската избирателна комисия – Девин Татяна Димитрова. От общо 351 гласоподаватели по окончателен списък, правото си на вот са упражнили 231 души, поясни тя. До приключването на изборния ден не са получавани жалби и сигнали за нарушения на изборния процес. Резултатите от вота ще са ясни около полунощ, каза още Димитрова.\r\nВ частичните местни избори в Беден участваха трима кандидати – Стоян Настанлиев от ПП ГЕРБ, Николай Димов от БСП и Румен Каров от ДПС. До провеждането им се стигна след като в началото на годината доскорошният кмет Захари Стоилов подаде оставка, за да замине на работа в чужбина.\r\nНели ГЕРГЬОВСКА", "date": "2018.05.20", "title": "Смолян: Изборният ден в село Беден, община Девин приключи при 66% избирателна активност"}
{"url": "http://www.focus-news.net/news/2018/05/20/2524181/boryana-stoymirova-bchk-blagoevgrad-prez-poslednite-nyakolko-godini-interesat-kam-profesiyata-voden-spasitel-e-zanizhen.html", "text": "През последните няколко години интересът към професията „воден спасител“ е занижен. Това коментира за Радио „Фокус“ – Пирин Боряна Стоймирова,  специалист по водно спасяване към Български червен кръст – Благоевград. Тя заяви, че няма обяснение на какво се дължи това, освен демографският срив, който наблюдаваме навсякъде около нас. „Може би можем да търсим причина затова и в това, че плувната култура на подрастващите се занижава, тъй като знаете, че поддръжката на басейните е трудна. Особено когато говорим за общински съоръжения, които на територията на нашата област са изключително малко. При частните такива пък са необходими определен брой средства, които да отделяме от семейният бюджет, което също създава известни проблеми“, каза още Стоймирова. Тя добави, че въпреки курсовете, които ежегодно се организират за получаване на сертификати за водни спасители по-голяма част от сертифицираните работят като спасители само по един сезон. „По принцип при завършване, всички, които са сертифицирани казват, че искат да се занимават с тази професия. Това е тяхната основна цел за предстоящия летен сезон. Именно това е причината в този период от годината, интересът към водното спасяване да е толкова голям. Обикновено обучаващите се при нас искат веднага след получаването на сертификата да отидат да упражняват професията „воден спасител“. За съжаление обаче една голяма част от тях работят по един сезон и след това се отказват“, отбеляза Стоймирова. Според нея причината е, че повечето от кандидатите са все още ученици или студенти, които искат да прекарат лятото по плажовете, но след завършване на образованието си се насочват към професията за която са учили. „Най-вероятно това се явява някакъв вид сезонна работа, която те упражняват докато са ученици или студенти. Малко са тези, които продължават да работят ежегодно и целогодишно като водни спасители“, посочи Стоймирова.\r\nЛивия НИНОВА", "date": "2018.05.20", "title": "Боряна Стоймирова, БЧК – Благоевград: През последните няколко години интересът към професията „воден спасител“ е занижен"}
{"url": "http://www.focus-news.net/news/2018/05/20/2524168/washington-examiner-targovskata-voyna-mezhdu-sasht-i-kitay-e-na-izchakvane.html", "text": "В неделя, 20 май, стана ясно, че търговската война между САЩ и Китай премина в режим „на изчакване“, коментират в редакцията на американското издание Washington Examiner.\r\nМинистърът на финансите на САЩ Стивън Мнучин обяви, че докато Вашингтон и Пекин работят по „по-фините точки от плана“, Китай ще купува значително повече американски стоки и услуги.\r\n„Поставяме търговската война (в режим) на изчакване\", отбеляза Мнучин пред местни медии с намек за предупрежденията на държавния глава на САЩ Доналд Тръмп за налагане на тарифи на стойност 150 милиарда долари върху китайската стомана и алуминий.\r\nСАЩ и Китай съобщиха в събота, че двете страни са съгласували план за „подкрепа на растежа и заетостта\" след двудневни преговори. Но делегацията на САЩ, в която участваха Мнучин, министърът на търговията Уилбър Рос и търговският представител на САЩ Робърт Лайтхизер, не успяха да постигнат целта си да накарат Китай да приеме намаляване на търговския дефицит в САЩ от 200 милиарда долара. \r\nМунчин обаче отхвърли докладите, като заяви, че делегацията на САЩ е поставила конкретни цели, които няма да разкрие на този етап. „Бих искал единствено да кажа, че това не са операции между правителството и правителството\", поясни американският финансов министър.\r\nПо-късно главният икономически съветник на Белия дом Лари Кудлоу заяви, че заплахите на Тръмп не са били на масата, добавяйки, че те са важна част от всички търговски преговори. Тереза Герова", "date": "2018.05.20", "title": "Washington Examiner: Търговската война между САЩ и Китай е „на изчакване“"}
{"url": "http://www.focus-news.net/news/2018/05/20/2524183/fokus-makedoniya-kmetat-na-solun-e-napadnat-i-zaradi-pozitsiyata-mu-po-spora-za-imeto.html", "text": "Една от причините за нападението срещу 75-годишния кмет на Солун Янис Бутарис е неговата позиция по спора за името на северния гръцки съсед, отбелязва македонският „Фокус“, като припомня, че той Бутарис получи наранявания по главата, гърба и краката. \r\nБутарис беше нападнат от група екстремисти. Фотографът Костас Цакалидис разказ пред балканската редакция на AL Jazeera,  че позицията на Бутарис по спора за името на Македония е една от причините, поради които гръцкият политик е бил атакуван. \r\n„Група хора започнаха да викат по него заради възгледите му относно спора с Македония, ЛГБТ-общността, Турция и националистическите футболни клубове. Някои от хората скандираха заради евреите, защото той има близки отношения с еврейската общност\", разказва фотографът, като допълва, че е виждал някои от нападателите на протести на крайнодесните.\r\nСъгласно думите на Цакалидис, макар в близост до инцидента да е имало полицейски служители, никой не е реагира, за да спре нападението срещу Бутарис. Правоохранителните органи не са коментирали информацията. \r\nОсновните политически партии в Гърция осъдиха нападението срещу кмета на Солун. Единствено крайнодясната „Златна зора\", която има 16 места в гръцкия парламент приветства атаката срещу Бутарис. \r\nБутарис многократно е разгневявал политическите кръгове със своите противоречиви изявления за Македония, Турция и Израел. Тереза Герова", "date": "2018.05.20", "title": "„Фокус“ (Македония): Кметът на Солун е нападнат и заради позицията му по спора за името"}
{"url": "http://www.focus-news.net/news/2018/05/20/2524182/haskovo-s-527-izbiratelna-aktivnost-priklyuchi-izborniyat-den-v-selo-krivo-pole.html", "text": "С 52.7 % избирателна активност приключи изборният ден в село Криво поле. Това съобщиха за Агенция „Фокус“ от ОИК – Хасково. В селото е разкрита една избирателна секция. В края на изборите общо са гласували 388 жители на населеното място от 736 имащи право на глас. \r\nКандидатите за кмет са двама - Андрей Гаджев, издигнат от ПП ГЕРБ и Асен Христов, издигнат от Движението за права и свободи – ДПС. До частичните избори в селото се стигна след отстраняването на редовно избрания кмет Стойчо Стоев заради влязла в сила присъда за шофиране след употреба на алкохол.\r\nДеница КИТАНОВА", "date": "2018.05.20", "title": "Хасково: С 52.7% избирателна активност приключи изборният ден в село Криво поле"}
{"url": "http://www.focus-news.net/news/2018/05/20/2524175/shumen-pri-709-izbiratelna-aktivnost-priklyuchi-izborniyat-den-v-selo-malomir-obshtina-varbitsa.html", "text": "При 70,9% избирателна активност приключи изборният ден в село Маломир, община Върбица. Това съобщиха за Агенция \"Фокус\" от ОИК-Върбица. Правото си на глас са упражнили 290 души от 560 с право на глас.\r\nДо изборите се стигна, след като предишния кмет на населеното място започна работа като полицай и оваканти поста. За кметския пост се борят Деян Малинов Чолаков от ПП ГЕРБ и Алдин Албенов Чолаков от ДПС.", "date": "2018.05.20", "title": "Шумен: При 70,9% избирателна активност приключи изборният ден в село Маломир, община Върбица"}
{"url": "http://www.focus-news.net/news/2018/05/20/2524173/shumen-pri-58-izbiratelna-aktivnost-e-priklyuchil-izborniyat-den-v-selo-milanovo-obshtina-veliki-preslav.html", "text": "При 58% избирателна активност е приключил изборният ден в село Миланово, община Велики Преслав. Това съобщиха за Агенция \"Фокус\" от ОИК-Велики Преслав. Правото си на глас са упражнили 320 от общо 522 гласоподаватели. Кандидатите за поста са двама Хасан Хасанов от ГЕРБ и Салим Ахмед от ДПС. До изборите в населеното място се стигна, след като предишния кмет на - Ариф Мехмед Мехмед подаде молба за предсрочно прекратяване на пълномощията му.", "date": "2018.05.20", "title": "Шумен: При 58% избирателна активност е приключил изборният ден в село Миланово, община Велики Преслав"}
{"url": "http://www.focus-news.net/news/2018/05/20/2524186/artistite-ot-ansambal-trakiya-omagyosaha-publikata-s-ritam-i-temperament-v-svoya-spektakal-iznesen-na-tsentralniya-ploshtad-v-grad-dolni-chiflik.html", "text": "Артистите от Ансамбъл „Тракия“ омагьосаха публиката с ритъм и темперамент в своя спектакъл, изнесен на централния площад в град Долни чифлик. Това съобщиха за Радио „Фокус“ – Варна от Община Долни чифлик. 50 певци, музиканти и танцьори представиха съвкупност от български традиции, музика и народни танци. В своя 90-минутен концерт те бяха събрали най-доброто от фолклора от всички краища на страната. В края на концерта на ансамбъла бяха поднесени цветя от кмета на общината Красимира Анастасова и от ръководството на НЧ „Пробуда“, с. Венелин, а танцьорите слязоха от сцената за общоградско хоро. Ансамбъл „Тракия“ гостува в града като част от програмата на „Майски дни на културата в община Долни чифлик в подкрепа на Българското председателство на Съвета на ЕС 2018г.“\r\nМарияна ВАЛЕНТИНОВА", "date": "2018.05.20", "title": "Артистите от Ансамбъл „Тракия“ омагьосаха публиката с ритъм и темперамент в своя спектакъл, изнесен на централния площад в град Долни чифлик"}
{"url": "http://www.focus-news.net/news/2018/05/20/2524189/vratsa-kandidatite-gerb-i-bsp-otivat-na-balotazh-za-kmetskiya-post-v-selo-galiche.html", "text": "Кандидатите ГЕРБ и БСП отиват на балотаж за кметския пост в село Галиче. Това показват данните от предварителното преброяване на бюлетините. Кандидатът на БСП Веселин Тушинов е получил 388 гласа, а Страхил Стоянов от ГЕРБ – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите.\r\nИзборният ден в населеното място приключи при 61 % избирателна активност. Гласували са 915 избиратели от 1497 имащи право на глас. На територията на кметството бяха разкрити 4 избирателни секции. \r\nТрима са кандидатите за кметския пост - Страхил Стоянов - ПП ГЕРБ, Николай Банков - ВМРО – Българско национално движение и Веселин Георгиев Тушинов – БСП. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.", "date": "2018.05.20", "title": "Враца: Кандидатите ГЕРБ и БСП отиват на балотаж за кметския пост в село Галиче"}
{"url": "http://www.focus-news.net/news/2018/05/20/2524185/razgrad-pri-58-izbiratelna-aktivnost-zavarshi-izborniyat-den-v-obshtina-loznitsa.html", "text": "При 58% избирателна активност завърши изборният ден в община Лозница. Това съобщи за Радио „Фокус“- Шумен Румяна Костадинова, председател на ОИК- Лозница. Правото си на вот са упражнили 4676 от общо 8062 избиратели. Костадинова посочи, че е започва приемането на протоколите от секциите. В деня на вота в общината бяха разкрити общо 20 секции. Изборният ден е преминал спокойно, без жалби или сигнали за нарушения.\r\nЕдин срещу друг в надпреварата за поста се изправиха Ниязи Ниязиев от ГЕРБ, Севгин Шукри от ДПС и Цветомир Савов от БСП. До изборите в общината се стигна, след като през февруари кметът Айхан Хашимов бе осъден условно за неправомерно изразходване на бюджетни средства.\r\nИвелина ИВАНОВА", "date": "2018.05.20", "title": "Разград: При 58% избирателна активност завърши изборният ден в община Лозница"}
{"url": "http://www.focus-news.net/news/2018/05/20/2524191/sumatoha-za-kachestvoto-na-vodata-v-sofiya-obzor.html", "text": "Публикация на депутата от БСП Таско Ерменков, в която се твърди, че водата в София е замърсена, вдигна на крак отговорните институции и предизвика ответна реакция от страна на ГЕРБ, които опровергаха съобщението. В събота късно вечерта народният представител написа в профила си във \"Фейсбук\", че е получил информация, според която водата в столицата е опасна за употреба, тъй като в нея са били изсипани отровни химикали. Съобщението бързо се разпространи в социалната мрежа и стана повод за проверки от страна на Столична община, \"Софийска вода\" и Столичната регионална здравна инспекция. Те увериха, че потребителите нямат основание за притеснение и всички показатели за качество на питейната вода, доставяна на територията на общината, са в норма. В коментар за Агенция \"Фокус\" д-р Ангел Кунчев, главен държавен здравен инспектор, обясни, че водата в столицата преминава през 100 хиляди проверки на година преди да стигне до потребителите. „Искам да уверя всички граждани, че ако има съмнения дори и за най-малки отклонения, тази вода няма да бъде допусната за използване“, подчерта той. По-късно на пресконференция по темата народният представител от ПГ на ГЕРБ Станислав Иванов обяви, че партията ще сезира ДАНС и прокуратурата за публикацията на Таско Ерменков. Иванов призова БСП да поемат отговорност за казаното от Ерменков, защото то представлява заплаха за националната сигурност. Александър Иванов от ГЕРБ апелира от своя страна депутатът от БСП да разкрие \"кой му е хвърлил бомбата, че водата в столицата е замърсена\". Председателят на Комисията по околна среда към Столичния общински съвет и общински съветник от ГЕРБ Лорита Радева също успокои гражданите на София, че отсъстват основания да се твърди, че има промяна в качеството на водата в столицата и определи публикацията на Ерменков като некоректна и недостойна фалшива новина. Народният представител от БСП от своя страна заяви в нов пост в социалната мрежа, че е било негово задължение да реагира на тревогите на гражданите и да сигнализира за тях. Ерменков обърна внимание, че лично председателят на ДАНС го е уведомил, че подобна информация вече от седмица се носи из София, както и, че институциите са се задействали, едва след неговия сигнал.", "date": "2018.05.20", "title": "Суматоха за качеството на водата в София (ОБЗОР)"}
{"url": "http://www.focus-news.net/news/2018/05/20/2524190/dobrich-s-6379-izbiratelna-aktivnost-priklyuchi-izborniyat-den-v-selo-lyaskovo.html", "text": "С 63.79% избирателна активност приключи изборният ден в село Лясково. Това съобщиха за Агенция „Фокус“ от ОИК – Добричка. В селото е разкрита една избирателна секция. От имащи право на глас 290 избиратели, вота си са упражнили 185 души. В  кметската надпревара участваха Захари Асенов от ПП ГЕРБ, Божко Божков от Земеделски народен съюз и Костадин Куртев от БСП. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.\r\nДеница КИТАНОВА", "date": "2018.05.20", "title": "Добрич: С 63.79 % избирателна активност приключи изборният ден в село Лясково"}
{"url": "http://www.focus-news.net/news/2018/05/20/2524184/vratsa-s-61-izbiratelna-aktivnost-priklyuchiha-chastichnite-mestni-izbori-v-selo-galiche-obshtina-byala-slatina.html", "text": "С 61 % избирателна активност приключиха частичните местни избори в село Галиче, община Бяла Слатина. Това съобщиха за Агенция „Фокус“ от ОИК-Бяла Слатина. Към 20.00 часа са гласували 915 избиратели от 1497 имащи право на глас. На територията на кметството са разкрити 4 избирателни секции.\r\nТрима са кандидатите за кметския пост - Страхил Стоянов - ПП ГЕРБ, Николай Банков - ВМРО – Българско национално движение и Веселин Георгиев Тушинов – БСП. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.\r\nДеница КИТАНОВА", "date": "2018.05.20", "title": "Враца: С 61 % избирателна активност приключиха частичните местни избори в село Галиче, община Бяла Слатина"}
{"url": "http://www.focus-news.net/news/2018/05/20/2524187/shumen-hasan-hasanov-ot-gerb-pecheli-kmetskite-izbori-v-selo-milanovo-obshtina-veliki-preslav-s-254-glasa.html", "text": "Хасан Хасанов от ГЕРБ печели кметските избори в село Миланово, община Велики Преслав с 254 гласа. Това показват данните от предварителното преброяване на бюлетините. За опонента му - Салим Ахмед от ДПС са гласували 47 души. Изборният ден в населеното място приключи при 58% избирателна активност. Правото си на глас са упражнили 320 от общо 522 гласоподаватели. \r\nДо изборите в населеното място се стигна, след като предишният кмет на - Ариф Мехмед Мехмед подаде молба за предсрочно прекратяване на пълномощията му.", "date": "2018.05.20", "title": "Шумен: Хасан Хасанов от ГЕРБ печели кметските избори в село Миланово, община Велики Преслав с 254 гласа"}
{"url": "http://www.focus-news.net/news/2018/05/20/2524188/ombudsmanat-maya-manolova-shte-se-sreshtne-s-rozoproizvoditelite-mezhdu-sopot-i-karlovo-na-21-may-2018-g.html", "text": "Утре, 21 май 2018 г., вторник, в 11.30 часа, на розовия масив между Сопот и град Карлово, омбудсманът Мая Манолова ще се срещне с розопроизводителите, които изпратиха жалби до институцията във връзка с ниската изкупна цена на розовия цвят. Това съобщиха от пресофиса на институцията.", "date": "2018.05.20", "title": "Омбудсманът Мая Манолова ще се срещне с розопроизводителите между Сопот и Карлово на 21 май 2018 г."}
{"url": "http://www.focus-news.net/news/2018/05/20/2524209/afp-vav-frantsiya-e-zadarzhan-balgarski-grazhdanin-zapodozryan-v-terorizam.html", "text": "Френските власти установиха, че арестувани в неделя мъж, заподозрян в тероризъм, е 48-годишен българин, предава AFP.\r\nМъжът е бил заловен с електрическо оборудване, което може да бъде използвано за направата на взривно устройство.\r\nЗаподозреният е твърдял, че е чеченец и е говорил руски език.\r\nПрокурор Хавиер Тарабо е разкрил, че мъжът е български гражданин.\r\n„Това, което той имаше върху себе си, не беше взривно устройство и не беше опасно за него самия, но беше електрическо, електронно оборудване, което може да бъде използвано за направата на взривно устройство, заяви Тарабо пред AFP.\r\nЗаподозреният може да бъде държан до понеделник, 21 май. Йонислав Дочев", "date": "2018.05.20", "title": "AFP: Във Франция е задържан български гражданин заподозрян в тероризъм"}
{"url": "http://www.focus-news.net/news/2018/05/20/2524210/vidin-mitko-antov-ot-bsp-i-izdignatiyat-ot-initsiativen-komitet-veselin-velkov-otivat-na-balotazh-na-kmetskite-izbori-v-obshtina-makresh.html", "text": "Митко Антов от БСП и издигнатият от инициативен комитет Веселин Велков отиват на балотаж на кметските избори в община Макреш. Това показват данните от предварителното преброяване на бюлетините. За кандидата на БСП са гласували 340 души, а за Веселин Велко - 227. В надпреварата участваха още Николай Ненчев от ПП ГЕРБ, който е получил 179 гласа, и независимият кандидат Цветомир Николов, за когото са гласували 129 избиратели. Изборният ден в Община Макреш приключи със 74,76% избирателна активност - от общо 1274 избиратели по списък са гласували 918 души от имащите право на глас. \r\nЖителите на община Макреш гласуваха за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП. През 2016 г. също подаде оставка, но след това я оттегли.", "date": "2018.05.20", "title": "Видин: Митко Антов от БСП и издигнатият от инициативен комитет Веселин Велков отиват на балотаж на кметските избори в община Макреш"}
{"url": "http://www.focus-news.net/news/2018/05/20/2524212/the-times-of-israel-sled-porednoto-razsledvane-na-izbornata-mu-kampaniya-donald-tramp-zayavi-che-lovat-na-veshtitsi-sreshtu-nego-se-e-razprostranil-globalno.html", "text": "Президентът на САЩ Доналд Тръмп се оплака, че „ловът на вещици“ срещу него се е разпространил глобално, ден след като „The New York Times” докладва, че старши членове на неговия екип от президентската му кампания през 2016 година, са се срещнали със съветници от Близкия изток, които са предложили на Тръмп помощ срещу тогавашния му съперник Хилари Клинтън, пише The Times of Israel.\r\nСпоред доклада, групата от съветници е включвала „израелски специалист по манипулация на социални мрежи“, емисар на двама богати арабски принцове и Ерик Принс, републикански донор и бивш началник на частната охранителна фирма „Blackwater“, чиято сестра Бетси Девос е настоящ министър на образованието.\r\nСпоменатият израелец в доклада, Джоел Замел, е бил разпитан заради скандала и служители на ФБР са заминали за Израел, за да разследват случая.\r\nДоналд Тръмп написа в социалната мрежа „Туитър“: „Нещата стават наистина абсурдни. Провалящият се и корумпиран (но не толкова корумпиран, колкото Хилари Клинтън) New York Times е написал дълга и скучна история, показвайки че най-скъпият лов на вещици в света не е намерил нищо върху Русия и мен, заради което сега търсят в останалата част на света.“ Йонислав Дочев", "date": "2018.05.20", "title": "The Times of Israel: След поредното разследване на изборната му кампания, Доналд Тръмп заяви че „ловът на вещици“ срещу него се е разпространил глобално"}
{"url": "http://www.focus-news.net/news/2018/05/20/2524192/afp-partiite-v-italiya-se-spryaha-varhu-izbor-za-ministar-predsedatel.html", "text": "Лидерът на италианската партия „Лига“ Матео Салвини обяви в неделя, че е постигната договорка с партията „Движение пет звезди“ за номинация за министър-председател на страната, предава AFP.\r\nСалвини заяви, че споразумението включва и изборите за министри.\r\n„Постигнахме споразумение за премиера и министрите на правителството и се надяваме, че никой няма да наложи вето върху избора, който представлява волята на мнозинството италианци“, заяви Салвини, допълвайки че нито той, нито лидерът на „Движение пет звезди“ Луиджи ди Маджо ще заеме поста на министър-председател.\r\nДвете партии съобщиха новината преди срещата си с президента на Италия Серджо Матарела в понеделник, 21 май. Йонислав Дочев", "date": "2018.05.20", "title": "AFP: Партиите в Италия се спряха върху избор за министър-председател"}
{"url": "http://www.focus-news.net/news/2018/05/20/2524213/predsedatelyat-na-voenniya-komitet-na-nato-gen-petar-pavel-rusiya-ne-predstavlyava-zaplaha-za-baltiyskite-republiki.html", "text": "Русия не представлява директна заплаха за Балтийските държави, но НАТО разполага допълнителни сили там, за да демонстрира своята решителност за защита на източния си фланг, заяви председателят на Военния комитет на НАТО генерал Петър Павел пред чешката телевизия, предава ТАСС.\r\n„Няма директна военна заплаха за Северноатлантическия алианс в момента. Не виждаме ситуацията на изправяне пред руска военна агресия. Не мислим, че има подобна заплаха. Благодарение на мерките, които сме предприели“, заяви Петър Павел. Йонислав Дочев", "date": "2018.05.20", "title": "Председателят на Военния комитет на НАТО ген. Петър Павел: Русия не представлява заплаха за Балтийските републики"}
{"url": "http://www.focus-news.net/news/2018/05/20/2524214/milo-dzhukanovich-sled-vstapvaneto-si-v-dlazhnost-ot-provintsiya-na-sarbiya-stanahme-razvita-darzhava.html", "text": "Мило Джуканович днес официално се закле като президент на Черна гора на тържествено събрание в парламента в Цетине и в речта си изтъкна, че Черна Гора вместо провинция на Сърбия се е превърнала в най-развитата икономически държава в Западните Балкани, предава македонското електронно издание „МКД“.\r\n\"От възможността да бъдем провинция на разширена Сърбия, предложена ни като алтернатива на президентските избори през 1997 г., Черна гора се превърна в най-икономически развитата страна в Западните Балкани, лидер в реформите и преговорите с Европейския съюз и вероятно първият следващ негов член \", заяви той. Йонислав Дочев", "date": "2018.05.20", "title": "Мило Джуканович след встъпването си в длъжност: От провинция на Сърбия станахме развита държава"}
{"url": "http://www.focus-news.net/news/2018/05/20/2524193/shumen-aldin-cholakov-ot-dps-pecheli-kmetskite-izbori-v-selo-malomir-obshtina-varbitsa-s-251-glasa.html", "text": "Алдин Чолаков от ДПС печели кметските избори в село Маломир, община Върбица с 251 гласа. Това показват данните от предварителното преброяване на бюлетините. Опонентът му от ГЕРБ Деян Чолаков е получил подкрепата на 51 души. Изборният ден приключи при 70,9%.\r\nДо изборите се стигна, след като предишният кмет на населеното място започна работа като полицай и оваканти поста. За кметския пост се борят Деян Малинов Чолаков от ПП ГЕРБ и Алдин Албенов Чолаков от ДПС.", "date": "2018.05.20", "title": "Шумен: Алдин Чолаков от ДПС печели кметските избори в село Маломир, община Върбица с 251 гласа"}
{"url": "http://www.focus-news.net/news/2018/05/20/2524161/yordan-tsonev-ako-prokopiev-se-beshe-setil-prav-za-zakona-za-mediite-shtyah-da-mu-go-vnesa.html", "text": "Ако Прокопиев се беше сетил пръв за закона за медиите, щях да му го внеса. Това каза Йордан Цонев от ДПС в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“.ДПС и майската обиколка из страната – символ на толерантността; Пътят на България към Европа през Босфора; ролята на ДПС за националния мир и сигурност \r\nВ началото на разговора Цонев се извини, че няма възможност да бъде в студиото. Беновска обясни за зрителите и слушателите, че събеседникът ѝ е част от традиционната обиколка на ДПС през май месец из България. Водещата попита Цонев какво се крие зад изказването на Мустафа Карадайъ в Джебел – „знаем силата на толерантността и никой не може да ни я отнеме“. Цонев отговори, че е поука от събитията в края на тоталитарния режим и опита за насилствена асимилация на българските мюсюлмани, който завършва с протест на българските мюсюлмани през 89-та година и депортиране на около 400 000 от тях от страната. Той обясни, че обиколките всеки май са възпоменание, защото при тези събития са били ранени, загинали и депортирани стотици хиляди души. Цонев подчерта, че поуката е за всички и всички родени в България са български граждани, които трябва да се уважават помежду си и да има толерантност. „Богатството на тази земя е различието и когато сме имали тази толерантност едни към други сме постигали много големи успехи“ каза още той. Цонев обясни, че мирният протест на българските мюсюлмани през 89-та година е най-големият организиран протест срещу комунистическата власт в страната и освен всичко е разклатил режима, затова трябва да се даде заслуженото на българските мюсюлмани за установяването на демокрацията на България. Депутатът от ДПС отбеляза, че това е затворена страница, а сега бъдещето на България е в Европа. На митинга днес в Демир Баба теке Цонев е казал, че през 90-та година при създаването на ДПС Ахмед Доган е предрекъл пътя на страната ни към ЕС и думите са гласяли, че пътят на България към Европа минава през Босфора. Цонев обясни, че тогава обществото не е разбрало смисъла, но всъщност думите са верни, защото „нямаше как да ни премат в ЕС, ако не ни приемат в НАТО, да го кажа направо – едно от условията да влезем в ЕС беше да влезем в НАТО. Само че, за да влезем в НАТО трябваше да бъдем признати, трябваше да получим това от Република Турция. Когато кандидатствахме – първото одобрение получихме именно от Република Турция и се оказа, че нашият европейски път наистина е преминавал през Босфора“ каза той. Беновска обясни, че и Карадайъ на същото събитие е казал, че „през 89-та година Доган ни обедини по пътя на свободата наречен „движение за права и свободи“. В тези дни изпитваме различни чувства и емоции, но нито една от тях не е омраза и противопоставяне“. Цонев отбеляза, че именно със създаването на ДПС Доган е начертал „пътя на отказа от реванш“ и припомни, че в докладите на специалните служби България е била най-често посочвана като държава с най-голяма вероятност от етнически конфликт. Въпреки очакванията такъв конфликт в България не е имало, а се е случил там, където не е било очаквано – в Югославия. Цонев подчерта, че членовете на ДПС са избрали пътя на толерантността и затова ДПС има заслуга за мира в България и европейското ѝ бъдеще. „През 29 години не видях твърде много политици, които да разбират ролята на ДПС за националната сигурност и за националната цялост и мир в България“ добави Цонев. Коментар след Срещата на Върха \r\nБеновска отвори темата за Срещата на Върха – ЕС – Западни Балкани и помоли събеседника си да коментира и даде оценка на срещата, както и да обсъди отношението на ДПС към възможността Западните Балкани да се обединят и да се присъединят към Европа и НАТО. Цонев обясни, че именно ДПС са поставили тази тема в дневния ред на българското европредседателство, защото изхождайки от опита си ДПС знаят, че на Балканите няма да има траен мир и стабилност, ако страните от Западните Балкани не влязат в НАТО и ЕС, в това число и Република Турция. „Диалогът на ЕС с Турция трябва да продължи, защото Турция е най-голямата икономическа, военна и политическа сила на Балканите. Бих казал, че това е икономически и военен колус на Балканите и без неговото приобщаване към ЕС няма как да се случи стабилност. Държавите от Западните Балкани трябва да извървят пътя на България към ЕС и България трябва да им помогне.“ каза Цонев. По негови думи ДПС оценяват високо случващото се, макар да се чуват скептични мнения, че това е пожелание, че няма дати, пътна карта и т.н. Цонев отбеляза, че ЕС е в криза и политиците не могат да си позволят да посочат бързо трасе за влизане на Западните Балкани в ЕС, както е било на България и Румъния, но такова трасе е начертано. Според него това ще бъде най-големия успех на българското европредседателство, кабинета и целия български политически елит, защото всички партии са работили по приоритетите и целите, а председателството не е само на ГЕРБ. Отношения България-Турция-ЕС-Русия \r\nБеновска отбеляза, че Цонев прави много стабилни, национални и надпартийни заключения и припомни, че на следващия ден след края на срещата премиерът Борисов на Виенския икономически форум е заявил, че „отношенията ни с Турция са много важни както за нас, така и за Европа, но не по-малко важни както за нас, така и за Европа са важни отношенията с Русия“. Тя попита събеседника си дали е възможно България да постигне балансиран стабилитет, какъвто ДПС изискват по редица политически въпроси, да бъдем обединител на Балканите, да бъдем трансмисия между Европа и Турция и да можем да върнем ценностното в отношенията между България и Русия, и Европа и Русия. Цонев отговори, че според него се правят опити да бъде изпълнена тази сложна. По негови думи отношенията с Турция са много добри, въпреки трудните моменти, правят се опити да се запазят традиционно добрите отношения с Русия, но той подчерта, че преди всички държавите трябва да бъдат лоялни партньори на партньорите ни в ЕС и тези в НАТО. Цонев отбеляза, че има много конфликтни точки в политиката и отношенията между ЕС и Русия, между НАТО и Русия. „ДПС категорично е за това ние да бъдем абсолютно лоялни партньори в НАТО и в ЕС. Това по никакъв начин не предопределя ние да имаме лоши отношения с когото и да било, защото поддържайки позицията на Европа и НАТО спрямо онези конфликтни моменти, които има по международното право с Русия, не е нужно ние да изпадаме в ролята на лаещото куче“ подчерта Цонев. Закона за собствеността и финансирането на медиите \r\n„Вие, Делян Пеевски, Велислава Кръстева и Хамид Хамид първи в България внесохте законопроект, с който да се изсветли собствеността на медиите и тяхното финансиране. Този закон отлежава, според мен, вече 4 месеца, току-що с Вежди Рашидов говорихме по тая теми и той каза, че, може би, вече е настъпило времето му да бъде разглеждан, още повече, че като Ваши последователи, Европейския парламент тръгна да обсъжда като свое предложение, което почти припокрива Вашите предложения, направени на територията на 44 НС в България. Вашият коментар?“ попита Беновска. Цонев от своя страна попита защо още отлежава този законопроект. Той каза, че след като председателят на комисията по култура и медии Рашидов е казал така, има надежда да се разгледа законопроектът в скоро време. Събеседникът на Беновска се съгласи, че вносителите на законопроекта са изпреварили дебата, който се води в ЕП, но са готови да вложат новите идеи между първо и второ четене – по отношение на държавното финансиране, защото „всякакъв тип непазарно финансиране изкривява медийната среда и когато се говори за свободата на медиите, и когато НПО като „Репортери без граници“ правят класации, според които България пада по този показател...“ каза Цонев, а Беновска го прекъсна, за да каже, че са недостоверни съгласно изследванията на Европа. Цонев сподели, че в друго свое интервю е каза, че не смята изследванията за достоверни, но е щял да повярва, че отразяват истината, „ако е бил написан един ред за онези медии, чиито имейли на собственика, на издателя и на неговата съпруга, журналисти с опорни точки и нареждания какво да пишат и как да го пишат, помните ли, че излязоха едни такива имейли – на Иво Прокопиев и на съпругата му, в които те нареждаха на журналистите си какво да пишат и в това изследване на „Репортери без граница“ аз не прочетох едно изречение за тези медии, но прочетох за г-н Пеевски. Ако бях прочел за „Капитал“ и за това, което се случи и което стана достояние на българското общество, щях да си кажа – обективни са тези хора, ето пишат и отбелязват тези факти“ подчерта Цонев. Той допълни, че представителите на „Репортери без граници“ са част от кръга „Капитал“, защото лично е бил свидетел на създаването на тези НПО. Беновска попита как ще се спре финансирането от „Америка за България“, което е основно за кръга от медии „Капитал“. Цонев отговори, че трябва да има прозрачност – кой е собственик и кой финансира медията, за да се знаят зависимостите, след това да се прецени как да се финансират медиите и дали някое финансиране да бъде блокирано. Водещата посочи, че две от българските големи телевизии са чужда собственост и им предстои смяна на собствеността и попита защо за собствеността на ЧЕЗ всички са „скачали“ да бъде българско предприятие, а се разрешава с лека ръка двете големи телевизии да са собственост на чуждестранни юридически лица. Събеседникът ѝ обясни, че според ДПС трябва да има прозрачност за собствеността, но дали е българска или чуждестранна няма значение. Той подчерта, че не е добре една фирма да собственост на офшорка и има закон против това, а има българска голяма медия, която е собственост на офшорна фирма и не се знае кой е собственикът. Беновска припомни, че Мая Манолова е свикала представители на медии и е изслушвала техни предложения. Тогава водещата на „Беновска пита“ е предложила да се изсветли политическият уклон на всяка медия. Тя попита своя събеседник дали това може да бъде включено в техния законопроект. Цонев отговори, че това, което обществото трябва да знае, е на кого е собственост всяка една медия, как се финансира, чия собственост е разпространителската мрежа и има ли монопол в разпространението. Депутатът от ДПС коментира, че всички „борци за свободни медии“ са наскочили законопроекта, защото е внесен от Пеевски – „да се беше сетил Прокопиев, да ми го беше донесъл, щях да го внеса вместо него“. \r\nТака завърши разговорът между Йордан Цонев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 20-ти май 2018 година.", "date": "2018.05.20", "title": "Йордан Цонев: Ако Прокопиев се беше сетил пръв за закона за медиите, щях да му го внеса"}
{"url": "http://www.focus-news.net/news/2018/05/20/2524211/razgrad-sevgin-shukri-ot-dps-pecheli-kmetskite-izbori-v-obshtina-loznitsa-s-2623-glasa.html", "text": "Севгин Шукри от ДПС печели кметските избори в Община Лозница с 2623 гласа. Това показват данните от предварителното преброяване на бюлетините. Втори е Ниязи Ниязиев от ГЕРБ, за когото са гласували 1629 души. Трети е кандидатът на БСП Цветомир Савов, който е получил гласовете на 253 избиратели. Изборният ден в общината приключи при 58% избирателна активност. Правото си на вот са упражнили 4673 от общо 8062 избиратели. До изборите в общината се стигна, след като през февруари кметът Айхан Хашимов бе осъден условно за неправомерно изразходване на бюджетни средства.", "date": "2018.05.20", "title": "Разград: Севгин Шукри от ДПС печели кметските избори в Община Лозница с 2623 гласа"}
