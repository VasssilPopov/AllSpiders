{"url": "http://www.focus-news.net/news/2017/06/13/2404677/predstoyashti-mezhdunarodni-sabitiya-za-14-yuni-agentsiya-fokus.html", "text": "Ирландският парламент официално ще гласува всъпването в длъжност на новия министър-председател. \r\n*** Външните министри на Швеция и на Литва Маргот Валстрьом и Линас Линкявичус ще посетят Украйна.\r\n*** Министърът на правосъдието на САЩ Джеф Сешънс ще бъде изслушан пред конгреса на САЩ във връзка с разследването на потенциалната руска намеса в политическия процес в САЩ. \r\n*** Френският президент Еманюел Макрон е на посещение в Мароко, където ще проведе среща с крал Мохамед VI.\r\n*** Ще се проведе среща между саудитския крал Салман и иракския министър-председател Хайдер ал Абади. \r\n***", "date": "2017-06-13", "title": "Предстоящи международни събития за 14 юни (Агенция „Фокус“)"}
{"url": "http://www.focus-news.net/news/2017/06/13/2404681/pazardzhik-tantsovi-sastavi-ot-ekvador-indiya-ukrayna-i-slovakiya-shte-uchastvat-vav-festival-v-panagyurishte.html", "text": "Пъстрота от младост, красота и талант ще изпълни Панагюрище през месец юли, каза за Радио „Фокус“ – Пазарджик Радка Костуркова от общинската администрация. Тя обясни, че в рамките на три дни, от 16 до 18 юли, Панагюрище ще бъде домакин на четвъртото издание на Международния младежки танцов фестивал „Пъстър свят“. „Танцови състави от четири страни ще пристигнат в Панагюрище за Международния младежки танцов фестивал „Пъстър свят“. Своята национална култура в танци ще представят гост-изпълнителите от Еквадор, Индия, Украйна и Словакия“, коментира Костуркова. Тя каза също, че целите на фестивала са обвързани с идеята той да развива културния обмен между народите и етносите, да популяризира българския фолклор в страната и чужбина, да съхранява, развива и представя специфичните танци на народите, да запазва многообразието на световното културно наследство, да поощрява творческите способности на личностите и общностите, да представя пред гражданите и гостите на Панагюрище културата и националните танци на различните групи, етноси и народи, както и да запознае гостите с богатото културно наследство на Панагюрище и да стимулира младите творци за създаване на авторски произведения. Срокът за подаване на заявки за участие е до 30 юни.\r\nВаня НИКОЛОВА", "date": "2017-06-13", "title": "Пазарджик: Танцови състави от Еквадор, Индия, Украйна и Словакия ще участват във фестивал в Панагюрище"}
{"url": "http://www.focus-news.net/news/2017/06/13/2404682/tanyug-aleksandar-vuchich-shte-obyavi-nominatsiyata-za-ministar-predsedatel-na-sarbiya-na-15-yuni.html", "text": "Сръбският президент Александър Вучич ще обяви името на номинацията му за министър-председател на страната в четвъртък, 15 юни 2017 година, предаде  ТАНЮГ.\r\nВучич ще направи официално заявление по повода в национален ефир в 18:00 часа.  Виктор Турмаков", "date": "2017-06-13", "title": "ТАНЮГ: Александър Вучич ще обяви номинацията за министър-председател на Сърбия на 15 юни"}
{"url": "http://www.focus-news.net/news/2017/06/13/2404679/yordan-kitanov-kmet-na-blagoevgradskoto-selo-izgrev-do-20-dni-zapochva-stroitelstvoto-na-tsarkva-v-seloto.html", "text": "До 20 дни започва строителството на църква в селото. Това каза за Радио „Фокус“ – Пирин Йордан Китанов, кмет на благоевградското село Изгрев. Той посочи, че хората много са искали да се построи църква, тъй като Изгрев е единственото село на територията на Община Благоевград, в което няма православен храм. Китанов уточни, че са направили първата копка през октомври 2016 година, и за краткото време от тогава досега са успели в банкова сметка да съберат 22 000 лв. от дарители и местни, за да започнат строежа. По думите му за грубия строеж на сградата са необходими около 40 000 лв. Той отбеляза, че продължават да събират пари и се надява да има добри хора, които да искат да помогнат. Йордан Китанов добави, че завършването на църквата ще се проточи много напред във времето, тъй като трябва да се съберат около 100 000 лева общо, в които се включва всички – изографисване и всички детайли. „Надявам се като поставим основите всичко да потръгне и постепенно да съберем всички необходими средства“, каза още той.\r\nНатали СТЕФАНОВА", "date": "2017-06-13", "title": "Йордан Китанов, кмет на благоевградското село Изгрев: До 20 дни започва строителството на църква в селото"}
{"url": "http://www.focus-news.net/news/2017/06/13/2404704/interfaks-ruskiyat-prezident-i-koronovaniyat-prints-na-abu-dabi-shte-rabotyat-zaedno-za-razreshavane-na-situatsiyata-okolo-katar.html", "text": "По инициатива на Обединените арабски емирства се е провел телефонен разговор между президента на Русия Владимир Путин и коронования принц на Абу Даби Мохамед бин Зайед Ал Нахян, предава Интерфакс. \r\n„Беше обсъдено изострянето на ситуацията около Катар, която усложнява и без това тежкото положение в целия регион на Близкия Изток. Изразен беше общият интерес в намиране на път за разрешаване на кризата“, съобщиха от Кремъл. \r\nОсвен това е било „констатирано успешното реализиране на постигнатите по време на скорошната среща между Путин и Нахян в Москва договорености за разширяването на връзките между Москва и Абу Даби“.  Мария Динкова", "date": "2017-06-13", "title": "Интерфакс: Руският президент и коронованият принц на Абу Даби ще работят заедно за разрешаване на ситуацията около Катар"}
{"url": "http://www.focus-news.net/news/2017/06/13/2404678/smolyan-na-14-yuni-shte-se-provede-nauchna-konferentsiya-posvetena-na-praznika-na-grada-18-yuni.html", "text": "В Смолян ще се проведе научна конференция, посветена на Празника на града – 18 юни, съобщиха от Държавен архив – Смолян. Научната конференция „Стопански и културен живот в Родопите и Тракия през ХІХ и ХХ век” ще се проведе на 14 юни в зала 247 на Община Смолян и е под патронажа на кмета Николай Мелемов. Започва в 9.30 часа с поздравления към съорганизаторите и участниците от: кмета Николай Мелемов,  акад. Стефан Воденичаров и проф. Пламен Митев – научен ръководител на конференцията и ще продължи до 17.30 часа. Участват: проф. д-р Светла Колева, доц. д-р Лучия Антонова от Институт по български език към БАН,  д-р Мария Спиридонова от РИМ – Кърджали, д-р Владимир Димитров (НБУ), доц. д-р Георги Митринов (Институт за български език – БАН), Таня Марева (РИМ „Стою Шишков“ – Смолян), Доц. д-р Христо Гиневски (ВСУ, Филиал Смолян), Златка Петрова (РИМ „Стою Шишков“ – Смолян), Милен Камарев (РИМ – Кърджали), доц. Цонка Оджакова (Опитна станция по земеделие и животновъдство – Смолян), Костадин Чаталбашев (Клуб “Отворено общество” – Смолян),  Зоя Начева (Държавен архив – Смолян), Никола Чернев (Клуб “Бащино огнище” – Смолян), инж. Момчил Караиванов (Регионален академичен център на БАН – Смолян), Гергана Димитрова (Държавен архив – Кърджали), Елена Стоянова (Държавен архив – Смолян), Ели Попова (Държавен архив – Пловдив), Светла Михайлова (РИМ – Кърджали), Вълчо Златилов (Държавен архив – Кърджали), Иванка Ангелова (Държавен архив – Кърджали), Александър Маринов (Пловдив), Панайотис Крокидас (Държавен архив – Комотини, Гърция), Айдън Серкан (РИМ – Кърджали), Семра Идриз, Емил Пенчев (РИМ – Кърджали).", "date": "2017-06-13", "title": "Смолян: На 14 юни ще се проведе научна конференция, посветена на Празника на града – 18 юни"}
{"url": "http://www.focus-news.net/news/2017/06/13/2404684/dobrich-regionalna-biblioteka-dora-gabe-predstavya-patuvashta-izlozhba-s-tvorbi-ot-mezhdunaroden-konkurs-za-ekslibris.html", "text": "Регионална библиотека „Дора Габе“ представя пътуваща изложба с творби от Международен конкурс за екслибрис. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на Радио „Фокус” – Варна. Изложбата е организирана от Регионална библиотека „Любен Каравелов“ в Русе. Пътуващата изложба представя наградени екслибриси в Международния форум за периода от 2005 г. до 2016 г. Русенската регионална библиотека създава международния конкурс през 2005 г. и до днес той събира различни културни и знакови събития в България и света, изразени чрез средствата на миниатюрната графика. Конкурсът става феномен на колективна културна памет и разказва за връзката между книгата, колективната памет и нематериалното културно наследство, с особени знаци и модерни послания към поколенията. Авторитетът му привлича все повече нови, а също така и утвърдени имена на творци в областта на графичното изкуство от цял свят. Русенската библиотека споделя, че всяко следващо издание на конкурса показва колко богата и разнообразна може да бъде човешката фантазия. Дори и в рамките на една тема, която винаги се подбира много прецизно, конкурсът има за цел да създава нови идентичности и да е катализатор на неподражаемо художествено проникновение. Първият конкурс е посветен на 100-годишнината от рождението на Елиас Канети – нобелов лауреат за литература, роден в Русе. Тази година темата на международния конкурс е „ExLibris – Ex Libertas”. Изложбата е подредена в централното фоайе на библиотеката и може да бъде разгледана до 30 юни тази година.\r\nЖулиета НИКОЛОВА", "date": "2017-06-13", "title": "Добрич: Регионална библиотека „Дора Габе“ представя пътуваща изложба с творби от Международен конкурс за екслибрис"}
{"url": "http://www.focus-news.net/news/2017/06/13/2404676/10-sa-novopostroenite-fizkulturni-saloni-v-sofiya-proektirani-sa-oshte-5-obzor.html", "text": "10-тият новопостроен физкултурен салон в София официално бе пуснат в експлоатация. Той се намира в 48 основно училище „Йосиф Ковачев“ в столицата, което е построено в началото на XX век и е паметник на културата. Кметът Йорданка Фандъкова заяви, че са проектирани още 5 физкултурни салона, за да може всяко училище в София да има такъв. Тя припомни, че през 1953 година е правен ремонт на физкултурния салон в 48мо училище, но за съжаление тогава очевидно паметниците на културата не са били пазени. По думите й вместо дървеният покрив да се подмени са сложени стомано-бетонни плочи, което почти е разрушило сградата. Преди 10 години сградата на салона е разрушена, защото е била опасна, след което е проектиран нов физкултурен салон. Йорданка Фандъкова уточни, че средствата за салона са от приватизационния фонд на СО, а с обзавеждането стойността му е около половин млн. лева. \r\nКметът заяви, че следващата година София ще бъде европейска столица на спорта и амбицията на общината е да ремонтира и строи нови спортни зали. На главния архитект е възложено да разработи и типови проекти за малки спортни зали, там където дворовете на училищата позволяват. Йорданка Фандъкова посочи, че е водила разговори с премиера Бойко Борисов държавата да подпомогне столицата на спорта, за да бъде разширена спортната база на училищата. Тя поясни, че до края на годината предстои да започне строителството на спортната зала на 149 училище в „Овча купел“. Изгражда се ново разширение на Първа английска езикова гимназия, ще започнат и ремонтите по училищата, включително и във физкултурните салони.\r\nБиляна ИВАНОВА", "date": "2017-06-13", "title": "10 са новопостроените физкултурни салони в София, проектирани са още 5 (ОБЗОР)"}
{"url": "http://www.focus-news.net/news/2017/06/13/2404686/pluvane-yuliya-efimova-udarzha-pobeda-na-turnira-v-barselona.html", "text": "Плуване: Четирикратният световен шампион от Русия Юлия Ефимова удържа победа на втори етап от серията „Маре Нострум“ в Барселона, предаде Спорт Экспресс.\r\nТя стана най-добра на дистанция 50 метра, преодолявайки я за 30,32 сек. Второ място зае шведката Джени Йохансон с 30,41 сек, а трето финландката Джена Лауканен.  Виктор Турмаков", "date": "2017-06-13", "title": "Плуване: Юлия Ефимова удържа победа на турнира в Барселона"}
{"url": "http://www.focus-news.net/news/2017/06/13/2404688/prof-dimitar-domozetov-institut-po-zemedelie-do-2-hilyadi-tona-chereshi-e-ochakvaniyat-dobiv-v-regiona-na-kyustendil.html", "text": "До 2 хиляди тона череши е очакваният добив в региона на Кюстендил. Това каза пред Радио „Фокус” – Кюстендил професор Димитър Домозетов, директор на Института по земеделие – Кюстендил. По думите му ниският добив е продиктуван от измръзването на овощните насаждения, отчетени през месеците януари и април тази година. „Ние берем средно около 8 хиляди тона череши за година. Тази година в региона може би ще бъдат набрани около 2 хиляди тона. Дано да бъдат и повече, но много от стопаните нямат череши в цели масиви с насаждения. Тези които имат – ще приберат реколтата, вероятно за сметка на това черешите ще бъдат по-едри и дано да имат добра реализационна цена”, каза Димитър Домозетов. По думите му черешовата реколта от първата тераса на река Струма, е компрометирана. „Ако трябва да говоря за втора и трета тераса на река Струма, както и другите тераси на нашата котловина – черешовата реколта е редуцирана, но все пак се среща”, каза професор Димитър Домозетов.\r\nВенцеслав ИЛЧЕВ", "date": "2017-06-13", "title": "Проф. Димитър Домозетов, Институт по земеделие: До 2 хиляди тона череши е очакваният добив в региона на Кюстендил"}
{"url": "http://www.focus-news.net/news/2017/06/13/2404689/ria-novosti-broyat-na-zaginalite-ot-prolivnite-dazhdove-i-svlachishtata-v-bangladesh-nadvishi-130-dushi.html", "text": "Броят на загиналите в резултат от проливните дъждове и свлачищата в Югоизточен Бангладеш достигна до 134 души, предаде  РИА Новости.\r\nСилните порои са започнали сутринта в понеделник. В пострадалите райони не работят телефонните връзки. Според местните власти броят на загиналите може да се увеличи. Спасителите се опитват да достигнат до труднодостъпните райони, пострадали от стихията. \r\nСезонът на Мусоните в Бангладеш продължава от юни до септември.  Виктор Турмаков", "date": "2017-06-13", "title": "РИА Новости: Броят на загиналите от проливните дъждове и свлачищата в Бангладеш надвиши 130 души"}
{"url": "http://www.focus-news.net/news/2017/06/13/2404683/premierat-boyko-borisov-na-praktika-evropa-stava-zavisima-ot-turtsiya-gazovite-koridori-minavat-ottam.html", "text": "На практика Европа става зависима от Турция, газовите коридори минават оттам. Това каза пред журналисти премиерът Бойко Борисов след срещата си с турския президент Реджеп Ердоган, предаде репортер на Агенция „Фокус“. „За толкова прокламирания от всички нас азерски газ – той минава през цялата територия на Турция. Ние сме длъжни да се върнем в тази игра, да наложим правила и да участваме активно. В България има много философия, но ако някой ми каже как азерския газ ще прескочи Турция и ще дойде в България, като алтернатива. Няма как да стане“, заяви Борисов.  Той коментира и ситуацията с бежанския поток, която също е била сред обсъжданите теми по време на визитата му в Турция. „Ако ЕС се забави с подписването на реадмисията, тогава ние, само двете страни, да си подпишем. Всъщност сега изпълняваме, както и те, своите ангажименти и на практика имаме нулев натиск. Искаме това да го облечем в споразумението. Дай, Боже, целият ЕС да го подпишем. Ако не, ние си работим по тази писта, защото то е жизнено важно. Виждате, има наказателни процедури върху Унгария, Полша и други държави за това, че не приемат обратно мигранти. Затова пък аз проявявам голям натиск върху колегите в Европа и в случая с президента Ердоган да продължи тази практика“, заяви премиерът Борисов. На журналистически въпрос с какво е важна България за Турция, премиерът Борисов отговори: „За всички е ясно с какво е важна – ние сме входът от Азия към Европа“. Борисов подчерта, че държавата ни трябва да има добри отношения с югоизточната ни съседка. „Повтарям, над 3 млн. седят в Турция, война се води на тяхната граница. Виждате колко е деликатна темата с независим Кюрдистан. 50 млн. хора са това. Исках да чуя малко повече от кухнята, от основните действащи лица“, коментира премиерът Борисов.", "date": "2017-06-13", "title": "Премиерът Бойко Борисов: На практика Европа става зависима от Турция, газовите коридори минават оттам"}
{"url": "http://www.focus-news.net/news/2017/06/13/2404343/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "От \"Даунинг стрийт\" 10 съобщиха, че традиционната  \"Реч на кралицата\" може да се забави, тъй като министър-председателката на Великобритания Тереза Май все още се опитва да сформира кабинет, след поражението на изборите, пише Independent.\r\nОфициалното откриване на новия парламента на Обединеното кралство трябваше да се състои в понеделник, 19 юни, но официалният говорител на Тереза Мей, съобщи, че преговорите с ирландската „Демократическа юнионистка партия“ все още не са приключили и се налага „корекция във времето“.\r\n***  Индийският министър-председател Нарендра Моди ще замине на САЩ на двудневно посещение, в рамките на което на 26 юни ще се срещне с президента Доналд Тръмп , пише   The Times of India..\r\nОчаква се двамата да обсъдят излизането на САЩ от Парижкото споразумение за климата, а също така да обърнат  внимание на ключовите регионални и стратегически въпроси, свързани с тероризма и със ситуацията в Афганистан.\r\n***  Земетресението, регистрирано този следобед в Егейско море с магнитуд от 6,2 по скалата на Рихтер, е било усетено в Истанбул и в съседните провинции , пише   Hurriyet..\r\nТурското управление за справяне с бедствия и извънредни ситуации съобщава, че епицентърът на земетресението, регистрирано в 15:28 часа местно време, е бил в морето край община Карабурун в егейската провинция Измир. \r\nКметът на Карабурун съобщава, че няма данни за жертви и разрушения. Няколко минути след земетресението са регистрирани два вторични удара с магнитуд 4,9 по скалата на Рихтер.\r\n*** Постоянният комисар на свободно присъединилата се държава към САЩ  Пуерто Рико Дженифър Гонзалес-Колон заяви, че по-голямата част от населението на страната иска тя да стане щат на САЩ , предаде  The Hill..\r\nСпоред постъпилите данни 97% от гласувалите на референдума от 11 юни с въпрос дали Пуерто Рико да стане щат на САЩ, са се изказали в полза на това, но ниската избирателна активност от едва 23% може да се използва като спирачка за процеса. \r\n„Изборите се определят от тези, които гласуват, а не от тези, които не. Ясно е, че повечето пуерторикански искат страната да стане щат на САЩ. Затова и водачите на определени фракции призоваваха хората да не гласуват, знаейки, че последователите на настоящия териториален статут щяха да загубят лошо“. \r\n„Времето за равенството на Пуерто Рико настъпи“, посочи Гонзалес-Колон. Пуерто Рико ще представи план, според който двама сенатори и двама конгресмени от местната законодателна власт ще заминат за Вашингтон да поискат статут на щат. По време на предизборната си кампания президентът на САЩ Доналд Тръмп даде сигнал, че е открит към това Пуерто Рико официално да стане щат.\r\n*** Израелският министър на отбраната Авигдор Либерман отхвърли възможността за окончателен израелско-палестински мирен договор преди нормализиране на отношенията между държавата на евреите и арабските държави , пише  Jerusalem Post..\r\n„В най-добрия случай може да се постигне дългосрочно предварително споразумение“, заяви Либерман. Според него Израел първо трябва да сключи споразумение с умерените сунитски арабски държави и чак след това да сключи окончателно споразумение с палестинците. „Не трябва да приемаме ситуация, в която нормализацията на отношенията с арабските държави да бъде заложник на разрешаването на палестинския въпрос“, уверен е той. \r\n„Нормализираните връзки с умерените сунитски държави ще осъществи пробив по отношение на усилията ни в Юдея, Самария и Газа“, добави той. „Тези арабски държави разбират, че основната заплаха, от която трябва да се притесняват, са „Хамас“, „Ал Кайда“, „Хизбулла“ и „Ислямска държава“, посочи министърът.", "date": "2017-06-13", "title": "\"Преглед на някои от основните теми в световния печат (\"Агенция \"Фокус\")"}
{"url": "http://www.focus-news.net/news/2017/06/13/2404345/tsvetan-tsvetanov-otgovori-na-bsp-blagodarya-che-pripoznaha-programata-ni-obzor.html", "text": "След като от БСП поискаха актуализация на бюджета за 2017 г. с необходимите суми за 1000 нови служители в МВР и 6000 в Министерство на отбраната, от ГЕРБ отговориха с брифинг, на който председателят на Парламентарната група на партията Цветан Цветанов увери, че в бюджета за тази година е предвидено назначаването на 1000 полицейски служители и това е било заложено в управленската програма на ГЕРБ.  „Благодаря на БСП, че четат много внимателно нашата управленска програма. Признаваме им, че осъзнаха важността на сектор „Сигурност”, заяви Цветанов като подчерта, че в предизборната кампания на БСП подобни ангажименти не са присъствали. Той отбеляза, че от началото на годината до настоящия момент има обявени 600 конкурса за назначаване на полицейски служители .„От тях вече една не малка част са назначени, но в оставащите 6 месеца ще бъдат обявени останалите процедури. Това ще бъде факт. Спекулативно е от тяхна страна – те да говорят за неща, които ние сме обещали и неща, които ще изпълним за 2017 година”, каза още Цветанов. По повод искането на БСП за нов закон за МВР, той коментира, че такъв не е необходим, но ще бъдат предложени законодателни промени в сегашния. В същото време Цветанов акцентира върху необходимостта от приемането на Закон за частната охранителна дейност, който да подпомага борбата с конвенционалната престъпност и на промените в Закона за пътищата, които да спомогнат жертвите на пътя да бъдат намалени на половина до 2020 година. Във връзка с изказването на лидера на БСП Корнелия Нинова, че в центъра за системата за сигурност трябва да се постави човекът, Цветанов заяви:  „Това, което БСП са прозрели, че най-важният ресурс на сигурността са хората, ние го повтаряме от години”. По думите му опозицията се стреми да отклони страната от единствения възможен път – европейския и това, което се стреми да прави правителството.\r\nВъв връзка с другото предложение на опозицията – за 6000 нови военнослужещи ген. Константин Попов, народен представител от ПГ на ГЕРБ и председател на Комисията по отбрана, обясни, че приемането на такава бройка наведнъж е невъзможно. „Просто, защото на пазара надали има толкова много желаещи и второ – ако ги приемем сега, след изтичането на техните договори, те отново ще излязат вкупом заедно“, коментира той. Попов разясни, че в разработените документи, приети от Народното събрание, за тази година се залага бройка от 500 човека, за да може съвсем плавно да се увеличава личния състав на въоръжените сили през четиригодишния мандат на правителството. Според председателя на комисията по отбрана Стратегията за национална сигурност трябва да бъде актуализирана, но няма нужда от нов закон за отбраната. \r\nПо повод изказванията на Корнелия Нинова за увеличаването на външния дълг страната, председателят на Бюджетната комисия в Народното събрание Менда Стоянова заяви, че спекулациите с дълга трябва да спрат. Тя подчерта, че темата за дълга се подвига всеки път от страна на БСП, но на всички трябва да е ясно, че България ще има нов дълг до тогава, докато генерира дефицити. „До тогава, докато харчим повече от това, което имаме като приходи. Само че тази тенденция за миналата и за тази година е обърната и спекулациите на тема дълг трябва да престанат”, допълни Стоянова. „Отново се тиражира цифрата 16 милиарда. Много сме говорили за тази сума. Това е лимит – договорен лимит. Усвоени са около 10 милиарда към момента и нямаме основания да считаме, съобразно предвижданата от правителството 3-годишна бюджетна прогноза, че ще се тегли нов дълг извън тези 10 милиарда”, обясни тя. По думите й към 30 април спрямо края на 2016 година държавният дълг е намален с 333 милиона евро и тази тенденция ще продължи до 2020 година, когато се предвижда външния и вътрешния дълг на държавата да бъде едва 22,3 % от БВП. „Това е тенденцията, това изпълнява правителството на Бойко Борисов. Всичко останало са спекулации. Гарантирам Ви, че до края на мандата на правителството на Бойко Борисов ние ще имаме рязко намаление на дълга”, каза още тя. \r\nПо-късно в позиция, публикувана в профила й в социалната мрежа „Фейсбук”, председателят на БСП Корнелия Нинова заяви, че Цветан Цветанов манипулира фактите. „В програмата ви пише, че хората са най-важни в системата за сигурност, както и в нашата. Тук сме на едно мнение. Проблемът е, че записаното в програмата на ГЕРБ и ангажиментите Ви по време на КСНС се разминават“, посочва Нинова. „Вашият министър на финансите заяви на съвета, че няма да осигури средства от бюджета нито за нови назначения, нито за увеличение на заплатите на сегашните служители в МВР и МО. Още там се противопоставих на това разминаване между красиви думи и реални намерения. Що се отнася до увеличаване на средствата за отбрана до 2% от БВП, Ви припомням, че министър Горанов отказа да ги осигури до 2020 година и тогава президентът Радев предложи срокът да се увеличи до 2024. Вашето поведение по време на КСНС показва двойнственост - едно да говорите пред хората, друго да правите. Отказвам да бъда част от това и винаги в политиката ще се позовавам само на фактите и истината”, казва още в позицията си Корнелия Нинова.", "date": "2017-06-13", "title": "Цветан Цветанов отговори на БСП: Благодаря, че припознаха програмата ни (ОБЗОР)"}
{"url": "http://www.focus-news.net/news/2017/06/13/2404344/predstoyashti-sabitiya-v-stranata-za-13-yuni-agentsiya-fokus.html", "text": "Предстоящи събития в страната за 13 юни (Агенция „Фокус“)\r\n***\r\nОт 10.00 часа в зала „Мусала“ в хотел „Хилтън“ ще се проведе трети семинар, част от конкурс „ЕКООБЩИНА“ на тема „Устойчивата градска мобилност, чрез оптимизиране на транспорта на хора и стоки – източник на атрактивност за териториите и удовлетворение за гражданите”. В събитието ще вземе участие и Николай Нанков, министър на регионалното развитие и благоустройството.\r\n***\r\nОт 08.30 часа 13 състав на Специализирания наказателен съд ще гледа делото срещу Христоско Вр., обвинен в изнудване. \r\n***\r\nОт 09.30 часа първи състав на Специализирания наказателен съд ще гледа делото срещу Стоян И., обвинен в изнудване. \r\n***\r\nОт 09.30 часа 21 състав на Софийски градски съд ще гледа делото срещу Емилия Ковачева (чл. 115-118 НК).\r\n***\r\nОт 09.30 часа 15 състав на Софийски градски съд ще гледа делото срещу Любомир Димитров – Гребеца (чл. 115-118 НК).\r\n***\r\nОт 10.00 часа 7 състав на Специализирания наказателен съд ще гледа делото срещу Пламен В., обвинен в рекет. \r\n***\r\nОт 10.00 часа 8 състав на Специализирания наказателен съд ще гледа делото срещу Димитър К., Георги Б., Чавдар Д., Юрий К., Димитър Ш., Илия И., Йоланта Е., Канчелян Б., обвинени в образуване и ръководене на организирана престъпна група. \r\n***\r\nОт 10.00 часа кметът на София Йорданка Фандъкова ще присъства на пускане в експлоатация на ученическа спортна зала в  48 ОУ „Йосиф  Ковачев“ / ул. „Клокотница“ 21. /.\r\n***\r\nОт 10.30 часа 18 състав на Специализирания наказателен съд ще гледа делото срещу Александър Ал., Александър Д., Арутюн С., Галин И., Кольо М., Кристиян Н., обвинени в образуване и ръководене на организирана престъпна група.\r\n***\r\nОт 11.00 часа 17 състав на Специализирания наказателен съд ще гледа делото срещу Даниел И., Иван П., обвинени в образуване и ръководене на организирана престъпна група.\r\n***\r\nОт 11.00 часа в новата Камерна зала Софийската опера и балет организират пресконференция, посветена на световната премиера на операта „Парсифал“, която се поставя за първи път в България.\r\n***\r\nОт 12.00 часа в Националния пресклуб на БТА акад. Ангел Гълъбов – вирусолог от Института по микробиология при БАН ще даде пресконференция на тема „Летните вируси и инфекции“. \r\n***\r\nОт 13.00 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д., Васил Ф., обвинени в образуване и ръководене на организирана престъпна група.\r\n***\r\nОт 13.30 часа 17 състав на Специализирания наказателен съд ще гледа делото срещу Добрин Д., Николай И., Красимир Б., Юлиян Кр., Гриша Д., Михаил Тр., Красимир Б., обвинени в образуване и ръководене на организирана престъпна група.\r\n***\r\nОт 14.00 часа първи състав на на Специализирания наказателен съд ще гледа делото срещу Радослав Ал., Владислав Ал., Асен В., обвинени в образуване и ръководене на организирана престъпна група.\r\n***\r\nОт 14.30 часа в сградата на КЕВР, бул. \"Княз Дондуков\" № 8-10, ет. 4 ще се проведе обществено обсъждане на проект на решение относно утвърждаване на цени в сектор \"Електроенергетика\".\r\n***\r\nОт 15.00 часа в постоянната приемна на БСП-София ул. \"Леге\" №10, етаж 1, Милка Христова (заместник-председател на СОС) и Жельо Бойчев (народен представител) ще се срещнат с граждани. \r\n***\r\nОт 18.30 часа в галерия „Шипка 6“ ще бъде открита изложбата „Моят учител е супергерой“.\r\n***\r\nОт 18.30 часа в Център за култура и дебат „Червената къща“ ще се проведе Отворен университет, летен семестър „Нови култури”.\r\n***\r\nОт 18.30 часа в пространството на галерия „Академия“ ще се проведе дипломно модно ревю на бакалаврите от специалност „Мода“ на Национална художествена академия.\r\n***\r\nОт 19.00 часа във Френския културен институт, пл. „Славейков“ № 3, ще бъде показан филмът „Осмият ден“ на режисьора Жако Ван Дормел.\r\n***\r\nОт 18.30 часа в зала „Георги Баев“ в Културен център „Морско казино“ ще се състои Четвъртата фотографска изложба „Приказки за Ева“.\r\n***\r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Слачво Славов ще проведе приемна за граждани. \r\n***\r\nOт 11.50 часа в зала 302 на Общината ще се проведе Брифинг за гостуването на президента на Босна и Херцеговина Младен Иванич и срещата му с кмета Даниел Панов. \r\n***\r\nОт 14.00 до 22.00 часа в ДКС „Васил Левски” ще се проведе Турнир за Световната купа по хандбал “2nd Men’s Emerging Challenge Championship” – четири срещи от групи „А” и „Б”. \r\n***\r\nОт 21.00 часа на Сцена „Арт Лято” ще се проведе Самба-джаз концерт на AdrianoTrindade - китара, (Бразилия). \r\n***\r\nОт 13.30 часа в туристически комплекс \"Момина крепост\" на Ксилифор ще се състои пресконференция за откриването на Младежката скулптурна колония - 2017  година.  \r\n***\r\nОт 19.00 часа в НЧ „Надежда 1869“ ще бъде представен „Жан и Беатрис“ – театрална постановка от Карол Фрешет.\r\n***\r\nОт 20.00 часа в Летния театър ще се проведе Концерт на Кичка Бодурова със специалното участие на Стоянка Мутафова. \r\n***\r\nОт 11.00 часа в Регионалния пресклуб на БТА ще се проведе пресконференция на народния представител Красимир Богданов и Делян Дамяновски - Изпълнителен директор на Националната асоциация на председателите на общински съвети в България по повод предстоящият общобългарски събор в с. Малая Перешчепина, Украйна за 105-та годишнина от откриването на гроба на хан Кубрат.\r\n***\r\nОт 13.30 часа в Регионална библиотека „Дора Габе“ ще се проведе Библиотерапия с потребители на Дневен център за възрастни хора с увреждания при Център за психично здраве „Д-р Петър Станчев”.\r\n***\r\nОт 18.00 часа в Огледална зала „Нели Божкова“ ще се проведе Годишна продукция на деца от Школа „Доминанта“.\r\n***\r\nОт 19.00 часа в Драматичен театър „Йордан Йовков“ ще се състои авторски спектакъл „Това съм аз, това си ти“ на Орлин Дяков.\r\n***\r\nОт 10.00 часа в офиса на ПП ГЕРБ в Кюстендил, намиращ се на бул. \"България\" №25, народният представител и областен координатор на ГЕРБ Кирил Калфин организира приемна за граждани.\r\n***\r\nОт 11.00 часа в къща музей „Владимир Димитров – Майстора” – с. Шишковци ще се състои официалното откриване на студентски проект „В духа на Майстора”.\r\n***\r\nОт 9.15 часа в зала 1 на Пловдивския районен съд ще се проведе първо заседание по делото срещу баща и син, обвинени за отглеждане на кучета и организиране на незаконни боеве с тях в производствена база в район „Северен“.\r\n***\r\nОт 09.00 часа в зала 10 на Окръжен съд Пловдив ще се гледа делото срещу двама мъже обвинени в разпространение  на голямо количество наркотично вещество.\r\n***\r\nОт 09.15 часа в зала 1 на Районен съд Пловдив ще се гледа делото срещу баща и син обвинени в организиране на незаконни боеве на кучета. \r\n***\r\nОт 10.00 часа пл. „Централен“ (до Централна поща) ще бъде дадено началото на „Алея на книгата“ в Пловдив.\r\n***\r\nОт 10.00 часа Апелативен съд-Пловдив ще гледа делото по протест на Окръжна прокуратура и жалби на подсъдимите срещу присъда, с която Петър Павлов е осъден на две години и осем месеца лишаване от свобода.\r\n***\r\nОт 10.30 часа на улица „Гео Милев\" кметът на район „Централен\" Георги Стаменов ще даде старт на изграждането на нов парк и зона с места за паркиране.\r\n***\r\nОт 11.00 часа, ул. „Екзарх Йосиф“ 13, Тютюневия град ще се проведе пресконференция по повод петото издание на фестивала Street masters - Пловдив, който ще се проведе от 21-25 юни.\r\n***\r\nОт 18.00 часа в Регионален Етнографски Музей – Пловдив ще бъде открита изложбата „Акварели от 34 европейски страни“.\r\n***\r\nОт 19.30 часа в Античния театър с приветствено слово от министъра на културата Боил Банов ще се състои официалното откриване на Литературната програма на „Пловдив чете“.\r\n***\r\nОт 11.30 часа в зала 308 кметът на Община Разград д-р Валентин Василев ще даде пресконференция. \r\n***\r\nОт 14.30 часа в Регионална библиотека „Николай Вранчев” –Смолян ще бъде  изложба: „Родопски писатели – юбиляри”, посветена на празника на Обединения град Смолян – 18 юни.\r\n***\r\nОт 09.15 часа, в конферентна зала на СПА хотел „Калиста”, Старозагорски минерални бани, Областен информационен център – Стара Загора ще проведе информационна среща с лектор Добромир Тенев на тема: „Прилагане на правилата на Европейския съюз в областта на държавните помощи – използване на Регламент „De minimis“ за постигане на съответствие с режима на държавните помощи по проекти на публични бенефициенти“.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца на Детски отдел, библиотека „Родина“ 2017.\r\n***\r\nОт 17.30 часа в Драматичен театър ще бъде представена постановката „Сватбената рокля на Бети“ от Анна Петрова.\r\n***\r\nОт 17.30 часа в НЧ „Св. Климент Охридски – 1858“ ще се състои представяне на книгата „Българският Еверест“ на Продрум Иванов.\r\n***\r\nОт 18.30 часа в РБ „Захарий Княжески“ ще се състои прожектиране на филм „14 +“, част от Дните на руската култура. \r\n***\r\nОт 19.00 часа в Оперен театър ще се състои Рецитал на Марсия Портър – сопран и Лин Компас, в рамките на 18 Международна музикална академия „Варна интернешънъл“.\r\n***\r\nОт 10.00 часа в зала 203 на общината ще се проведе брифинг.", "date": "2017-06-13", "title": "Предстоящи събития в страната за 13 юни (Агенция „Фокус“)"}
{"url": "http://www.focus-news.net/news/2017/06/13/2404690/stara-zagora-utochnena-e-sgradata-v-koyato-shte-bade-nastanen-tehnicheskiyat-kolezh-v-kazanlak-predstoyat-administrativni-stapki-i-srokove.html", "text": "Уточнена е сградата, в която ще бъде настанен Техническият колеж в Казанлък, предстоят административни стъпки и срокове, които трябва да се изчакат, каза по време на пресконференция в Казанлък народният представител от ГЕРБ Борис Кърчев. Това предаде кореспондент на Радио „Фокус“. Кърчев поясни, че това е резултат на тригодишните усилия на кмета на община Казанлък Галина Стоянова и на бившия депутат Нено Влайков, както и на директорите на големите промишлени предприятия в града. С решение от 25 май 2017г. Акредитационният съвет на Националната агенция по оценяване и акредитация обяви, че ще разкрие такъв колеж в Казанлък. Съответно Върховният административен съд отхвърли жалбата на Гимназията по строителство за затваряне на учебното заведение, където ще бъде настанен колежът. \r\nСлавяна ГАЙДАРОВА", "date": "2017-06-13", "title": "Стара Загора: Уточнена е сградата, в която ще бъде настанен Техническият колеж в Казанлък, предстоят административни стъпки и срокове"}
{"url": "http://www.focus-news.net/news/2017/06/13/2404680/odessa-news-balgarskiyat-poslanik-v-ukrayna-e-zagrizhen-ot-otnoshenieto-kam-balgarite-v-odeska-oblast.html", "text": "Извънредният и пълномощен посланик на България в Украйна Красимир Минчев изрази загриженост във връзка с произшествията, които се случват през последно време с представителите на българската общност в Одеска общност, за което той съобщи на среща с председателя на градската администрация на Одеса Максим Степанов, предаде  Odessa News.\r\nБългарският посланик, както и генералният консул на България в Одеса Димитър Тучков и първият секретар на българското посолство в Украйна Калин Калчев обърнаха внимание на инцидента в Болград, където на паметника на българските опълченци бе написано „куфарът-гарата-София“, а също така на събитията в Белгород-Днестровски, когато с боя бе залят членът на градския съвет Василий Кащи.\r\n„Искаме пълно разследване и наказания за виновните“, подчерта Минчев. Максим Степанов увери българските гости, че разследването по болградското престъпление се води в момента, а относно Кащи, „то това е свързано с определените позиции на депутата, а не с неговата националност“. \r\nНа срещата бе повдигнат въпроса за запазването на местата с компактно преживяване на етническите българи и създаването в Одеса на българско-украински училища. „Ние искаме от вас да предприемете мерки за това, че българският район да се съхрани. Известно ви е, че в Болград живеят българи. Болград е символ на освобождението на нашия народ, но сега виждаме, че той губи статута си на районен град. Но ние смятаме, че градът трябва да се чувства самостоятелен“, посочи посланикът. \r\n„Създаването на териториални разделения е максимално демократизирано. Т.е., ако във всички български села на територията на Одеска област има желание за обединение и създаване на единна териториална единица, то те ще имат тази възможност“, посочи губернаторът.  Виктор Турмаков", "date": "2017-06-13", "title": "Odessa News: Българският посланик в Украйна е загрижен от отношението към българите в Одеска област"}
{"url": "http://www.focus-news.net/news/2017/06/13/2404346/blagoevgrad-vazstanoveno-e-dvizhenieto-po-pat-iii-108-petrich-sandanski-pri-razklona-za-karnalovo.html", "text": "Възстановено е движението по път III-108 Петрич-Сандански при разклона за Карналово, съобщиха от пресцентъра на Агенция \"Пътна инфраструктура\".", "date": "2017-06-13", "title": "Благоевград: Възстановено е движението по път III-108 Петрич-Сандански при разклона за Карналово"}
{"url": "http://www.focus-news.net/news/2017/06/13/2404687/afp-tereza-mey-obyavi-che-pregovorite-za-brekzit-shte-startirat-sledvashtata-sedmitsa.html", "text": "Британският министър-председател Тереза Мей съобщи, че сроковете за Брекзит остават „в курс“ и преговорите ще стартират следващата седмица, предаде  AFP.\r\nГоворейки по време на пресконференция в Париж заедно с президента на Франция Еманюел Макрон, Мей заяви, че въпреки настоящите преговори за сключване на ново британско правителство, „сроковете за преговорите по Брекзит остават в курс и ще започнат следващата седмица“.  Виктор Турмаков", "date": "2017-06-13", "title": "AFP: Тереза Мей обяви, че преговорите за Брекзит ще стартират следващата седмица"}
{"url": "http://www.focus-news.net/news/2017/06/13/2404349/balgariya-komentari-v-svetovnite-medii-agentsiya-fokus.html", "text": "Властите в България откликнаха на апела на редица организации и дипломатически представителства от цял свят, и предприеха допълнителни мерки за защита на участниците в 10-то издание на „София Прайд“, което се проведе в събота в столичния град, коментира германският ежедневник Die Tageszeitung.\r\nПрисъствието на полицията по улиците на София бе осезаемо засилено. Но в края на краищата истински щит за ЛГБТ-общността и най-вече нейното самочувствие бе осигурен от подкрепата, която изразиха дипломати на редица държави. \r\nНа шествието в София бяха забеляни посланиците на Великобритания, Израел и Белгия, а също и представители на дипломатическите мисии на САЩ, Франция, Бразилия, Испания и Финландия. Германия бе обявила участието на заместник-посланика си, но той така и не бе забелязан сред присъстващите.\r\n*** Държавният глава на Съединените американски щати Доналд Тръмп „почти сигурно“ ще посети Полша на 6 юли, за да участва в регионален форум в град Вроцлав, съобщава електронното издание The Warsaw Voice, като се позовава на данни, разпространени в медиите на база източници от дипломатическите кръгове на страните от Централна Европа. \r\nКомбинирането на официално посещение в Полша с участието в регионалния форум ще бъде привлекателно за американците, които биха могли да се срещнат с лидери на балтийските държави, Австрия, България, Румъния, Словения и Хърватия, твърдят източници.\r\n*** Самолет МиГ-21 Lancer на Военновъздушните сили на Румъния падна в южната част на страната, предава информационната агенция TACC.\r\nМашината е била вдигната във въздуха около 10 часа в понеделник за тренировъчен полет в рамките на ученията „Тракийски орел 2017“, провеждани съвместно с българските ВВС. При приземяването обаче пилотът е докладвал за сериозен проблем с двигателя. \r\nСамолетът е паднал на около осем километра от международното летище „Михаил Когълничану“ край Назарча. Пилотът е катапултирал, лекарите съобщават, че е получил гръбначни наранявания. \r\nПричините за инцидента се разследват от военна прокуратура.\r\n***  Българин е сериозно ранен , след като сутринта на 12 юни 2017 г. е бил блъснат от автомобил в малтийския град Биркиркара, пише местното издание  The Independent.\r\n27-годишният мъж, който живее в град Сейнт Полс Бей е ударен от автомобил „Сузуки Суифт“, шофиран от 53-годишна жена от град Балзан. Той е бил откаран с линейка в болница „Матер Дей“. \r\nПолицията разследва случая.\r\n***  Вицепремиерът на България Томислав Дончев заяви, че страната е полуостров на стабилност и мястото ѝ е в ядрото на ЕС, а не в неговата периферия, пише   Комсомольская правда.\r\n„България търси своето място в Европа. Със Съюза се случват интересни неща, появява се теза за това дали да се раздели ЕС на ядро и периферия. Ние не можем да си позволим да останем в периферията, затова и трябва да се стремим към политическото ядро“, заяви Дончев. \r\n„Основна тема на разговорите е обстановката в региона около България. Това означава две неща – доколко сигурен е станал светът и че през България минала безопасен път. Неправилни са коментарите, че България е посредник“, обясни Дончев.", "date": "2017-06-13", "title": "България - коментари в световните медии (Агенция „Фокус“)"}
{"url": "http://www.focus-news.net/news/2017/06/13/2404347/the-telegraph-prezidentat-donald-tramp-shte-poseti-velikobritaniya.html", "text": "Говорителят на президента на Съединените щати Шон Спайсър заяви, че американският президент ще посети Великобритания, въпреки някои твърдения, че държавното посещение е отменено, пише The Telegraph.\r\nСпайсър не даде подробности кога ще се случи това. \r\nВ събота се появиха съобщения, че президентът на САЩ  Доналд Тръмп е информирал министър-председателката на Великобритания Тереза Мей, че ако се очакват протести срещу него в Лондон, ще отмени визитата си. Николай Братанов", "date": "2017-06-13", "title": "The Telegraph: Президентът Доналд Тръмп ще посети Великобритания"}
{"url": "http://www.focus-news.net/news/2017/06/13/2404685/bsp-shte-poiska-ot-konstitutsionniya-sad-otmyana-na-tekstove-ot-zakona-za-publichnite-finansi-obzor.html", "text": "Внасяме жалба до Конституционния съд, с която искаме отмяна на текстове от Закона за публичните финанси - Министерски съвет разпределя средства субективно предимно към общини на ГЕРБ. Това обяви лидерът на БСП Корнелия Нинова след съвместно заседание с кметовете на общини от партията, народните представители от ПГ на „БСП за България“ и членовете на Изпълнителното бюро на БСП. Нинова поясни, че жалбата ще бъде внесена в четвъртък. Нинова коментира, че става дума за чл. 51 ал. 2 от Закона за публичните финанси, който дава възможност финансирането от държавата към общините да става не със Закона за бюджета, а с акт на Министерски съвет. Лидерът на БСП оцени това като \"изключително порочна практика, защото ГЕРБ бюджетират изключително сгрешено\". По думите й те осигуряват излишъци и те не се обсъждат в парламента и разпределят там, а с постановление на Министерски съвет. Аргументите за жалбата са, че Министерски съвет разпределя средства субективно предимно към общини на ГЕРБ. Корнелия Нинова обърна внимание, че  кметове на БСП са изолирани и притискани, а в тези общини, където са избрани живеят български граждани с равни права. Лидерът на БСП коментира, че общините с кметове на БСП са подложени на недопустим натиск за влизане във ВиК асоциациите. По думите й натискът стига до поставяне на условия, че ако не влязат насила в тези асоциации - ще им бъде спряно финансирането по различни оперативни програми, по които те кандидатстват и по ПУДООС. Нинова разкритикува ГЕРБ, че прехвърлят на общините множество отговорности за дейности без да им осигурят финансиране за това. По отношение на концесиите, Нинова посочи, е на редица места много нисък процент концесионна такса влиза в общините. По думите й правителството, абсолютно неразумно и неотговарящо на националния интерес, определя много ниски концесионни такси. Стана ясно, че във връзка с референдума в Трън за златодобива,  на съвместното заседание в централата на БСП е обсъдено случващото се  в последните дни, че при проведен референдум, където хората от общината са си казали мнението по такъв въпрос за концесиите, законодателството е такова, че Министерски съвет може да не се съобрази с такъв референдум. Според БСП този въпрос подлежи на обсъждане и промяна и трябва да се гарантира, че референдумът ще бъде уважен от изпълнителната власт.\r\nДеница КИТАНОВА", "date": "2017-06-13", "title": "БСП ще поиска от Конституционния съд отмяна на текстове от Закона за публичните финанси (ОБЗОР)"}
{"url": "http://www.focus-news.net/news/2017/06/13/2404351/daily-sabah-norvegiya-vaznameryava-da-zabrani-noseneto-na-zabradki-v-uchebnite-zavedeniya.html", "text": "В понеделник правителството на Норвегия обяви, че възнамерява да забрани носенето на забрадки в детските градини, училищата и университетите, пише Daily Sabah.\r\nСлед Австрия, Франция, Холандия, Белгия, България и германската провинция Бавария, скандинавската държава ще е поредната европейска страна, която ще ограничи носенето на бурки и забрадки. \r\nНорвежкото правителство на малцинството, което е в коалиция с консерваторите и популистите от партията „Прогрес\" обяви, че ще намери подкрепа и от опозицията.  Николай Братанов", "date": "2017-06-13", "title": "Daily Sabah: Норвегия възнамерява да забрани носенето на забрадки в учебните заведения"}
{"url": "http://www.focus-news.net/news/2017/06/13/2404352/afp-navodneniyata-v-urugvay-ostaviha-nad-shest-hilyadi-bez-dom.html", "text": "Наводненията в Уругвай принудиха почти шест хиляди души да напуснат домовете си, съобщава AFP.\r\nПо-голямата част от засегнатите населени места са села в западните окръзи Салто, Артигас, Пейсанду и Рио Негро. \r\nНаводненията в Уругвай стават все по-чести, а техни жертви са най-бедните жители на страната, принудени да живеят в близост до реките. Николай Братанов", "date": "2017-06-13", "title": "AFP: Наводненията в Уругвай оставиха над шест хиляди без дом"}
{"url": "http://www.focus-news.net/news/2017/06/13/2404348/gazetaru-aleksey-navalni-e-osaden-na-30-dni-zatvor.html", "text": "Опозиционният лидер  Алексей Навални е бил осъден на 30 дни затвор, съобщи Газета.ru.\r\nСъдът е постановил, че Навални е виновен в организирането на несанкционирана проява при повторно аналогично нарушение на обществения ред.\r\nНа митинга Москва срещу корупцията, съвпаднал с честванията на Деня на Русия задържаните са над 800, а на митинга в Санкт Петербург, на който се събраха над 10 хил. души арестуваните са повече от 500. Николай Братанов", "date": "2017-06-13", "title": "Газета.ru: Алексей Навални е осъден на 30 дни затвор"}
{"url": "http://www.focus-news.net/news/2017/06/13/2404354/itv-broyat-na-kandidatstvashtite-za-rabota-meditsinskite-sestri-v-obedinenoto-kralstvo-e-namalyal-s-96.html", "text": "Броят на кандидатстващите за работа като медицински сестри във Великобритания е намалял с 96% след гласуването за Брекзит, съобщава ITV.\r\nЦифрите показват, че броят на кандидатите от Европейския Съюз е паднал рязко от 1304 през юли миналата година до едва 46 през април 2017 г.\r\nТова ще окаже сериозен натиск върху и без това силно натоварената здравноосигурителна система на Великобритания, която вече изпитва недостиг от 30 хил. медицински сестри само в Англия. Николай Братанов", "date": "2017-06-13", "title": "ITV: Броят на кандидатстващите за работа медицинските сестри в Обединеното кралство е намалял с 96%"}
{"url": "http://www.focus-news.net/news/2017/06/13/2404355/afp-ministarat-na-otbranata-na-sasht-dzheyms-matis-opredeli-boegotovnostta-na-armiyata-kato-shokirashto-niska.html", "text": "Ръководителят на Пентагона Джеймс Матис коментира в понеделник лошото състояние на армията, съобщава AFP.\r\n\"Четири години след моето напускане, отново се върнах в Пентагона и бях шокиран от това, което видях по отношение на нашата боеготовност, резултат от дългогодишни бюджетни ограничения\", заяви още Матис. Николай Братанов", "date": "2017-06-13", "title": "AFP: Министърът на отбраната на САЩ Джеймс Матис определи боеготовността на армията като „шокиращо ниска\""}
{"url": "http://www.focus-news.net/news/2017/06/13/2404358/the-washington-post-rusiya-razrabotva-kiberorazhiya.html", "text": "Русия разработва кибероръжия, които могат да разрушат електрическите мрежи, пише The Washington Post.\r\nСпоред американски изследователи, цитирани от вестника, хакери, наети от руското правителство са разработили кибероръжия, които могат да окажат катастрофални последствия върху енергопреносната система на САЩ.\r\nЗлонамереният софтуер, който изследователите наричат CrashOverride, вече е използван при един инцидент – този в Украйна, през декември миналата година, когато една пета от електрозахранването в Киев беше нарушено.\r\nС новите версии на софтуера, той може да бъде използван срещу енергийната системи на САЩ, като ефектът ще е опустошителен, твърди в своя доклад Серджо Калтаджироне, директор на фирмата за киберсигурност „Драгос“.\r\nИзданието прави връзка с продължаващите разследвания за намеса на руското правителство в президентските избори в САЩ, включително използването на социални медии. Николай Братанов", "date": "2017-06-13", "title": "The Washington Post: Русия разработва кибероръжия"}
{"url": "http://www.focus-news.net/news/2017/06/13/2404350/7-dushi-ot-burgas-sa-zadarzhani-za-uchastie-v-organizirana-prestapna-grupa-zanimavashta-se-s-proizvodstvo-i-razprostranenie-na-narkotitsi-obzor.html", "text": "На 10 юни Специализираната прокуратура привлече като обвиняеми Теодор Бангеев, Георги Карчев, Илко Паскалев, Димитър Киров, Георги Иванов, Радослав Пехливанов и Филип Чорио. На тези седем лица са повдигнати обвинения за това, че от октомври 2016 до задържането им на 10 юни са участвали в организирана престъпна група, произвеждаща и разпространяваща наркотици на територията на град Бургас и около града. Задържаните са млади момчета, 93-ти, 96-ти, 98-ти набор, като всичките са от средите на трениращите фитнес и ММА.\r\nПред журналисти заместникът на главния прокурор Борислав Сарафов посочи, че групата е създадена с користна цел – извличане на печалба от тази си противозаконна дейност, като в голяма част от задържаните лица са намерени и иззети наркотични вещества, а в дома на Филип Чорио е намерена цяла оранжерия. По думите му групата се е самоснабдявала, сама е произвеждала наркотичните вещества, с които после е снабдявала Бургас и курортите около града. Според него случаят е интересен, защото оранжерията е намерена в жилищен блок, но изключително високо професионално подготвена. Сарафов изтъкна, че държавата няма да допусне ескалация на напрежението и разпределяне на територии между враждуващи банди както в Бургас, така и в региона. \r\nСпоред главния секретар на МВР главен комисар Младен Маринов оранжерията на групата е била на много високо технологично ниво и всички селскостопански производители биха могли да завидят на наркоразпространителите, тъй като съоръжението има датчици за влага, датчици за светлина, мери влага на въздуха и на почвата. Според него става въпрос за група, която действа изключително конспиративно, като в същото време действа с брутални действия, понякога и с побоища, без да има пряка необходимост за това – по питейни заведения и квартали. По думите му групата се е опитвала да наложи монопол върху наркоразпространението в определени територии. Маринов съобщи, че оранжерията е много добре маскирана със скрита врата към основните помещения. Главният секретар на МВР определи групата като изключително добре структурирана и организирана, а в следствие на техните действия те са генерирали и сериозен паричен ресурс. Според него е неутрализирана цялата група, която е влияела върху оперативната обстановка на територията на град Бургас.\r\nСтарши комисар Калоян Калоянов, директор на ОДМВР-Бургас, каза, че заловената наркогрупа се е готвела за разпространение на наркотици в курортите в района през летните месеци и изключително бързо се е опитвала да налага монопол по отношение на наркоразпространението, като методите, които са ползвали са се отличавали с много силна демонстративна агресивност. Според него групата е генерирала достатъчни печалби, за да си осигури един доста охолен живот. По думите му подготовката на млади наркотични растения се е извършвала на друго място, а след това са пренасяни в разкритата нарколаборатория. Старши комисар Калоянов допълни, че задържаните лица са криминално проявени и са известни в подземния свят.\r\nПрокурор Иван Гешев, административен ръководител на Специализираната прокуратура, съобщи, че има данни по делото, че организираната престъпна група, занимавала се с производство и разпространение на наркотици в Бургас, е подражавала на международна група MS-13. По думите му са проведени над 36 обиска и претърсвания на лица, леки автомобили, апартаменти, като у повечето от задържаните са намерени наркотични вещества. Прокурор Гешев каза още, че 4 от лицата, освен за организиране на престъпна група, са привлечени и за вторични престъпления, а именно за притежание на наркотични и високо рискови наркотични вещества. Според него, става въпрос за изключително технически добре подготвена лаборатория, която е на територията на целия апартамент. По думите му евентуалното производство през активния летен сезон би обслужило, може би, половината град Бургас и множество от околните сателитни курортни градове.", "date": "2017-06-13", "title": "7 души от Бургас са задържани за участие в организирана престъпна група, занимаваща се с производство и разпространение на наркотици (ОБЗОР)"}
{"url": "http://www.focus-news.net/news/2017/06/13/2404362/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Москва. В интервюто си пред американския кинорежисьор Оливър Стоун президентът на Русия Владимир Путин заяви, че съществуват доказателства за техническа и финансова помощ, която САЩ са оказвали на терористите в Чечения, пише вестник „Известия“.\r\nПутин отбелязва още, че за това е информирал американския президент Джордж Буш, като му е съобщил и имената на работещите в Чечения агенти на САЩ. По думите на руския президент, Буш е реагирал с възмущение и е обещал да потърси отговорност за ситуацията. \r\n***Москва. България е страната, където разликата между богатите и бедните е най-голяма, пише „Комсомольская правда“. Страната, където бедността е над средната в Европейския съюз, основният риск за болшинството граждани на България е безработицата. Изданието подчертава още, че нивото на бедност е тясно свързано с това на образованието.\r\n***Москва. Денят на Русия премина по два сценария, съобщава вестник „Комерсант“.\r\nЧестването на Деня на Русия бе съпроводено от протестни акции на привърженици на Алексей Навални. В митингите срещу корупцията се включиха жители от повече от 100 града в Русия. В навечерието на събитието, Навални неочаквано се отказа от съгласувания с кметството на Москва маршрут до площад „Сахаров“ и призова симпатизантите си да излязат на първоначално запланувания наршрут по улица Тверска.", "date": "2017-06-13", "title": "Преглед на някои от основните теми в руския печат (\"Агенция \"Фокус\")"}
{"url": "http://www.focus-news.net/news/2017/06/13/2404363/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Лондон. От \"Даунинг стрийт\" 10 съобщиха, че традиционната \"Реч на кралицата\" може да се забави, тъй като министър-председателката на Великобритания Тереза Май все още се опитва да сформира кабинет, след поражението на изборите, пише Independent.\r\nОфициалното откриване на новия парламента на Обединеното кралство трябваше да се състои в понеделник, 19 юни, но официалният говорител на Тереза Мей, съобщи, че преговорите с ирландската „Демократическа юнионистка партия“ все още не са приключили и се налага „корекция във времето“.\r\n***Вашингтон. Говорителят на президента на Съединените щати Шон Спайсър заяви, че американският президент ще посети Великобритания, въпреки някои твърдения, че държавното посещение е отменено, пише The Telegraph.\r\nСпайсър не даде подробности кога ще се случи това. \r\nВ събота се появиха съобщения, че президентът на САЩ Доналд Тръмп е информирал министър-председателката на Великобритания Тереза Мей, че ако се очакват протести срещу него в Лондон, ще отмени визитата си.\r\n***Москва. Най-малко 700 души бяха задържани в Москва и стотици бяха арестувани в други градове в Русия, след антикорупционните митинги и срещу управлението на президента Владимир Путин, пише The Times.\r\nПовече от 1500 души бяха арестувани, след като митингуващите навлязоха на улица Тверская, главната артерия на града, викайки: „Путин е крадец\" и \"Русия ще бъде свободна\". В Санкт Петербург бяха арестувани поне още 500 души. Опозиционният лидер,  41-годишният Алексей Навални, който организира митинги в 145 руски града, бе задържан, когато напусна жилището си в Москва. По-късно съдът в Москва наложи наказание на Навални от 30 дни затвор.", "date": "2017-06-13", "title": "Преглед на някои от основните теми в британския печат (\"Агенция \"Фокус\")"}
{"url": "http://www.focus-news.net/news/2017/06/13/2404357/dva-izostaveni-bagazha-nalozhiha-politseyski-proverki-na-metrostantsiya-su-sv-kliment-ohridski-i-pl-vazrazhdane-v-stolitsata-obzor.html", "text": "Изоставени съмнителни багажи наложиха полицейски проверки на метростанция „СУ „Св. Климент Охридски” и пл. „Възраждане”. В и двата случая не бяха открити взривни материали. \r\nОколо 11.00 часа бе подаден сигнал за безпризорен багаж на метростанцията. Веднага на място бяха насочени полицейски екипи. Докато течеше проверката, мотрисите преминаваха транзитно през станцията, а чакащите бяха временно изведени. Собственикът на багажа се е явил по-късно, за да го потърси. В него е имало канцеларски материали.\r\nВ трамвайна мотриса в района на пл. „Възраждане” е бил изоставен куфар. Пътниците са били незабавно изведени, а багажът отнесен в глуха линия. Заради този случай бе отклонено движението на трамвайните линии с номер 3, 8 и 10. Към 13.00 часа полицейските служители са установили, че куфарът е празен. \r\nНа брифинг главният секретар на МВР главен комисар Младен Маринов заяви, че от ведомството прилагат стандартни оперативни процедури при такива ситуации. Операциите в столичното метро и в района на пл. „Възраждане” са били проведени от СОБТ. При всички сигнали се подхожда светкавично и се прилага цялата процедура, без да се спестява нищо, подчерта Маринов. Няма информация за връзка между сигналите за двата забравени багажа. \r\nПо повод сигналите за изоставени багажи, които могат да са потенциални терористични средства, Маринов заяви, че към момента остава непроменено нивото на заплаха за страната – трето, което е най-ниското. Кодът „жълто” означава за службите за сигурност готовност за реакция. Конкретни заплахи за страната няма.", "date": "2017-06-13", "title": "Два изоставени багажа наложиха полицейски проверки на метростанция „СУ „Св. Климент Охридски” и пл. „Възраждане” в столицата (ОБЗОР)"}
{"url": "http://www.focus-news.net/news/2017/06/13/2404366/kbs-vzriv-v-yuzhnokreyski-universitet.html", "text": "При взрив в южнокрейския университет „Йонсей“, един от трите най-престижни университети в Сеул е ранен един преподавател, съобщава телевизионният канал KBS.\r\nСпоред медията става дума за терористичен акт. Очакват се подробности. Николай Братанов", "date": "2017-06-13", "title": "KBS: Взрив в южнокрейски университет"}
{"url": "http://www.focus-news.net/news/2017/06/13/2404353/kadastralnite-uslugi-za-grazhdanite-v-sofiya-shte-se-podobryat-chrez-razkrivaneto-na-izneseni-ofisi-v-rayonnite-administratsii-obzor.html", "text": "Предоставянето на кадастрални услуги за гражданите в София ще се подобри чрез разкриването на изнесени офиси в районните администрации. Това стана ясно от думите на министъра на регионалното развитие и благоустройството Николай Нанков, който проведе среща с кмета на София Йорданка Фандъкова и с кметовете на районните администрации в града. \r\nРегионалният министър подчерта, че до петък ще бъде ясна концепцията относно това как ще се оформят процедурно, юридически и финансово отношенията между страните по създаването на изнесените работни места. По думите му основната цел е по-качественото и по-бързо обслужване на българските граждани с глобалната визия за облекчаване на административната тежест и процесите по обслужване. \r\nТой уточни, че среща съдействие от Столична община вече втора година и в момента за 4 района – „Нови Искър“, „Надежда“, „Люлин“ и „Подуяне“, има подписани споразумения за създаване на изнесени работни места. По думите му предстои подписване на такова и за район „Илинден“. Нанков обясни, че 21 от столичните райони са с готова кадастрална карта, като се работи по създаването на такава за районите „Слатина“, Студентски“ и „Лозенец“. \r\nРегионалният министър поясни, че услуги в областта на кадастъра могат да бъдат заявявани и получавани чрез портала, който е част от интернет страницата на Агенцията по геодезия, картография и кадастър, като 13 от 15-те услуги са безплатни за гражданите.\r\nКметът на София Йорданка Фандъкова заяви, че адмирира усилията на правителството да облекчат гражданите по отношение на всички административни услуги. По думите й гражданите дълги години са получавали тази услуга от общината и в даден момент я получават от държавата. Тя благодари на всички районни кметове за това, че са поели инициатива да облекчат обслужването чрез изнесен офис. „Имаме пълното разбиране на министър Нанков. Ще работим заедно в екип“, заяви Фандъкова. Тя изрази готовност да работи с държавата за всичко по отношение на облекчаване на административната тежест за гражданите.  Фандъкова допълни, че всички районни кметове са заявили готовност след уточняване на детайлите да бъде отворено място във всеки район. Тя подчерта, че кметовете са мажоритарно избрани, всеки от тях носи своята отговорност и ще подпише споразуменията лично. „График ще бъде валиден за съответните райони“, добави още тя.", "date": "2017-06-13", "title": "Кадастралните услуги за гражданите в София ще се подобрят чрез разкриването на изнесени офиси в районните администрации (ОБЗОР)"}
{"url": "http://www.focus-news.net/news/2017/06/13/2404364/pregled-na-mezhdu.html", "text": "Върховният ръководител на Иран aятолах Али Хаменей обвини Съединените щати за нестабилността в Близкия изток и заяви, че войната на Вашингтон срещу групировката „Ислямската държава“ е \"лъжа\", съобщава Reuters.\r\nИранският лидер обвини Съединените американски щати и регионалния им съюзник Саудитска Арабия, че финансират сунитските бойци, включително групировката „Ислямската държава“, извършила първия си терористичен акт в Иран в сряда, жертва на който станаха 17 души.\r\n*** Русия разработва кибероръжия, които могат да разрушат електрическите мрежи, пише The Washington Post.\r\nСпоред американски изследователи, цитирани от вестника, хакери, наети от руското правителство са разработили кибероръжия, които могат да окажат катастрофални последствия върху енергопреносната система на САЩ.\r\nЗлонамереният софтуер, който изследователите наричат CrashOverride, вече е използван при един инцидент – този в Украйна, през декември миналата година, когато една пета от електрозахранването в Киев беше нарушено.\r\nС новите версии на софтуера, той може да бъде използван срещу енергийната системи на САЩ, като ефектът ще е опустошителен, твърди в своя доклад Серджо Калтаджироне, директор на фирмата за киберсигурност „Драгос“.\r\nИзданието прави връзка с продължаващите разследвания за намеса на руското правителство в президентските избори в САЩ, включително използването на социални медии.\r\n*** Самовзривилият се на концерта на Ариана Гранде в Манчестър Салман Абеди е бил под наблюдение в Либия повече от месец преди терористичния акт, съобщава BBC.\r\nПред журналист от медията, длъжностни лица в Триполи са се оплакали от липсата на сътрудничество с Обединеното кралство в областта на сигурността. Според тях, това трябва да се промени, за да се предотвратят следващи атаки. Те са заявили още, че атентаторът, заедно с брат си Хашем и баща си Рамадан са били под наблюдение в продължение на един месец, преди Абеди да се върне във Великобритания и да извърши масовото убийство.\r\n*** Ръководителят на Пентагона Джеймс Матис коментира в понеделник лошото състояние на армията, съобщава AFP.\r\n\"Четири години след моето напускане, отново се върнах в Пентагона и бях шокиран от това, което видях по отношение на нашата боеготовност, резултат от дългогодишни бюджетни ограничения\", заяви още Матис.\r\n*** Броят на кандидатстващите за работа като медицински сестри във Великобритания е намалял с 96% след гласуването за Брекзит, съобщава ITV.\r\nЦифрите показват, че броят на кандидатите от Европейския Съюз е паднал рязко от 1304 през юли миналата година до едва 46 през април 2017 г.\r\nТова ще окаже сериозен натиск върху и без това силно натоварената здравноосигурителна система на Великобритания, която вече изпитва недостиг от 30 хил. медицински сестри само в Англия.\r\n*** В понеделник правителството на Норвегия обяви, че възнамерява да забрани носенето на забрадки в детските градини, училищата и университетите, пише Daily Sabah.\r\nСлед Австрия, Франция, Холандия, Белгия, България и германската провинция Бавария, скандинавската държава ще е поредната европейска страна, която ще ограничи носенето на бурки и забрадки. \r\nНорвежкото правителство на малцинството, което е в коалиция с консерваторите и популистите от партията „Прогрес\" обяви, че ще намери подкрепа и от опозицията. \r\n*** Говорителят на президента на Съединените щати Шон Спайсър заяви, че американският президент ще посети Великобритания, въпреки някои твърдения, че държавното посещение е отменено, пише The Telegraph.\r\nСпайсър не даде подробности кога ще се случи това. \r\nВ събота се появиха съобщения, че президентът на САЩ  Доналд Тръмп е информирал министър-председателката на Великобритания Тереза Мей, че ако се очакват протести срещу него в Лондон, ще отмени визитата си.", "date": "2017-06-13", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2017/06/13/2404368/izvestiya-putin-obvini-sasht-che-sa-sponsorirali-teroristite-v-checheniya.html", "text": "Москва. В интервюто си пред американския кинорежисьор Оливър Стоун президентът на Русия Владимир Путин заяви, че съществуват доказателства за техническа и финансова помощ, която Съединените американски щати са оказвали на терористите в Чечения, пише вестник „Известия“.\r\nПутин отбелязва още, че за това своевременно е информирал американския президент Джордж Буш, като му е съобщил и имената на работещите в Чечения агенти на САЩ. По думите на руския президент, Буш е реагирал с възмущение и е обещал да потърси отговорност за ситуацията. Николай Братанов", "date": "2017-06-13", "title": "Известия: Путин обвини САЩ, че са спонсорирали терористите в Чечения"}
{"url": "http://www.focus-news.net/news/2017/06/13/2404365/bbc-panama-skasa-diplomaticheskite-si-otnosheniya-s-tayvan.html", "text": "Панама скъса дипломатическите си отношения с Тайван и вместо това установени такива с Китай, съобщава BBC. \r\nПанама бе сред малкото страни, които поддържаха дипломатически отношения с Тайпе вместо с Пекин. В изказване на правителствен служител, се казва, че Панама признава \"само един Китай\", и че счита Тайван за част от него. \r\nПрез последните години Китай засили икономическата си активност, увеличавайки инвестициите в централноамериканска държава. Николай Братанов", "date": "2017-06-13", "title": "BBC: Панама скъса дипломатическите си отношения с Тайван"}
{"url": "http://www.focus-news.net/news/2017/06/13/2404361/rekorden-broy-turisti-se-ochakvat-v-sofiya-tazi-godina-obzor.html", "text": "През текущата година ще има не просто голям ръст на туризма в София, а изключителен рекорд. Това каза зам.-кметът на София д-р Тодор Чобанов след като Триъгълната кула от крепостната стена на древна Сердика бе официално открита за посещение. Той обясни, че отварянето на много нискобюджетни линии позволява в града да идват почитатели на културното наследство и съвременната култура от цяла Европа. По повод откриването на Триъгълната кула Тодор Чобанов посочи, че през 3 век София, тогава Сердика, е била изключително важен политически център на Римската империя. Градът е бил столица на огромната провинция Дакия и важно политическо и духовно средище. Зам.-кметът уточни, че император Юстиниан е направил огромни инвестиции, свързани със защитата на града от варварски нашествия. Добре познатата ни \"Св. София\", крепостните стени на града и Триъгълната кула са дело именно на този император. По това време империята прави всичко възможно да защити града и да го укрепи като важна точка на имперския контрол във вътрешността на Балканския полуостров. Тодор Чобанов заяви, че откритите части от Триъгълната кула от крепостната стена на древна Сердика са съхранени по възможно най- добрия начин. Той допълни, че според председателя на Световната асоциация по консервация и реставрация в СО са най-добре съхранените и управлявани обекти в България.\r\nКметът на София Йорданка Фандъкова посочи, че 13% повече нощувки са регистрирани в хотелите в София през първите 4 месеца на годината, което помага за развитието на икономиката на града. По думите й благодарение на инвестициите в културно-историческо наследство са разкрити много нови авиолинии, които помагат за т.нар. уикенд туризъм, и София вече прилича на европейски град в това отношение. Йорданка Фандъкова подчерта, че развитието на културата и духовността е изключително важно и обясни, че около половин милион лева са вложени в реставрацията на Триъгълната кула от крепостната стена на Сердика. Пространството е възстановено от Столична община с подкрепата на Министерството на културата по Норвежкия механизъм след десетилетия с различни идеи и планове за мястото. Кметът коментира, че софиянци вече заедно с пространството за изложби, култура и дискусии могат да разгледат къс от богатата древна история на София. Кметът посочи, че откриването на Триъгълната кула е поредна проява, която показва как гражданите могат да се включат в решаването на проблемите и генерирането на добрите идеи за развитие на града.\r\nНа събитието бяха връчени договори на 42 неправителствени организации, чиито проекти са одобрени за финансиране от СО по програма \"Европа“. За тази година по програмата са осигурени 450 хил. лева. Йорданка Фандъкова заяви, че за деветте години работа по програмата е осигурено финансиране в размер на над 3,7 млн. лева, като няма друга програма в България, която да подкрепя с такъв мащаб гражданската енергия. Според нея създаването на програма „Европа“ означава, че ръководството на СО казва- ние сме отворени за диалог и дискусии при пълна свобода на изразяване на позициите. По програмата са реализирани редица проекти за устойчиво социализиране, обновяване и облагородяване на изоставени обществени сгради, исторически квартали и публични пространства, базирани на добри европейски практики.\r\nПредседателят на културната комисия в СОС Малина Едрева посочи, че през 2018 г. София ще бъде европейска столица повече от всякога и затова енергията и трудът на всеки ще бъдат изключително важни. По думите й София все повече се превръща в град, в който културните линии се срещат. Малина Едрева коментира, че значението на културата и образованието са ключови и няма никакво съмнение колко е важно институциите да си партнират. Според нея една от най-силните придадени стойности на програма „Европа“ са устойчивите партньорства, които се реализират. Комисията по програмата поставя изисквания за максимално участие на районните кметства, неправителствения сектор, бизнеса и чуждестранните културни институти. Малина Едрева заяви, че СО се стреми да подкрепя и стимулира изграждането на реална екосистема в отношенията между хората и институциите, което носи устойчивост и успех.\r\nПространството около Триъгълната кула ще бъде отворено за посещение от 10.00 до 18.00 часа в делничните дни. То ще бъде стопанисвано от Музея за история на София. Освен като музейно пространство, мястото ще може да се използва и за културни прояви и дискусии. Жителите и гостите на София могат да разгледат фотоизложба по повод навършването на 160 години от рождението на княз Александър I. Изложбата с автор Тошо Пейков и включва над 130 фотоса от живота на княза.", "date": "2017-06-13", "title": "Рекорден брой туристи се очакват в София тази година (ОБЗОР)"}
{"url": "http://www.focus-news.net/news/2017/06/13/2404367/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от Агенция “Пътна инфраструктура”.\r\n Метеорологична обстановка:\r\nДнес ще е слънчево с временни увеличения на облачността, но ще е почти без валежи. Вятърът ще се ориентира от запад-северозапад и ще е умерен, в крайните източните райони – предимно от юг. Максималните температури ще са между 29° и 34°, София 29°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n- път I-1 с. Ребърково-Ботевград, като движението се пренасочва по път II-16 Ребърково – Своге – София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Ямбол: Завой-Зимница от км 285+070 до км 285+500 в посока Бургас – затварят се активна лента, като движението ще се осъществява в изпреварващата лента с ограничение на скоростта до 70 км/ч. Срок до 16.06.2017 г.; област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.06.2017 г.; при км 350 посока София-Бургас в участъка при пътен възел Бъгарово – укрепване на табела. Заета е аварийната лента. Срок до 16.06.2017 г.; в участъка Карнобат-Българово от км 324+000 до км 355+000 – поставяне на бордюри в двете посоки. Движение с повишено внимание. Срок до 15.06.2017 г.; област Пазарджик: от км 57+000 до км 59+000 в посока София – косене в средна разделителна ивица. Движение с повишено внимание. Срок до 13.06.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД да приключи най-късно до 31.08.2017 г.\r\nОграничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; Ограничено движение в дясна тръба на тунел „Ечемишка“ посока Варна, поради ремонтно-възстановителни работи. Движението се извършва двупосочно в ляво платно /посока София/. Срок до 16.06.2017 г.; \r\nОт 12.06.2017 г. до 21.07.2017 г. движението при км 24 на АМ „Хемус“ в района на Чурек ще се извършва двупосочно в платното за София поради ремонт на селскостопански подлез и се ограничава движението в платното за Варна. За улеснение на трафика през почивните дни от 10 ч. в петък до 10 ч. в неделя ще има две ленти за Варна и една за София, а от 10 ч. в неделя до 10 ч. в понеделник ще има две ленти за София и една за Варна.\r\nОбласт Варна: в района на Девня от км 400+000 до км 401+000 посока Варна – ремонтни дейности на асфалтовата настилка. Движението се извършва в свободната от ремонтни дейности лента. Срок до 13.06.2017 г.\r\nАМ „Струма“: област Перник: от км 23+000 до км 24+000 посока Кулата – ограничение на скоростта 80 км/ч, поради намален габарит на пътното тяло. Срок до 30.06.2017г.; област Кюстендил: участъка от км 56+000 до км 91+000 Дупница-Благоевград – ремонтни дейности (косене на тревни площи). Стесняване на една от лентите за движение. Срок до 16.06.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 30.06.2017 г.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Ограничено движение за тежкотоварни МПС над 12 т между гр. Дунавци и с. Ружинци при км 46+800 в с. Бела САМО в посока Монтана-Видин, поради ремонтни дейности /изграждане на ригола/. \r\nОбходен маршрут: с. Ружинци-Дреновец-Тополовец-Добри дол-Арчар-гр. Дунавци. Ограничението важи само от 09:00 до 18:00 часа със срок до 18.06.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; движение в една лента по път Монтана-Сумер от км 112+000 до км 121+000, поради полагане на хоризонтална маркировка. Срок до 19.06.2017 г.; Бързия-Проход Петрохан от км 50+870 до км 70+500 – движение в една лента, поради полагане на  хоризонтална маркировка. Срок до 14.06.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; чертите на гр. Враца от км 143+100 до км 143+400, затворено ляво платно за движение по ул „Илинден“ и затворен за движение бул. „Васил Кънчов“ от км 143+400 до км 144+200 – частични ремонтни дейности на асфалтовата настилка. Срок до 30.06.2017г.\r\nОбходен маршрут: \r\n- посока Монтана-Враца: ул.“Илинден“ - бул.“Христо Ботев“-бул. „Мито Орозов“- ул. Васил Кънчов\r\nпосока Враца- Монтана: път Обход Враца; Сумер-Враца от км 125+450 до км 143+164 – полагане на хоризонтална маркировка. Стесняване на двете ленти за движение. Срок до 16.06.2017 г.;  област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София  от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: от км 397+150 до км 401+420 – полагане на хоризонтална маркировка. Срок до 16.06.2017 г.; между Благоевград и отклонение за с. Крупник от км 359+000 до км 381+000 – косене и рязане на храсти от ляво и дясно на пътя. Срок до 16.06.2017 г.; в района на Ново село от км 397+150 до км 401+420 – миене на пътя и полагане на хоризонтална маркировка. Движение  в лява или дясна лента за движение. Срок до 16.06.2017 г.; между Кресненско ханче и Струмяни от км 394+000 до км 410+000 – косене и рязане на храсти от ляво и дясно на пътя. Движение в лява или дясна лента за движение. Срок до 17.06.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: област Шумен: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Ябланица от км 150+000 до км 164+000 – движение с повишено внимание поради ремонтни работи – косене по банкети и изсичане на храсти. Срок до 16.06.2017г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Габрово: Севлиево-В.Търново от км 99+300 до км 99+400 – ремонтни дейности на асфалтовата настилка. Срок до 15.06.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; Ново село-Велико Търново в участъка от км 101+550 до км 126+000 – движението се извършва последователно в една лента в двете посоки и се регулира от служители на МВР и сигналисти, поради частични ремонтни дейности на асфалтовата настилка и банкетите. Срок до 16.06.2017 г.; област Ловеч: Сопот-Абланица от км 24+000 до км 51+000 – движение с повишено внимание поради ремонтни работи – косене по банкети и изсичане на храсти. Срок до 17.06.2017 г.; Микре-Абланица от км 46+650 до км 46+700 – движение в една лента поради ремонтни работи ( възстановяване на ограничителни системи). Срок до 13.06.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Велико Търново: Куцина-В.Търново от км 90+400 до км 115+000 – ремонт на банкета. Движението на конкретните места ще се регулира от сигналисти. Срок до 30.06.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.\r\nНадлез Кирково-ГКПП Маказа – ограничено движението на МПС над 3,5 т; \r\nП.в.Кирково-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; област Стара Загора: Стара Загора-с. Бъдеще – стесняване на едната лента, поради ремонтни дейности (рязане на храсти). Срок до 18.06.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: Окоп-Елхово от км 280+000 до км 282+000 – ръчно косене на банкети. Движение с повишено внимание, поради стесняване на една от лентите за движение. Срок до 16.06.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: ВОД на Аспарухов мост - движението преминава изцяло двупосочно по ремонтираното източно платно. За регулиране на движението от бул. „Христо Ботев“ и ул. „Девня“ е предвиден светофар. За обслужване на пристанище Варна „Изток“ е предвидена лента за ляво завиване и се регулира от сектор „Пътна полиция“ при ОД на МВР Варна. Движението по посока на движение вход град Варна от АМ „Черно море“ се осъществява в най-крайната лява лента на Аспарухов мост, а тези които идват от квартал Аспарухово и Галата в дясната лента на моста. \r\nПри необходимост е предвидена дясната лента на Аспарухов мост посока град Варна да се обособи само за автобуси на градски транспорт и МПС със специален режим на движение. \r\nЗа периода на ремонтните дейности е ограничено тежкотоварното движение над 10 т преминаващо през Аспарухов мост в светлата част на денонощието сутрин от 6.30 ч. до 10.00 ч. и след обяд от 16.30 ч. до 20.00 ч.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - АМ „Черно море“. Движение с повишено внимание по Аспарухов мост - ограничение на скоростта на 40 км/час. Краен срок за завършване на ремонтните работи до 15.06.2017 г.;\r\nКранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000– ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението, през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/, за МПС над 12 т. МПС над 12 тона се пренасочват през път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 30.06.2017 г.; Обзор-Сарафово км 168+100 до км 224+500 извършва се косене на тревни площи-ръчно и машинно. Срок до 16.06.2017 г.; от км 247+000 до км 262+000 в участъка Пода-Панчарска рампа – рязане на храсти и косене на тревни площи.Възпрепятства движението. Срок 30.06.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли - Разлог - Гоце Делчев - граница Гърция от км 3+000 до км 8+000 /от Симитли до с. Градево/ – косене и храстене от ляво и дясно на пътя. Срок до 16.06.2017 г.; път II-84 Звъничево-Ветрен дол-Велинград-Юндола-Якоруда-о.п.Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 30.06.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.06.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-53 Зорница-Средец от км 184+000 до км 210+000 – частични ремонтни дейности на асфалтовата настилка. Движение в една лента. Срок до 20.06.2017 г.; път II-79 от км 38+000 до км 77+000 Желязковo-Константиново се извършва косене на тревни площи. Срок 15.06.2017 г.; път II-79 Желязково-Константиново от км 38+000 до км 84+000 – частичен ремонт на пътната настилка. Движение с повишено внимание. Срок до 30.06.2017 г.; път II-99 от км 49 до км 58 – ръчно косене на тревни площи. Срок до 13.06.2017 г.; път II-99 Созопол-Царево от км 20 до км 49 – рязане на храсти и косене на трева. Срок до 30.06.2017 г.; път II-99 Царево-М Търново от км 63 до км 70 – частични ремонтни дейности на асфалтовата настилка. Движение с повишено внимание. Срок до 16.06.2017 г.; път III-539 Айтос-Средец от км 24+000 до км 34+000 – движение с повишено внимание, поради ремонтни дейности на асфалтовата настилка. Срок до 13.06.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-904 Долни Чифлик-Гроздьово-Бозвелийско от км 30+000 до км 35+000 – почистване на облицовани канавки. Срок до 31.06.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500  затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 30.06.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 гр. Враца (бул. „Христо Ботев“) от км 0+800 до км 1+200 – ремонтни дейности по водопровод и канализация. Ограничено движение за всички МПС в участъка. Участъкът е сигнализиран с пътни знаци. Обходен маршрут: съседни улици и булеварди. Срок до 22.06.2017 г.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-13 Липен-Борован от км 10+600 до км 43+000 – полагане на хоризонтална маркировка. Стесняване на двете ленти за движение. Срок до 16.06.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1002 Враца-Мездра от км 3+000 до км 17+000 – частични ремонти на асфалтовата настилка. Двупосочно движение в едно платно в работните участъци. Срок до 16.06.2017г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 30.06.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2017 г.; път ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 30.06.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-4404 Дебел дял-Музга oт км 15+000 до км 18+000 – движение в една лента, поради ремонтни дейности по асфалтовата настилка. Срок до 16.06.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.06.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.06.2017 г.; път III-5006 Дебел дял- Музга oт км 6+000 до км 21+000 – частични ремонтни дейности на асфалтовата настилка. Срок до 16.06.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 16.06.2017 г.; път III-6372 от км 24+650 до км 33+170 в участъка Косово- Трекляно движение с повишено внимание – профилиране на банкети, направа на скален насип и машинно полагане на плътна асфалтова смес. Стесняване на една от лентите за движение. Сигнализирано с пътни знаци. Срок до 16.06.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-865 Ардино-Кърджали от км 33+000 до км 62+000– частични ремонтни дейности. Движение в една лента на участъци. Срок до 14.06.2017 г.; път III-867 с. Дрянова глава-с. Подкова от км 56+000 до км 67+800 – движение в една лента, поради извършване на частични ремонтни дейности. Срок до 13.06.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 30.06.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът III-103 Роман-Брестница от км 36+065 до км 58+919 – частични ремонтни дейности по пътната. Срок до 13.06.2017г.; път III-358 Гложене-Ябланица от км 65+000 до км 76+000 – частични ремонтни дейности по пътната настилка. Срок до 13.06.2017г.; път ІІІ-402 Български Извор-Борима от км 0+000 до км 15+000 – частични ремонтни дейности по пътната настилка. Срок до 16.06.2017 г.; път ІIІ-4003 Прелом-Малиново от км 0+000 до км 3+000 – движение в една лента, поради ремонтни дейности по пътната настилка. Срок до 14.06.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-101 от км 52+320 до км 53+170 в чертите на село Громшин се въвежда ВОБД на обект: “Реконструкция на вътрешна водопроводна мрежа село Громшин, община Бойчиновци“, като се ограничава движението на всички МПС.\r\nОбходен маршрут: Посока Лехчево-Граница Област Враца – от начало село Громшин по ул. „Ставри Крумов“ – ул. „Цанко Церковски“ , ул. Бенковски , ул. „М-р Костадинов“  до улица „ Христо Ботев“ – Център Громшин. Срок до 15.06.2017 г.; път ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 30.06.2017 г.\r\nРемонтни дейности: \r\nПът ІІІ-8104 Замфирово-Пърличево от км 7+000 до км 7+700 – пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът ІІІ-3704 Пазарджик-Ветрен от км 8+200 до км 14+000 – частичен ремонт на асфалтовата настилка. Движение в една лента. Срок до 13.06.2017 г.; път ІІІ-8004 Мало Конаре-Огняново от км 0+000 до км 4+000 – частичен ремонт на асфалтовата настилка. Движение в една лента. Срок до 13.06.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът IIІ-2102 Черешово-Юпер-Божурово-Бисерци- ІІ-49 от км 15+500 до км 31+155 – частични ремонтни дейности на асфалтова настилка. Срок до 14.06.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности:\r\nПът ІІ-52 Пиргово-Мечка-Свищов при км 10+850 – ремонт на водосток. Движение в една лента. Срок до 16.06.2017 г.; път III-2102 Борисово-Черешево от км 3+000 до км 11+500 – частични ремонтни дейности на асфалтовата настилка. Движение в една лента двупосочно. Срок до 16.06.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-2307 Руйно-Правда-Главиница от км 12+500 до км 28+848 – частичен ремонт на асфалтова настилка. Срок до 15.06.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът II-48 Градец-Мокрен от км 53+000 до км 54+000 – ремонт на мантинела. Движение с повишено внимание.Срок до 16.06.2017 г. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300, поради пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-197 Доспат-Борино от км 53+000 до км 68+000 – частични ремонти в асфалтовата настилка. Движение в свободната лента, съобразно създадената организация на движение. Срок до 14.06.2017 г.; път ІІІ-862 Чуруково-Михалково от км 50+700 до км 52+700 – частични ремонти в асфалтовата настилка. Движение в свободната лента, съобразно създадената организация на движение. Срок до 13.06.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-местност Момина вода от км 2+000 до км 6+000 – машинно оформяне на земни окопи и изсичане на храсти за видимост. Движение в свободната лента, съобразно създадената организация на движение. Срок до 14.06.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г. \r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът II-18 Софийски околовръстен път при 25-ти километър – движението на МПС се извършва двупосочно в едното платно, поради ремонт на пътен възел Околовръстен път-Челопешко. Поетапно ще бъде затворено първо платното в посока АМ „Тракия“, а на следващ етап и платното в посока Нови Искър. Необходимо е шофьорите да спазват стриктно поставената пътна сигнализация, ограничението на скоростта до 40 км/ч. и указанията на контролните органи. Срок до 17.06.2017 г. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 30.06.2017 г.; път ІІІ-7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 14.06.2017 г. \r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017-06-13", "title": "Актуална пътна обстановка"}
{"url": "http://www.focus-news.net/news/2017/06/13/2404369/predstoyashti-sabitiya-v-stranata-za-13-yuni-agentsiya-fokus.html", "text": "***\r\nОт 10.00 часа в зала „Мусала“ в хотел „Хилтън“ ще се проведе трети семинар, част от конкурс „ЕКООБЩИНА“ на тема „Устойчивата градска мобилност, чрез оптимизиране на транспорта на хора и стоки – източник на атрактивност за териториите и удовлетворение за гражданите”. В събитието ще вземе участие и Николай Нанков, министър на регионалното развитие и благоустройството.\r\n***\r\nОт 08.30 часа 13 състав на Специализирания наказателен съд ще гледа делото срещу Христоско Вр., обвинен в изнудване. \r\n***\r\nОт 09.30 часа първи състав на Специализирания наказателен съд ще гледа делото срещу Стоян И., обвинен в изнудване. \r\n***\r\nОт 09.30 часа 21 състав на Софийски градски съд ще гледа делото срещу Емилия Ковачева (чл. 115-118 НК).\r\n***\r\nОт 09.30 часа 15 състав на Софийски градски съд ще гледа делото срещу Любомир Димитров – Гребеца (чл. 115-118 НК).\r\n***\r\nОт 10.00 часа 7 състав на Специализирания наказателен съд ще гледа делото срещу Пламен В., обвинен в рекет. \r\n***\r\nОт 10.00 часа 8 състав на Специализирания наказателен съд ще гледа делото срещу Димитър К., Георги Б., Чавдар Д., Юрий К., Димитър Ш., Илия И., Йоланта Е., Канчелян Б., обвинени в образуване и ръководене на организирана престъпна група. \r\n***\r\nОт 10.00 часа кметът на София Йорданка Фандъкова ще присъства на пускане в експлоатация на ученическа спортна зала в 48 ОУ „Йосиф Ковачев“ (ул. „Клокотница“ 21).\r\n***\r\nОт 10.30 часа 18 състав на Специализирания наказателен съд ще гледа делото срещу Александър Ал., Александър Д., Арутюн С., Галин И., Кольо М., Кристиян Н., обвинени в образуване и ръководене на организирана престъпна група.\r\n***\r\nОт 11.00 часа 17 състав на Специализирания наказателен съд ще гледа делото срещу Даниел И., Иван П., обвинени в образуване и ръководене на организирана престъпна група.\r\n***\r\nОт 11.00 часа в новата Камерна зала Софийската опера и балет организират пресконференция, посветена на световната премиера на операта „Парсифал“, която се поставя за първи път в България.\r\n***\r\nОт 12.00 часа в Националния пресклуб на БТА акад. Ангел Гълъбов – вирусолог от Института по микробиология при БАН ще даде пресконференция на тема „Летните вируси и инфекции“. \r\n***\r\nОт 13.00 часа 4 състав на Специализирания наказателен съд ще гледа делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д., Васил Ф., обвинени в образуване и ръководене на организирана престъпна група.\r\n***\r\nОт 13.30 часа 17 състав на Специализирания наказателен съд ще гледа делото срещу Добрин Д., Николай И., Красимир Б., Юлиян Кр., Гриша Д., Михаил Тр., Красимир Б., обвинени в образуване и ръководене на организирана престъпна група.\r\n***\r\nОт 14.00 часа първи състав на на Специализирания наказателен съд ще гледа делото срещу Радослав Ал., Владислав Ал., Асен В., обвинени в образуване и ръководене на организирана престъпна група.\r\n***\r\nОт 14.30 часа в сградата на КЕВР, бул. \"Княз Дондуков\" №8 - 10, ет. 4 ще се проведе обществено обсъждане на проект на решение относно утвърждаване на цени в сектор \"Електроенергетика\".\r\n***\r\nОт 15.00 часа в постоянната приемна на БСП - София ул. \"Леге\" №10, етаж 1, Милка Христова (заместник-председател на СОС) и Жельо Бойчев (народен представител) ще се срещнат с граждани. \r\n***\r\nОт 18.30 часа в галерия „Шипка 6“ ще бъде открита изложбата „Моят учител е супергерой“.\r\n***\r\nОт 18.30 часа в Център за култура и дебат „Червената къща“ ще се проведе Отворен университет, летен семестър „Нови култури”.\r\n***\r\nОт 18.30 часа в пространството на галерия „Академия“ ще се проведе дипломно модно ревю на бакалаврите от специалност „Мода“ на Национална художествена академия.\r\n***\r\nОт 19.00 часа във Френския културен институт, пл. „Славейков“ №3, ще бъде показан филмът „Осмият ден“ на режисьора Жако Ван Дормел.\r\n***\r\nОт 18.30 часа в зала „Георги Баев“ в Културен център „Морско казино“ ще се състои Четвъртата фотографска изложба „Приказки за Ева“.\r\n***\r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Слачво Славов ще проведе приемна за граждани. \r\n***\r\nOт 11.50 часа в зала 302 на Общината ще се проведе Брифинг за гостуването на президента на Босна и Херцеговина Младен Иванич и срещата му с кмета Даниел Панов. \r\n***\r\nОт 14.00 до 22.00 часа в ДКС „Васил Левски” ще се проведе Турнир за Световната купа по хандбал “2nd Men’s Emerging Challenge Championship” – четири срещи от групи „А” и „Б”. \r\n***\r\nОт 21.00 часа на Сцена „Арт Лято” ще се проведе Самба-джаз концерт на AdrianoTrindade - китара, (Бразилия). \r\n***\r\nОт 13.30 часа в туристически комплекс \"Момина крепост\" на Ксилифор ще се състои пресконференция за откриването на Младежката скулптурна колония - 2017 година.  \r\n***\r\nОт 19.00 часа в НЧ „Надежда 1869“ ще бъде представен „Жан и Беатрис“ – театрална постановка от Карол Фрешет.\r\n***\r\nОт 20.00 часа в Летния театър ще се проведе Концерт на Кичка Бодурова със специалното участие на Стоянка Мутафова. \r\n***\r\nОт 11.00 часа в Регионалния пресклуб на БТА ще се проведе пресконференция на народния представител Красимир Богданов и Делян Дамяновски - Изпълнителен директор на Националната асоциация на председателите на общински съвети в България по повод предстоящият общобългарски събор в с. Малая Перешчепина, Украйна за 105-та годишнина от откриването на гроба на хан Кубрат.\r\n***\r\nОт 13.30 часа в Регионална библиотека „Дора Габе“ ще се проведе Библиотерапия с потребители на Дневен център за възрастни хора с увреждания при Център за психично здраве „Д-р Петър Станчев”.\r\n***\r\nОт 18.00 часа в Огледална зала „Нели Божкова“ ще се проведе Годишна продукция на деца от Школа „Доминанта“.\r\n***\r\nОт 19.00 часа в Драматичен театър „Йордан Йовков“ ще се състои авторски спектакъл „Това съм аз, това си ти“ на Орлин Дяков.\r\n***\r\nОт 10.00 часа в офиса на ПП ГЕРБ в Кюстендил, намиращ се на бул. \"България\" №25, народният представител и областен координатор на ГЕРБ Кирил Калфин организира приемна за граждани.\r\n***\r\nОт 11.00 часа в къща музей „Владимир Димитров – Майстора” – с. Шишковци ще се състои официалното откриване на студентски проект „В духа на Майстора”.\r\n***\r\nОт 9.15 часа в зала 1 на Пловдивския районен съд ще се проведе първо заседание по делото срещу баща и син, обвинени за отглеждане на кучета и организиране на незаконни боеве с тях в производствена база в район „Северен“.\r\n***\r\nОт 09.00 часа в зала 10 на Окръжен съд Пловдив ще се гледа делото срещу двама мъже обвинени в разпространение на голямо количество наркотично вещество.\r\n***\r\nОт 09.15 часа в зала 1 на Районен съд - Пловдив ще се гледа делото срещу баща и син обвинени в организиране на незаконни боеве на кучета. \r\n***\r\nОт 10.00 часа пл. „Централен“ (до Централна поща) ще бъде дадено началото на „Алея на книгата“ в Пловдив.\r\n***\r\nОт 10.00 часа Апелативен съд - Пловдив ще гледа делото по протест на Окръжна прокуратура и жалби на подсъдимите срещу присъда, с която Петър Павлов е осъден на две години и осем месеца лишаване от свобода.\r\n***\r\nОт 10.30 часа на улица „Гео Милев\" кметът на район „Централен\" Георги Стаменов ще даде старт на изграждането на нов парк и зона с места за паркиране.\r\n***\r\nОт 11.00 часа, ул. „Екзарх Йосиф“ 13, Тютюневия град ще се проведе пресконференция по повод петото издание на фестивала Street masters - Пловдив, който ще се проведе от 21 - 25 юни.\r\n***\r\nОт 18.00 часа в Регионален Етнографски Музей – Пловдив ще бъде открита изложбата „Акварели от 34 европейски страни“.\r\n***\r\nОт 19.30 часа в Античния театър с приветствено слово от министъра на културата Боил Банов ще се състои официалното откриване на Литературната програма на „Пловдив чете“.\r\n***\r\nОт 11.30 часа в зала 308 кметът на Община Разград д-р Валентин Василев ще даде пресконференция. \r\n***\r\nОт 14.30 часа в Регионална библиотека „Николай Вранчев” – Смолян ще бъде  изложба: „Родопски писатели – юбиляри”, посветена на празника на Обединения град Смолян – 18 юни.\r\n***\r\nОт 09.15 часа, в конферентна зала на СПА хотел „Калиста”, Старозагорски минерални бани, Областен информационен център – Стара Загора ще проведе информационна среща с лектор Добромир Тенев на тема: „Прилагане на правилата на Европейския съюз в областта на държавните помощи – използване на Регламент „De minimis“ за постигане на съответствие с режима на държавните помощи по проекти на публични бенефициенти“.\r\n***\r\nОт 10.00 часа в Детски отдел на библиотека „Родина“ ще се проведе Програма за лятна работа с деца на Детски отдел, библиотека „Родина“ 2017.\r\n***\r\nОт 17.30 часа в Драматичен театър ще бъде представена постановката „Сватбената рокля на Бети“ от Анна Петрова.\r\n***\r\nОт 17.30 часа в НЧ „Св. Климент Охридски – 1858“ ще се състои представяне на книгата „Българският Еверест“ на Продрум Иванов.\r\n***\r\nОт 18.30 часа в РБ „Захарий Княжески“ ще се състои прожектиране на филм „14 +“, част от Дните на руската култура. \r\n***\r\nОт 19.00 часа в Оперен театър ще се състои Рецитал на Марсия Портър – сопран и Лин Компас, в рамките на 18 Международна музикална академия „Варна интернешънъл“.\r\n***\r\nОт 10.00 часа в зала 203 на Общината ще се проведе брифинг.", "date": "2017-06-13", "title": "Предстоящи събития в страната за 13 юни (Агенция „Фокус“)"}
{"url": "http://www.focus-news.net/news/2017/06/13/2404356/bbc-atentatorat-ot-manchestar-e-bil-pod-nablyudenie-v-libiya.html", "text": "Самовзривилият се на концерта на Ариана Гранде в Манчестър Салман Абеди е бил под наблюдение в Либия повече от месец преди терористичния акт, съобщава BBC.\r\nПред журналист от медията, длъжностни лица в Триполи са се оплакали от липсата на сътрудничество с Обединеното кралство в областта на сигурността. Според тях, това трябва да се промени, за да се предотвратят следващи атаки. Те са заявили още, че атентаторът, заедно с брат си Хашем и баща си Рамадан са били под наблюдение в продължение на един месец, преди Абеди да се върне във Великобритания и да извърши масовото убийство  Николай Братанов", "date": "2017-06-13", "title": "BBC: Атентаторът от Манчестър е бил под наблюдение в Либия"}
{"url": "http://www.focus-news.net/news/2017/06/13/2404370/nimh-dnes-shte-e-slanchevo-s-vremenni-uvelicheniya-na-oblachnostta-no-shte-e-pochti-bez-valezhi-maksimalnite-temperaturi-shte-sa-mezhdu-29-i-34.html", "text": "Днес ще е слънчево, с временни увеличения на облачността, но ще е почти без валежи. Вятърът ще е слаб, в Дунавската равнина до умерен от северозапад. Максималните температури ще са между 29° и 34°. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН). Атмосферното налягане слабо ще се понижи и ще стане малко по-ниско от средното за месец юни (946 hPa).  \r\nПо Черноморието ще е предимно слънчево, с временни увеличения на облачността. Ще духа слаб до умерен вятър от юг-югозапад. Максималните температури ще са 25° - 27°. Температурата на морската вода е 19 - 22°, вълнението на морето ще е 1 - 2 бала, след обяд по Северното Черноморие - 2 - 3.  \r\nВ планините ще е предимно слънчево. След обяд ще се развива купеста облачност, на само на отделни места в масивите от Западна България ще превали краткотрайно. Ще духа умерен, по високите била временно силен вятър от север-северозапад. Максималната температура на височина 1200 метра ще е около 21°, на 2000 метра – около 14°.", "date": "2017-06-13", "title": "НИМХ: Днес ще е слънчево, с временни увеличения на облачността, но ще е почти без валежи, максималните температури ще са между 29° и 34°"}
{"url": "http://www.focus-news.net/news/2017/06/13/2404373/zam-ministar-denitsa-nikolova-shte-uchastva-v-sreshta-za-strategiyata-na-es-za-dunavskiya-region-i-transnatsionalnata-programa-dunav-2014-2020-v-belgrad.html", "text": "Заместник-министърът на регионалното развитие и благоустройството Деница Николова ще участва в среща на Националните координатори за Стратегията на ЕС за Дунавския регион и съвместна среща на Националните координатори и Комитета за наблюдение на транснационалната програма „Дунав 2014-2020“. Това съобщиха от пресцентъра на Министерство на регионалното развитие и благоустройството. Форумът ще се проведе днес и утре (14 юни) в Белград, Сърбия. \r\nДневният ред на срещата включва преглед и оценка на дейността на Контактното звено за Дунавската стратегия и бъдещето на подобна структура, подпомагаща изпълнението на Дунавската стратегия. Очаква се на срещата на Националните координатори да бъде взето решение за одобряване на селектираните от Контактното звено стратегически проекти. Инициативата за стратегически проекти е особено важна, както за работата на координаторите на приоритетни области, така и за осигуряването на публичност и прозрачност на изпълнението на Стратегията в краткосрочен и средносрочен план. \r\nНа съвместната среща на Националните координатори и Комитета за наблюдение на транснационалната програма „Дунав 2014 - 2020“ ще се проведе дискусия относно финансирането на дейностите за подпомагане на структурите на Дунавската стратегия в рамките на приоритет 4.2 по програма „Дунав“. Дефинирането на дейностите на бъдещо Контактно звено ще позволи обсъждане и вземане на решение от КН относно размера на средства, които програмата може да предостави за тяхното изпълнение.", "date": "2017-06-13", "title": "Зам.-министър Деница Николова ще участва в среща за Стратегията на ЕС за Дунавския регион и транснационалната програма „Дунав 2014-2020“ в Белград"}
{"url": "http://www.focus-news.net/news/2017/06/13/2404359/balgariya-shte-podkrepi-bosna-i-hertsegovina-po-patya-y-kam-es-i-nato-obzor.html", "text": "Предоставянето на перспектива за членство на Босна и Херцеговина в Европейския съюз и НАТО е необходимо за целия регион и важен приоритет за България. Това заяви държавният глава Румен Радев, който разговаря с председателстващия Председателството на Босна и Херцеговина Младен Иванич на „Дондуков“ 2.  Според Румен Радев като подкрепяме държавите от Западните Балкани по пътя към европейската им интеграция, ще допринесем за мира и стабилността на целия Балканския полуостров и ще получим повече гаранции за общата ни сигурност. \r\nРумен Радев и Младен Иванич обсъдиха предизвикателствата пред развитието на Западните Балкани и заявиха подкрепата си за бъдещи общи инициативи за ускоряване на икономическия растеж и намаляване на младежката безработица. Подобряването на инфраструктурната свързаност между страните е от съществено значение за европейската перспектива в региона. Българският държавен глава уточни, че инфраструктурните проекти трябва да бъдат развивани не само по оста север-юг, но и от изток на запад.\r\nФокус на разговора бяха и мерките за превенция на политическа нестабилност, етническо напрежение, радикализация и екстремизъм, като например засилването на диалога в сферата на сигурността и активния обмен на информация между службите за сигурност на двете страни.\r\nРумен Радев потвърди готовността на България да подкрепи Сараево в процеса на придобиване на статут на страна кандидат в ЕС и по-специално по време на Българското председателство на Съвета на ЕС през 2018 г., когато разширяването на ЕС към Западните Балкани ще бъде приоритетна тема за страната ни.  „Най-ефективният подход за справяне с общите предизвикателства е интеграцията на всички нива – глобално, регионално и в рамките на двустранните отношения между България и Босна и Херцеговина“, заяви президентът.\r\nОт своя страна Младен Иванич коментира, че сътрудничеството между България и Босна и Херцеговина е един от най-добрите примери за конструктивен диалог и приятелство на Балканите. „В лицето на България виждаме близка до нас страна, която разбира нашия манталитет и има огромен принос за стабилизирането на страната ни“, допълни Иванич. Той определи пътя към европейската интеграция като безалтернативен за Босна и Херцеговина, а бъдещето членство в ЕС - като обединителна цел за страната му.\r\nПо време на срещата си с председателстващия Председателството на Босна и Херцеговина Младен Иванич, премиерът Бойко Борисов заяви, че България ще остане активен застъпник за гарантиране на европейското бъдеще на страните от Западните Балкани и по време на българското председателство на Съвета на Европейския съюз. Борисов изрази убеждението си, че Босна и Херцеговина ще продължи да се движи по пътя на евроатлантическата интеграция, която е единствената гаранция за сигурност в региона.", "date": "2017-06-13", "title": "България ще подкрепи Босна и Херцеговина по пътя й към ЕС и НАТО (ОБЗОР)"}
{"url": "http://www.focus-news.net/news/2017/06/13/2404375/narodniyat-predstavitel-ot-bsp-za-balgariya-zhelyo-boychev-i-obshtinskiyat-savetnik-ot-bsp-v-sos-boris-tsvetkov-shte-provedat-priemna-za-grazhdani.html", "text": "Народният представител от „БСП за България“ Жельо Бойчев и общинският съветник от БСП в СОС Борис Цветков ще проведат приемна за граждани, от 15.00 до 17.00 часа, на ул. „Леге“ №10, етаж 1. Това съобщиха от пресцентъра на БСП - София.\r\nВсеки вторник на разположение на софиянци са различни народни представители и общински съветници, избрани от София, както и заместник-председатели на Градския съвет на БСП.\r\nПостоянната приемна е част от стратегията на БСП да бъде близо до гражданите и да търси начини за разрешаване на проблемите им. Освен в централата на Градския съвет на БСП в София на улица \"Леге\" №10, народните представители и общинските съветници провеждат приемни и в районите, от които са избрани.", "date": "2017-06-13", "title": "Народният представител от „БСП за България“ Жельо Бойчев и общинският съветник от БСП в СОС Борис Цветков ще проведат приемна за граждани"}
{"url": "http://www.focus-news.net/news/2017/06/13/2404376/sofiya-ot-dnes-dvizhenieto-pri-24-km-na-avtomagistrala-hemus-shte-se-izvarshva-dvuposochno-v-platnoto-v-posoka-stolitsata.html", "text": "От днес движението в участъка при 24 километър на АМ „Хемус“, в района на село Чурек, ще се извършва двупосочно в платното за София поради ремонт на селскостопанския подлез. По време на ремонтните дейности ще бъде ограничено движението в платното за Варна. Това съобщиха от пресцентъра на Агенция \"Пътна инфраструктура\".\r\nЗа улеснение на трафика през почивните дни от 10.00 часа в петък до 10.00 часа в неделя ще има две ленти за Варна и една за София, а от 10.00 часа в неделя до 10.00 часа в понеделник съответно ще има две ленти за София и една за Варна.\r\nИзпълнител на ремонтните дейности е „Автомагистрали” ЕАД. Предвидено е те да продължат до 21 юли. \r\nВъв връзка с интензивния трафик по АМ „Хемус“ и извършващите се ремонтни дейности на съоръжения Агенция „Пътна инфраструктура“ апелира шофьорите на леки автомобили, пътуващи към или от Северна България да ползват и алтернативни маршрути.\r\nПътуващите от Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново могат да ползват АМ „Тракия“, по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България.\r\nПо време на ремонтните дейности на АМ „Хемус“ тежкотоварните превозни средства над 12 т преминават по следните маршрути:\r\nВ посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът се връща обратно на АМ „Хемус“ при пътен възел „Ботевград“ при 47-ми километър;\r\nЗа пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.\r\nЗадължителният маршрут за МПС над 12 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан;\r\nАлтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла - Велико Търново - II-55 Проход на Републиката - АМ „Тракия“ - София;\r\nАлтернативен маршрут за МПС над 12 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.\r\nНеобходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите.", "date": "2017-06-13", "title": "София: От днес движението при 24 км на автомагистрала „Хемус“ ще се извършва двупосочно в платното в посока столицата"}
{"url": "http://www.focus-news.net/news/2017/06/13/2404371/premierat-boyko-borisov-shte-poseti-turtsiya.html", "text": "Министър-председателят Бойко Борисов ще направи еднодневно посещение в Турция. Визитата беше договорена в телефонен разговор с турския му колега Бинали Йълдъръм в края на май. Това съобщиха от правителствената информационна служба. \r\nВ двореца „Бештепе” в Анкара премиерът Борисов ще бъде приет от президента Реджеп Тайип Ердоган. След това министър-председателят ще проведе разговори с премиера Йълдъръм. На срещите ще бъдат обсъдени теми от двустранните отношения между България и Турция, както и ситуацията на Балканите и в Европа. В тях ще участва и председателят на Комисията по култура и медии в Народното събрание Вежди Рашидов.\r\nВ делегацията, водена от министър-председателя Бойко Борисов, е включена и вицепремиерът по правосъдната реформа и министър на външните работи Екатерина Захариева. В Анкара тя ще проведе среща с министъра на външните работи Мевлют Чавушоглу.", "date": "2017-06-13", "title": "Премиерът Бойко Борисов ще посети Турция"}
{"url": "http://www.focus-news.net/news/2017/06/13/2404360/reuters-varhovniya-rakovoditel-na-iran-ali-hameney-obvini-sasht-za-nestabilnostta-v-blizkiya-iztok-i-sazdavaneto-na-grupirovkata-islyamskata-darzhava.html", "text": "Върховният ръководител на Иран aятолах Али Хаменей обвини Съединените щати за нестабилността в Близкия изток и заяви, че войната на Вашингтон срещу групировката „Ислямската държава“ е \"лъжа\", съобщава Reuters.\r\nИранският лидер обвини Съединените американски щати и регионалния им съюзник Саудитска Арабия, че финансират сунитските бойци, включително групировката „Ислямската държава“, извършила първия си терористичен акт в Иран в сряда, жертва на който станаха 17 души. Николай Братанов", "date": "2017-06-13", "title": "Reuters: Върховния ръководител на Иран Али Хаменей обвини САЩ за нестабилността в Близкия изток и създаването на групировката „Ислямската държава“"}
{"url": "http://www.focus-news.net/news/2017/06/13/2404374/kmetat-na-sofiya-yordanka-fandakova-shte-prisastva-na-puskane-v-eksploatatsiya-na-uchenicheska-sportna-zala-v-48-ou-yosif-kovachev.html", "text": "Кметът на София Йорданка Фандъкова ще присъства на пускане в експлоатация на ученическа спортна зала в 48 ОУ „Йосиф Ковачев“ (ул. „Клокотница“ 21), съобщиха от пресцентъра на Столична община. Откриването на залата ще се състои в 10.00 часа днес с провеждане на спортно състезание.", "date": "2017-06-13", "title": "Кметът на София Йорданка Фандъкова ще присъства на пускане в експлоатация на ученическа спортна зала в 48 ОУ „Йосиф Ковачев“"}
{"url": "http://www.focus-news.net/news/2017/06/13/2404378/kevr-shte-obsadi-poskapvaneto-na-toka-ot-1-yuli-2017-godina.html", "text": "В Комисията за енергийно и водно регулиране (КЕВР) ще се проведе обществено обсъждане във връзка с предвижданото поскъпване на тока за битовите потребители от 1 юли 2017 година средно с 1,38%. Според разчетите за абонатите на „ЧЕЗ Електро България“ АД предвижданото увеличение е 1,99%, за „ЕВН България Електроснабдяване“ EАД - 1,50%, за „ЕНЕРГО-ПРО Продажби“ АД - 0,22%.  Окончателното решение на КЕВР за утвърждаване на цените през новия едногодишен регулаторен период ще бъде прието на закрито заседание на Регулатора на 30 юни 2017 г.", "date": "2017-06-13", "title": "КЕВР ще обсъди поскъпването на тока от 1 юли 2017 година"}
{"url": "http://www.focus-news.net/news/2017/06/13/2404380/zapochva-vtoriyat-etap-na-devetoto-izdanie-na-lyubimite-marki.html", "text": "Днес стартира втори етап на деветото издание на „ЛЮБИМИТЕ МАРКИ”. Това съобщиха организаторите от сп. Business Lady и Business Lady Club. Над три хиляди души посочиха предпочитаните от тях брандове в първи етап от единствената потребителска класация у нас “ЛЮБИМИТЕ МАРКИ”. Стартът на първия етап на инициативата беше на 31 май и продължи до 9 юни. В този етап потребителите посочваха предпочитаната от тях марка в падащото меню от предварително селектираните 39 категории. Този кръг отличи Топ 6 на най-предпочитаните брандове в различните отрасли, съобразно потребителския вот. Класацията се провежда за девета поредна година. Гласуването се извършва он-лайн на адрес: www.mylovemarks.eu, след предварителна регистрация. Потребителите номинират или гласуват, като потвърждават избора си през линк, изпратен автоматично на електронната им поща, посочена за контакт. Непотвърдените гласове не се отчитат.\r\nВ категория ВИСОКОАЛКОХОЛНИ НАПИТКИ продължаващите брандове са Ouzo 12, Tullamore DEW, Beluga, J&B, Johnnie Walker и Bushmills. От ВИНО И ВИНАРСКИ ИЗБИ в Топ 6 предпочитани марки продължават Santa Sarah, Ooh La La, винарска изба „Едоардо Миролио”, винарска изба „БРАТЯ МИНКОВИ”, Katarzyna и винарска изба TODOROFF. В категория БЕЗАЛКОХОЛНИ НАПИТКИ надпреварата във втори кръг ще се води между сокове BBB, газирани напитки и студен чай Хисар, боза Harmonica, Sprite, газирани напитки ASPASIA и студен чай ЛАКТИМА БАЛКАН. Любимите БУТИЛИРАНИ ВОДИ на българския потребител са Горна Баня, Pirin Spring, трапезна вода „Жива вода”, Хисар, Devin и Бачково. Предпочитаните Топ 6 марки КАФЕ И ТОПЛИ НАПИТКИ са Spetema, KIMBO, Baristo, Jacobs, Pellini и Twinings. Продължаващите във втори етап ЯДКИ, ЧИПС И СОЛЕТИ са солети Harmonica, ядки Детелина, Chio Chips, солети Златна Добруджа, чипс Doritos и ядки Rois. \r\nТоп 6 продукти в ЗАХАРНИ И ИЗДЕЛИЯ са бонбони Черноморец, Ментина, локум и халва „Сладки времена”, Лукчета, Теменужка и 100 грама сладки. Сред предпочитаните ЗАХАРНИ И ИЗДЕЛИЯ – БИСКВИТИ И ВАФЛИ са Престиж, пробиотични вафли Harmonica, бисквити Закуска, бисквити Belvita, бисквити Житен дар и бисквити Еверест. В Топ 6 МЕСНИ ПРОДУКТИ продължават Тандем, Димитър Маджаров, Compass, Каро, Happy Junior и Орехите. Надпреварата в категория МЛЕЧНИ ПРОДУКТИ в следващия етап ще бъде между Harmonica, ЛАКТИМА БАЛКАН, Димитър Маджаров, БОР ЧВОР, LACRIMA и Кисело мляко БИЛЛА. Сред най-предпочитаните МАЙОНЕЗИ, ЛЮТЕНИЦИ И СОСОВЕ са майонеза Краси, сосове Краси, Олинеза, сосове Barilla, Рубикон и Тодорка. А в БИО ПРОДУКТИ И СУПЕР ХРАНИ продължават Harmonica, био млечни продукти ЛАКТИМА БАЛКАН, Fitness Микс Класик, Балев Био Маркет, Зоя.БГ - Био магазин и домашна лютеница Хорцето БИО. \r\nСред предпочитаните Топ 6 брандове в сектор КОЗМЕТИКА са Manhattan cosmetics, Schwarzkopf, Balea, Fa, Refan и Syoss. Продължаващите марки в БИО И НАТУРАЛНА КОЗМЕТИКА са Weleda, alverde, Revive Snails Extract, Doliva, Моята природа и SO'BiOetic. В категория ДЕРМО И МЕДИЦИНСКА КОЗМЕТИКА в Топ 6 предпочитани марки на българския потребител са Biotrade, Bioderma, Eau Thermale Avéne, SVR, Lierac и Bonilash - серум за мигли. В новата категория БЕБЕШКА КОЗМЕТИКА в Топ 6 останаха ABCDerm, Weleda, Sudocrem, Mustela, Klorane и Бочко. Отново нова за това издание категория – БЕБЕШКИ И ДЕТСКИ ПРОДУКТИ, в която напред продължават продуктите на Hipp, Bebivita, Osmoforce, Water Wipes, Thinkle Stars и Colief. В отрасъл АВТОМОБИЛИ най-голям брой потребителски гласове в първи етап събраха Great Wall, Mini Cooper, BMW, Jeep, Merzedes и Opel. А в Топ 6 в категория БЯЛА И ЧЕРНА ТЕХНИКА остават Елдом Инвест, Tesy, Diplomat, Samsung, Indesit и Sony. \r\nПредпочитаните ЗАВЕДЕНИЯ на българския потребител са HAPPY BAR&GRILL, Don Vito, Mr Pizza, Raffy, Дон Домат и SUBWAY. От УЕБ МЕДИИ И САЙТОВЕ най-предпочитани са investor.bg, focus-news.net, cross.bg, MoitePari.bg, Vbox7.com и АБВ поща. В Топ 6 в категория ТЕЛЕВИЗИЯ са отличени NOVA, bTV, KINO NOVA, Bulgaria on air, DIEMA FAMILY и Bloomberg TV Bulgaria. Най-слушаните РАДИА у нас са радио Витоша, FM +, БГ Радио, Radio Fresh, NOVA NEWS и радио Фокус. В отрасъл ТЕЛЕКОМУНИКАЦИИ И ИНТЕРНЕТ продължават Mtel, Vivacom, Telenor, Макс Телеком, Булсатком и blizoo. В категория ЗАСТРАХОВАТЕЛНИ КОМПАНИИ И БРОКЕРИ първенството до момента държат Армеец, Allianz, SDI Застрахователен брокер, Дженерали, Евроинс и NN България. Продължаващите брандове в категория БЪЛГАРСКА МАРКА са Refan, Credissimo, Medix, Alvina, Tesy и Diplomat. За любима БЪЛГАРСКА МАРКА – ХРАНИ И НАПИТКИ в първи етап са отличени Престиж, HAPPY BAR&GRILL, Майонеза Краси, БОР ЧВОР, минерална вода Хисар и Захарни заводи. \r\nВ категория ФАРМАЦЕВТИЧНИ ПРОДУКТИ – КЛАСИЧЕСКИ потребителите са предпочели във втори етап да продължат No Spa, Xyzal, Zyrtec, Magne B6, Allegra и Есенциале Форте. А в Топ 6 на ФАРМАЦЕВТИЧНИ ПРОДУКТИ – ХОМЕОПАТИЧНИ И ДОБАВКИ остават Doppelherz, Магне Б6 Лека нощ, Прополки, Инфлуцид, Mama Natura и Шуслерови соли. Продължаващите ФИНАНСОВИ ИНСТИТУЦИИ във втори кръг са Easy Credit, Credissimo, Profi Credit, Първа инвестиционна банка, Пощенска Банка и NN България. Сред най-харесваните ТУРИСТИЧЕСКИ ХОТЕЛИ И КОМПЛЕКСИ се нареждат ТЕРРА Комплекс, Premier Luxury Mountain Resort, Zornica Sands, Apolonia Resort, Greenlife Sozopol и комплекс „СТАРОСЕЛ”. От ТЪРГОВСКИТЕ ЦЕНТРОВЕ най-много гласове са събрали Serdika Cеnter, Park Center, Sofia Ring Mall, Galleria Burgas, Mall Veliko Tarnovo и Mall Plovdiv. А сред най-посещаваните ТЪРГОВСКИ ВЕРИГИ са LIDL, BILLA, Carrefour, dm, Lilly Drogerie и Технополис. \r\nНадпреварата в ЕЛЕКТРОННАТА ТЪРГОВИЯ поведоха fashiondays.bg, twiggyshop.bg, store.bg, etere.bg, rio.bg и olx.bg. В отрасъл IT И СОФТУЕРНИ ПРОДУКТИ потребителите са изпратили във втори кръг Progress (Telerik), SAP Labs, Cisco Systems, Hewlett Packard Enterprise Company, Microsoft и IBM. Следва новооткритата за тази година категории ЛЮБИМ РАБОТОДАТЕЛ, в която във втори етап продължават Hewlett Packard Enterprise Company, Mtel, SDI Застрахователен брокер, Първа инвестиционна банка, BILLA и БОР ЧВОР. А сред ИНОВАТИВНИТЕ МАРКИ с най-много гласове се нареждат Pharmа Hyaluron, FlipLight светещи дисплеи, Mentalist - Escape Room, Credissimo, HAPPY BAR & GRILL и пробиотични вафли Harmonica. В следващата нова категория ПЕРИЛНИ И ПОЧИСТВАЩИ ПРЕПАРАТИ в Топ 6 продължават Alvina, Lex, Razor, Medix, Persil и Perwoll. А в новооткритата категория ТРАДИЦИОННИ БЪЛГАРСКИ ПРОДУКТИ се класират боза Harmonica, млечни продукти БОР ЧВОР, Българска Роза, Деликатес Житница, винарска изба БОНОНИЯ ЕСТЕЙТ и Винпром Карнобат.\r\nЗа разлика от други класации, \"ЛЮБИМИТЕ МАРКИ\" не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин \"ЛЮБИМИТЕ МАРКИ\" представя не експертното, а потребителското мнение за брандинга.\r\nСледващият (втори) етап на инициативата стартира утре, 13 юни и ще продължи до 20 юни. Класацията се провежда в три етапа. В подбраните 39 категории всеки участник има възможност да определи коя е неговата любима марка. Критерият, по който ще се излъчат марките в отделните категории, е броят на подадените гласове. \r\nВсяка година в класацията „ЛЮБИМИТЕ МАРКИ” взимат участие над 20 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители. \r\nЗа допълнителна информация, моля, не се колебайте да се свържете с Даниела Илиева, +359 886 849 452, ilieva@bgbusiness.com", "date": "2017-06-13", "title": "Започва вторият етап на деветото издание на „ЛЮБИМИТЕ МАРКИ”"}
{"url": "http://www.focus-news.net/news/2017/06/13/2404379/stolichna-obshtina-pomaga-za-realizatsiya-na-inovativni-resheniya.html", "text": "Столична община и Асоциация за развитие на София организират работна среща с победителите от #BG10xEU Хакатон. Срещата ще се състои днес, от 11.00 часа, в зала официална на Столична община, съобщиха от пресцентъра на Столична община. \r\nОтборите победители ще се срещнат с кмета на София Йорданка Фандъкова и представители на ресорни дирекции от Столична община с цел да бъде подпомогнат процеса на развиване и реализиране на проектите, с които спечелиха високата оценка на журито. \r\nПо време на срещата победителите ще получат своите договори за предоставяне на спечелените награди. \r\n#BG10xEU Хакатон се проведе по инициатива на Представителството на Европейската комисия в България и Столична община. \r\nДо финала достигнаха 8 отбора, като първите 5 бяха отличени с парични и предметни награди.", "date": "2017-06-13", "title": "Столична община помага за реализация на иновативни решения"}
{"url": "http://www.focus-news.net/news/2017/06/13/2404377/veliko-tarnovo-predsedatelstvashtiyat-predsedatelstvoto-na-bosna-i-hertsegovina-n-pr-mladen-ivanich-shte-poseti-grada.html", "text": "Председателстващият Председателството на Босна и Херцеговина Н. Пр. Младен Иванич ще посети Велико Търново в рамките на гостуването му в България, съобщиха от пресцентъра на Община Велико Търново. Визитата е насрочена за днес, а Н. Пр. Иванич оглавява делегация от балканската държава. В делегацията влизат също министърът на външните работи Игор Църнадак, посланикът на Босна и Херцеговина у нас Радомир Богданович, българският посланик във федералната държава Августина Цветкова.\r\nН. Пр. Младен Иванич ще бъде приет от кмета на Велико Търново Даниел Панов. В 11.30 часа двамата ще дадат брифинг относно срещата и посещението на чуждестранните гости.\r\nВелико Търново поддържа добри отношения с Баня Лука в Босна и Херцеговина. Преди няколко години предприемачи от този град дариха фиданки за оформянето на парковото пространство в двора на храма „Свети Четиридесет мъченици”. През 2009 г. тогавашният председателстващ Председателството на Босна и Херцеговина Небойша Радманович също гостува във Велико Търново.", "date": "2017-06-13", "title": "Велико Търново: Председателстващият Председателството на Босна и Херцеговина Н. Пр. Младен Иванич ще посети града"}
{"url": "http://www.focus-news.net/news/2017/06/13/2404383/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „Кукуш“ жк. „Захарна фабрика“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nбл. 33, бл. 35, бл. 37, бл. 59, бл. 60, бл. 61, бл. 62, бл. 69, ул. „Кукуш“ №6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 61.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „Милин камък“ кв. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nпо ул. „Милин камък“ от ул. „Криволак“ до ул. „Кръстьо Сарафов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Миджур“ ъгъла с ул. „Милин камък“.\r\nНа 13 юни 2017 г. (вторник), във връзка с подмяна на спирателни кранове на ул. 8 кв. „Враждебна“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. 8, ул. 5, ул. 30, ул.49, по бул. „Ботевградско шосе“ от ул. 8 до ул. 50.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 8 ъгъла с ул. 12.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „Хан Кардам“ кв. „Васил Левски“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nул. „Хан Кардам“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хан Кардам“ №19.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „Цар Симеон Велики“ с. Герман, се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\nул. „Цар Симеон Велики“, ул. „Занаятчийска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон Велики“ъгъла с ул. „Занаятчийска“. \r\nНа 13 юни 2017 г. (вторник), във връзка с подмяна на спирателни кранове на ул. „Мишова орница“ кв. „Симеоново“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Синьо лято“, ул. „Митрополит Партений Зографски“, ул. „Йоасаф Будински“, ул. „Тодор Пеев“, ул. „Боримечката\", ул. „Витошки езера“, ул. „Чичовци“, ул. „Андрей и Константин Петкович“, ул. „Бор“, ул. „Витошки езера“, ул. \"Погледец\" и  ул. „Мишова орница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мишова орница“ ъгъла с ул. „Витошки езера“.\r\nНа 13 юни 2017 г. (вторник), във връзка с реконструкция на уличен водопровод на бул. „Цар Борис III“ кв. „Княжево“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nпо бул. „Цар Борис III“ от ул. „Звездица“ до ул. „Студен кладенец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ ъгъла с ул. „Княжевска“.\r\nНа 13 юни 2017 г. (вторник), във връзка с монтаж на спирателни кранове и водомер на ул. 45 и ул. „Ѝеромонах Гаврил Лесновски“ вилна зона „Симеоново - север“, се налага спиране на водоподаването на клиентите на „Софийска вода”:\r\nот 9:30 до 17:30 на ул. „Ѝеромонах Гаврил Лесновски“, ул. „Цар Иван Владислав“, ул. 53, ул. 45\r\nот 10:00 до 16:00 на ул. „Ѝеромонах Гаврил Лесновски“, ул. 52, ул. 53, ул. 45. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 53 ъгъла с ул. 45; ул. „Ѝеромонах Гаврил Лесновски“ ъгъла с ул. 52.\r\nНа 13 юни 2017 г. (вторник), във връзка с подмяна на сградно водопроводно отклонение на ул. „ВЕЦ Пасарел“ с. Долни Пасарел, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „ВЕЦ Пасарел“, ул. „Божур“, ул. „Акация“, ул. „Щъркелово гнездо“, ул. „Искър“, ул. „Дъбова кория“, ул. „Момина скала“, ул. „Детелина“, ул. „Урвич“, ул. „Хризантема“, ул. „Минзухар“, ул. „Русалка“, ул. „Белия камък“ и ул. „Борова гора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „ВЕЦ Пасарел ъгъла с  ул. „Минзухар“. \r\nНа 13 юни 2017 г. (вторник), във връзка с подмяна на водомерен възел на бул. „Драган Цанков“ жк. „Изгрев“ се налага спиране на водоподаването от 10:30 до 16:30 часа на клиентите на „Софийска вода”, живеещи в района на:\r\nбул. „Драган Цанков“ №37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Драган Цанков“ №37. \r\nНа 13 юни 2017 г. (вторник), във връзка с подмяна на водомерен възел на ул. „Пиер Дегейтър“ жк. „Изток“, се налага спиране на водоподаването от 11:30 до 14:30 часа на клиентите на „Софийска вода”, живеещи в района на:\r\nУл. „Чарлз Дарвин“ - бл. 2 – висока зона;\r\nУл. „Пиер Дегейтър“ – бл. 1, бл. 3 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Ул. „Пиер Дегейтър ъгъла с ул. „Самоков“. \r\nНа 13 юни 2017 г. (вторник), във връзка с подмяна на сградно водопроводно отклонение на ул. „Суходолска“ кв. „Факултета“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nул. „Суходолска“ от жп прелеза до ул. „Суходолска“ №171А, ул. „Полска къпина“, жп линията и ул. 761. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Суходолска“ ъгъла с ул. 764. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-13", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/06/13/2404372/ministar-nikolay-nankov-shte-uchastva-v-diskusiya-za-ustoychiva-mobilnost.html", "text": "Министърът на регионалното развитие и благоустройството Николай Нанков ще участва в дискусията „Устойчивата градска мобилност чрез оптимизиране на транспорта на хора и стоки – източник на атрактивност за територии и удовлетворение за гражданите“. Това съобщиха от пресцентъра на министерството.\r\nФорумът е трети в рамките на конкурса „Екообщина“ и ще се проведе в зала „Мусала“ 2 на хотел „Хилтън“ – София, от 10.00 часа.", "date": "2017-06-13", "title": "Министър Николай Нанков ще участва в дискусия за устойчива мобилност"}
{"url": "http://www.focus-news.net/news/2017/06/13/2404381/natsionalniyat-istoricheski-muzey-zapochva-prouchvaneto-na-krepostta-sostra-kray-troyan.html", "text": "Националният исторически музей (НИМ) започва археологическите проучвания на римската крепост \"Состра\" при с. Ломец, Троянско, с ръководител проф. д-р Иван Христов. Това е поредната 15-та експедиция на НИМ съвместно с Община Троян, Ротари клуб - Троян и Музея на занаятите, съобщиха от пресцентъра на НИМ. През годините в проучванията на римската крепост са участвали и специалисти от Археологическия институт при БАН. Финансирането през този сезон е подсигурено от Община Троян и Ротари клуб. \r\nПрез лятото ще бъдат извършени археологически теренни проучвания на късноантични сгради от постлагерния лагер на Состра. \r\n\"Состра\" е значим римски крайпътен комплекс, разположен в долината на р. Осъм, върху площ от 6 кв.км., който включва укрепен военен лагер (кастел), крайпътна станция (преториум), цивилни селища, светилище на Тракийския конник, античен мавзолей, некрополи и раннохристиянска базилика. \"Состра\" е разположена на трасето на важния военен римски път Ескус ( с.Гиген, Плевенско) - Филипополис (днес град Пловдив). Паралелно с проучванията община Троян подготвя процедури за реализиране на идеен проект за изграждане на посетителски център, туристическа инфраструктура и консервация на всички разкрити през последните десетилетия старини, разкрити при с. Ломец.\r\nЗаданието за реализацията на този проект бе съгласувано от края на миналата година от Националния институт за независимо културно наследство и одобрено от министъра на културата. В археологическите проучвания ще участват работници от близките населени места, както и студенти от софийските университети. \r\nРимската крепост \"Состра\" и едноименната крайпътна станция, както и раннохристиянската базилика „Св.Георги” са обявени за паметници на културата от национално значение. \r\nЕкипът на проф. д-р Иван Христов е спечелил проект по линия на Министерството на културата за финансиране на проучването на ранновизантийската крепост Хрисосотира (крепостта Червенка) при град Черноморец. Така със средства на Министерството на културата след Состра ще продължи прекъснатото проучване на този интересен обект.", "date": "2017-06-13", "title": "Националният исторически музей започва проучването на крепостта \"Состра\" край Троян"}
{"url": "http://www.focus-news.net/news/2017/06/13/2404382/denyat-13-yuni-v-balgarskata-istoriya.html", "text": "На този ден през 1965 г. е открит \"Театър 199\" в София. През 1943 г. е спрян от печат обществено-политическият вестник \"Демократ\". На тази дата през 1909 г. е подписан споразумителен протокол с компанията на Източните железници за откупуването им от България, а през 1865 г. река Дунав е премината от чета членове, на която са Хаджи Димитър, Стефан Караджа, Юрдан Юрданов — Инджето, Петър и Тодор Шиварови.\r\n2006 г.\r\nНидерландия внася ратифицирания Договор за присъединяване на България и Румъния към ЕС при председателството на Италия.\r\nИрландия внася ратифицирания Договор за присъединяване на България и Румъния към ЕС при председателството на Италия.\r\nСофийската градска прокуратура иска седем години затвор за Стефан Софиянски за сделката за Централните хали. Според обвинението бившият кмет и главният счетоводител на общината Антоанета Македонска са извършили престъпление по служба. От техните действия консорциума “Ащром” е получил сградата на Халите и прилежащия терен около сградата за около 9 млн. лева, а Общината получила акции за около 9 хиляди лева. Освен ефективни присъди прокурорите искат двамата подсъдими да заплатят и глоба между 3 и 5 хиляди лева, както и да бъдат лишени от възможността да заемат обществени длъжности за срок от 10 години. Преди пледоариите след почти двучасово обсъждане съдът приема комплексна строително-икономическа експертиза за Централните хали.\r\n2004 г.\r\nМинистерство на финансите представя резултатите от преговорите по финансовите глави 21 и 29. В град Банкя се провежда семинар на тема “Приключването на преговорите по финансовите глави 21 и 29 – 28 ноември 2001 г. – 04 юни 2004 г.” Семинарът е открит от заместник-министъра на финансите Стамен Тасев. Участие взимат Стамен Тасев, заместник-министър на финансите, Любомир Дацов, Атанас Добрев, директор на дирекция “Европейска интеграция” към МФ, Боряна Пенчева, директор на дирекция “Управление на средствата от ЕС” и Ирен Русенова, началник отдел в дирекция “Европейска интеграция”. Атанас Добрев представя предизвикателствата и перспективите за България в резултат на приключването на преговорите с ЕС. \r\nЗаместник-министърът на финансите Любомир Дацов запознава участниците в семинара с договорената финансова помощ за страната от Европейския съюз за периода 2007 – 2009 г. \r\nПреговорният процес по глава 21 “Регионално развитие и координация на структурните инструменти” представя Боряна Пенчева.\r\nОт презентацията на Ирен Русенова става ясно, че първата година на членството ни в ЕС – 2007 г. – вноската на България ще е около 280 млн. евро.\r\n2003 г.\r\nЗавършва посещението на Георги Първанов в Литва. За първи път български държавен глава посещава републиката. По време на визитата президентът се срещна с литовския си колега Роландас Паксас, с председателя на Сейма на Литва Артурас Паулаускас и с министър-председателя Алгирдас Бразаускас. Георги Първанов подчертава ползотворното взаимодействие на двете страни във Вилнюската група, като обръща внимание на сътрудничеството между България и Литва в рамките на НАТО. Президентът Паскас заявява, че Литва подкрепя България в усилията й за присъединяване към ЕС. Георги Първанов и председателя на Сейма на Литва Артурас Паулаускас обсъждат икономическото сътрудничество между двете страни и ролята на парламентите за усъвършенствуване на договорноправната му основа. Ден по-рано е открит българо-литовски бизнес форум. В словото си пред представители на бизнеса от двете страни президентът изтъква предимствата за инвестиране в България – страната извървя огромна част от пътя на своята евроинтеграция, разполага със сериозни гаранции за сигурността на бизнеса, има много добри отношения с всичките си съседи, което я превръща в генератор на сигурност в региона. Във форума участват винопроизводители, представители на фармацевтичната промишленост, на туристическия бизнес, което според българския държавен глава показва вярност към традицията.\r\n2002 г.\r\nВ рамките на еднодневната си визита в Любляна министър-председателят Симеон Сакскобургготски се среща в двореца Бръдо със словенския си колега Янез Дърновшек. Обсъдени са търговско-икономическото сътрудничество между България и Словения и сътрудничеството в областта на туризма. Подчертана е и необходимостта от подписването на спогодби между двете държави за избягване на двойното данъчно облагане, взаимното признаване на сертификатите и резултатите от изпитвания и сътрудничеството в областта на туризма. Към делегацията на словенския премиер се присъединяват министърът на икономиката Теа Петрин и министърът на европейските въпроси Янез Поточник.\r\n2001 г.\r\nПрезидентът на Р България връчва Орден „Стара планина“ първа степен на Антонио Виджиланте, постоянен представител на организацията на ООН за развитие (ПРООН) в Република България\r\n1993 г.\r\nВ обръщение до нацията президентът Желю Желев осъжда грешките на Филип Димитров, които са довели до падането на правителството на СДС. Той заявява, че няма да подаде оставка под натиск с думите \"съм и ще бъда президент\".\r\n1965 г.\r\nОткрит е \"Театър 199\" в София.\r\n1943 г.\r\nСпрян е от печат обществено-политическият вестник \"Демократ\". Органът на Радикалдемократическата партия излиза в София от 15 септември 1905 г. От 1911 г. изданието продължава да излиза под името \"Радикал\". \"Демократ\" е подновен след 9 септември 1944 г. и съществува до 9 февруари 1948 г. \r\nОтначало вестникът излиза веднъж седмично, от втората година - два пъти седмично, а от деветата е всекидневник. Редактори на \"Демократ\" са Ил. Георгов, Н. Найденов, М. Генов и др.\r\n1934 г.\r\nИзлиза последният брой на седмичника за литература, изкуство и обществена мисъл \"ЩИТ\". Началото на изданието е поставено в София на 27 септември 1933 г. Редактор е Л. Стоянов, а сътрудници - Г. Бакалов, А. Тодоров, Н. Хрелков, Г. Караславов, Мл. Исаев, Н. Ланков, Кр. Пенев и др. Художници на “ЩИТ” са П. Георгиев, Ал. Жендов, Ил. Бешков, Ст. Венев и др. Освен с литература, списанието се занимава и с обществено-политически проблеми.\r\n1927 г.\r\nВ София започва да излиза седмичният политически вестник \"La Macedoine\". Близкото до ВМРО (Иван Михайлов) издание съществува до август 1937 г. Директор е С. Евтимов, а главен редактор Д. Чилев.\r\n1913 г.\r\nНа среща в Цариград екзарх Йосиф I и униатският архиепископ Михаил Миров обсъждат възможността за обявяване на уния в македонските земи. Целта е да се защити националната идентичност на македонските българи, които се предвижда след Балканските войни да преминат към Гърция и Сърбия. Това така и не се случва. Свещеник Михаил Миров е ръкоположен за теодосиополски епископ и е издигнат за архиепископ и глава на Католическата българска църква от източния обряд (униати) със седалище в Цариград през февруари 1907 г. Той заема това място до смъртта си на 17 август 1923 г. Михаил Миров е роден в с. Топузларе (днес Зорница), Ямболско. Първоначално завършва Висшата духовна семинария в Цариград, а през 1883 г. приема монашески сан. \r\nПървоначално Униатското движение възниква в резултат на засилването на католическата пропаганда след Кримската война 1853 - 1856 г. Франция и Англия, в стремежа си да отслабят руското влияние на Балканите, изпращат множество католически и протестантски мисионери, които разгръщат силна агитация за откъсване на българите от православието. Турското правителство, заинтересувано от разрушаването на верското единство от отслабването на руското влияние, поддържа Униатското движение. Католическите мисионери обаче не успяват да се похвалят със значителни успехи. Движението не е популярно сред българското население. Само една малка част от обществеността проявява склонност да приеме католицизма и да се откъсне от Цариградската патриаршия и да извоюва независима българска църква. През 1859 г. българите в Кукуш се обявяват за униати. На 18 декември 1860 г. Драган Цанков, архимандрит Йосиф Соколски и др. подписват акт за уния - присъединяване на българската църква към католическата. 80-годишният Й. Соколски е ръкоположен в Рим от самия папа Пий IX за архиепископ на българите униати през март 1861 г. Високата порта признава веднага новообразуваната българска униатска община в Цариград и заточва Иларион Макариополски. Българският народ не приема новосъздадената църква. Той стои зад Иларион Макариополски дори и след заточаването му. Н. Геров и П. Р. Славейков успяват да убедят Й. Соколски да се откаже от унията. Той заминава за Одеса на 6 юни 1861 г. От там отправя послание до българите униати да се върнат към православието. Драган Цанков също се отказва от унията и движението заглъхва. Остават само незначителни униатски групи.\r\n1909 г.\r\nПодписан е споразумителен протокол с компанията на Източните железници за откупуването им от България. Концесионна компания на барон М. фон Хирш сключва договор с Високата порта за построяване и експлоатация на ЖП линии в европейската част на Османската империя през 1869 г. Договорът е ревизиран през 1872 г. През 1870-1874 г. е построена и пусната в експлоатация ЖП линия Цариград-Белово с разклонения от Одрин за Дедеагач и от Търново Сеймен (днес Симеоновград) - за Ямбол. След това е пусната в експлоатация и линията Солун - Скопие - Митровица, която няма пряко отношение към българските земи, както първата, но допринася за икономическото им развитие при условията на феодалните порядки в империята. В желанието си да натрупа бързи и големи печалби, компанията установява високи тарифи за превоз на стоки и пътници. След Освобождението по силата на чл. 10 от Берлинския договор 1878 г. за Княжество България и чл. 21 за Източна Румелия България е задължена да поеме ангажиментите на Високата порта по отношение на \"Източни железници\" в частта им на българска територия. По този начин е грубо нарушен държавният суверенитет на българската държава. Това положение се запазва до септември 1908 г., когато в навечерието на провъзгласяването независимостта на България правителството на Ал. Малинов изземва линиите на компанията на българска територия. По силата на последвалия българо-турски протокол 1909 г. България е задължена да заплати на компанията 42 294 347 златни лева. Това задължение се потвърждава и от руско-турския протокол от 1909 г. и руско-българския протокол от 1909 г. С цената на този откуп България успява да се освободи от присъствието на една чужда компания и да поеме по-нататъшното ЖП строителство в свои ръце.\r\n1902 г.\r\nЗагива в бой с турски войски Марко войвода (Георги Иванов), след предателство на местни гъркомани в леринското село Пътеле (днес Агиос Панталеймонас, Гърция). Марко войвода е известен още с прякорите: Георги Геройски, Марко Лерински. Марко войвода е български военен и революционер, войвода на Вътрешната македоно-одринска революционна организация. \r\nГеорги Иванов е роден през 1862 г. в Котел. През 1883 г. постъпва на военна служба в Княжество България. Той взима участие в Сръбско-българската война и за проявена храброст е удостоен с медал и повишен в чин. През 1895 г. Георги Иванов напуска службата, влиза в редовете на Върховния Македоно-одрински комитет и взима участие в четническата акция от 1895 г. След неуспеха на акцията се връща в армията като подофицер. През 1900 г. се свързва с Гоце Делчев и Гьорче Петров, които го привличат към ВМОРО и го изпращат като войвода в Леринско, където получава псевдонима Марко. Благодарение на военната му подготовка и на организационните способности на Марко войвода, четата му се превръща в школа за подготовка на четници и войводи за цялата революционна организация. \r\n1893 г.\r\nВ София излиза първи брой на вестник \"Свободно слово\". Изданието е орган на първата опозиционна коалиция Съединена легална опозиция. Коалицията е образувана от консерватори, либерали и южнобългарски съединисти. През септември към нея минават и либералите на Драган Цанков. От брой 104 \"Свободно слово\" става орган на Народната партия. Отговорен редактор на вестника е Ст. Петров. Редактори са Ив. Белнеов, Ил. Попов, Д. Иванов, П. А. Клинков и др. \"Свободно слово\" излиза до 31 май 1894 г.\r\n1865 г.\r\nРека Дунав е премината от чета, членове на която са Хаджи Димитър, Стефан Караджа, Юрдан Юрданов — Инджето, Петър и Тодор Шиварови.На тази дата са родени:\r\n1959 г.\r\nРоден е Бойко Борисов. Премиер на България от юли 2009 година. \r\nПрез 1982 г. се дипломира във Висшата специална школа на МВР като инженер по специалността \"Противопожарна техника и безопасност\" с чин лейтенант. Същата година постъпва на работа в Софийско градско управление като командир на взвод, а по-късно е командир на рота. От 1985 г. до 1990 г. е преподавател във Висшия институт за подготовка на офицери и научноизследователска дейност /ВИПОНД/ на МВР. Защитава дисертация по темата \"Психо-физическата подготовка на оперативния състав\" и му е присъдена научната степен \"доктор\". През 1990 г. напуска системата на МВР. През 1991 г. основава фирмата “Ипон-1” ООД, която в момента е сред най-големите охранителни фирми в страната. “Ипон-1” членува в Световната организация на охранителите IАРРА, а Бойко Борисов е персонален член на организацията. От 1978 г. е активен състезател по карате, притежава VII дан. Дългогодишен треньор на националния отбор по карате, както и международен съдия. Организира редица благотворителни инициативи за събиране на пари за деца на загинали служители на МВР.\r\nОт 1 септември 2001 г. е назначен на длъжност главен секретар на МВР с указ №194/2001 г. на президента на Република България, а със заповед на Министъра на вътрешните работи му е присвоено звание “полковник” от МВР. С Указ №32/2002 г. на президента на Република България от 19 януари 2002 г. е удостоен със звание генерал-майор. С Указ №227 на президента на Република България от 25 юни 2004 г. е удостоен със звание генерал-лейтенант.\r\nНапуска поста главен секретар през септември 2005 г. и се кандидатира за кмет на София. Избран е за кмет на града на 5 ноември 2005.\r\nПрез месец март 2006 година регистрира Сдружение “Граждани за европейско развитие на България” (ГЕРБ), като сдружение с нестопанска цел за обществено полезна дейност. Впоследствие прераства в партия ГЕРБ.\r\n1935 г.\r\nРоден е живописецът Георги Йорданов Божилов. Учи декоративно-монументална живопис във ВИИ \"Н. Павлович\" при проф. Г. Богданов. Георги Йорданов Божилов се утвърждава като портретист, пейзажист и майстор на фигуралната композиция: \"Писта\" (1961 г.), \"Пловдив\" (1965 г.), \"Старият Пловдив\" (1969 г.), \"Икар\" II (1978 г.) и много др. Има над 40 самостоятелни изложби в България и в чужбина. Картините му са част от колекции в цял свят.\r\nСлед тежка катастрофа в Бургас умира на 30 май 2001 г.\r\n1884 г.\r\nРоден е Добри Божилов Хаджиянакиев. Слез завършване на основно образование в родния си град той продължава да учи в Търговската гимназия в Свищов. От 1902 г. в продължение на 20 години работи като банков служител. През 1922 г. е назначен за член на Управителния съвет на Българската народна банка, а от 1935 г. до 1938 г. е и нейн управител. Междувременно е привлечен и за преподавател по финансови науки в тогавашния Свободен университет (дн. Университет за национално и световно стопанство). От ноември 1938 г. до 14 септември 1943 г. изпълнява длъжността министър на финансите в кабинетите на Г. Кьосеиванов и проф. Б. Филов. След включването на проф. Б. Филов в състава на Регентския съвет е назначен за министър-председател, който пост заема до 31 май 1944 г. Като шеф на българското правителство провежда политика на засилен терор против съпротивителното движение в страната. Външната му политика е насочена към по-нататъшно обвързване на България с държавите от хитлеристката ос. След 9 септември 1944 г. е осъден от Народния съд на смърт и е разстрелян на 1 февруари 1945 г.На тази дата умират:\r\n1963 г.\r\nУмира Никола Нарев Трайков – български журналист. Той е участник в национално-освободителните борби на Македония. Завършва Славянска филология в СУ през 1914 г. Преподавател е по новогръцки език в СУ в периода 1946 г.-1958 г. По време на Балканската война (1912 г.-1913 г.) се сражава в Македоно-одринското опълчение. Като журналист започва да пише през 1912 г. в солунския български периодичен печат. Открива и изследва неизвестни документи за политическото и културно минало на българския народ в български, румънски, гръцки и др. архивни хранилища. Той е задълбочен изследовател и познавач на делото на българските възрожденци. Автор е на съчиненията: “Манастирът “Пречиста” (1912 г.), “Кичево в миналото” (1913 г.), “Спомените на капитан Васил Вълков” (1930 г.), “Н. Г. Чернишевски” (1953 г.), “Архив на Г. С. Раковски” (т. II-III, 1966 г.), “Преписка на братя Миладинови” (1964 г.).За изготвянето на историческата справка на Агенция “Фокус” са използвани следните източници :\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-13", "title": "Денят 13 юни в българската история"}
{"url": "http://www.focus-news.net/news/2017/06/13/2404384/predstoyashti-mezhdunarodni-sabitiya-za-13-yuni-agentsiya-fokus.html", "text": "Британският министър-председател Тереза Мей ще посочи имената на новите министри в британското правителство и ще проведе среща с председателя на северноирландската Демократична юнионистка партия Арлийн Фостър.\r\n***Британският министър-председател Тереза Мей  ще проведе среща с френския президент Еманюел Макрон, а след това двамата ще присъстват на приятелски футболен мач между националните отбори на страните си. \r\n*** Ирландският парламент ще одобри официално назначаването на Лео Варадкар за министър-председател на страната.\r\n*** Унгарският парламент ще гласува закон, който ще засили контрола върху неправителствените организации, които получават финансиране от чужбина.\r\n***", "date": "2017-06-13", "title": "Предстоящи международни събития за 13 юни (Агенция \"Фокус\")"}
{"url": "http://www.focus-news.net/news/2017/06/13/2404385/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ - Варна Славчо Славов, Пейчо Бюлбюлев, Юлияна Боева и Станислав Иванов ще се срещнат с граждани в дните от 13 до 16 юни, съобщиха от пресцентъра на партията. Приемното време на общинските съветници ще бъде от 14:00 до 16:00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Славчо Славов е на 13 юни, вторник, на Пейчо Бюлбюлев – на 14 юни, сряда, на Юлияна Боева – на 15 юни, четвъртък, на Станислав Иванов – на 16 юни, петък.", "date": "2017-06-13", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/06/13/2404386/gd-granichna-politsiya-9-kilometrova-kolona-ot-tovarni-avtomobili-se-e-obrazuvala-na-izhod-na-balgaro-turskata-granitsa-na-gkpp-kapitan-andreevo.html", "text": "9-километрова колона от  товарни автомобили се е образувала на изход на българо-турската граница на ГКПП \"Капитан Андреево\". Това съобщиха от пресцентъра на ГД \"Гранична полиция\".  Информацията е към 6.00 часа.  На  ГКПП \"Лесово\" колоната от товарни автомобили на изход към 6.00 часа е достигала 3 км. На българо-сръбската, българо-македонската, българо-гръцката и българо-румънската граница трафикът е нормален на всички ГКПП-та.", "date": "2017-06-13", "title": "ГД \"Гранична полиция\": 9-километрова колона от  товарни автомобили се е образувала на изход на българо-турската граница на ГКПП \"Капитан Андреево\""}
{"url": "http://www.focus-news.net/news/2017/06/13/2404387/veliko-tarnovo-v-grada-se-provezhda-desetata-nauchno-prakticheska-konferentsiya-vodim-badeshteto-za-raka.html", "text": "В града се провежда Десетата научно-практическа  конференция „Водим бъдещето за ръка”. Това съобщиха от пресцентъра на Община Велико Търново. Организатори на събитието са Министерство на образованието и науката, Регионално управление на образованието – Велико Търново и педагогическият факултет на Великотърновски университет „Св. св. Кирил и Методий“. Конференцията се провежда под патронажа на министъра на образованието и науката, ректора на ВТУ „Св. св. Кирил и Методий“, областния управител на Велико Търново и кмета на Община Велико Търново. Събитието се провежда в рамките на три дни. Официалното откриване беше на 12 юни в голямата зала на МДТ \"Константин Кисимов\". В първия ден на конференцията бяха представени встъпителни доклади на тема „Поглед към бъдещето на предучилищното образование през погледа на бъдещите учители“ и аудио-визуалния спектакъл „Звук и светлина”. \r\nДнес ще се проведат дискусионни форуми/уъркшоп по инициатива и домакинство на детски градини от област Велико Търново, посещение на културно-исторически забележителности и официална вечеря в Интерхотел Велико Търново. На 14 юни ще се отчетат резултатите от работата по тематичните направления от предходните два дни, ще бъдат обявени резултатите от областния конкурс за детска рисунка и ще се проведе награждаване на победителите.", "date": "2017-06-13", "title": "Велико Търново: В града се провежда Десетата научно-практическа конференция „Водим бъдещето за ръка”"}
{"url": "http://www.focus-news.net/news/2017/06/13/2404388/shte-bade-vadvoren-noviyat-rektor-na-sofiyskata-duhovna-seminariya-sv-yoan-rilski-chudotvorets-arhimandrit-pahomiy.html", "text": "Днес ще бъде въдворен новият ректор на Софийската духовна семинария \"Св. Йоан Рилски Чудотворец\" архимандрит Пахомий, предаде репортер на Агенция \"Фокус\".  Със свое решение Светият Синод на Българската православна църква назначи нов ректор на  Софийската духовна семинария \"Св. Йоан Рилски Чудотворец\", Негово високопреподобие  архимандрит Пахомий, игумен на Дивотинския манастир „Св. Троица\". Той ще бъде въдворен на този пост днес, след вечернята, в присъствието на Светейшия Български патриарх Неофит и  митрополити на БПЦ.\r\nНегово високопреподобие архимандрит  Пахомий е роден през 1978 г.  в София.  На 23 юни 2002 г. е постриган за монах в Дивотниския манастир и дълги години бе игумен на светата обител.\r\nНикола ПЕТКОВ", "date": "2017-06-13", "title": "Ще бъде въдворен новият ректор на Софийската духовна семинария \"Св. Йоан Рилски Чудотворец\" архимандрит Пахомий"}
{"url": "http://www.focus-news.net/news/2017/06/13/2404389/pregled-na-osnovnite-temi-v-dobrudzhanskiya-pechat.html", "text": "„Добрич се побратими с руския град Нижни Новгород“, съобщава на първа страница вестник „Нова добруджанска трибуна“. На официална церемония вчера е бил подписан договор. Българската делегация е била водена от зам.-кметът „Устройство на територията“ арх. Боян Коларов. Той е придружен от председателят на Общинския съвет Иво Пенчев и общинският съветник д-р Явор Милушев. Нижни Новгород е град в централна Русия, със старо наименование Горки, на 400 км от столицата Москва, административен център на Приволжския федерален окръг и Нижеградска област. Разположен е в центъра на Източно-европейската равнина, в местността, където се сливат реките Ока и Волга. Започнал е ремонтът на изпочупените плочки в центъра на Добрич, съобщава изданието. Ремонтните дейности са в рамките на гаранционния срок. Инспекция още през зимния период е установила, че между 70% и 80% от плочките са амортизирани. Пешеходната зона на Добрич бе ремонтирана по проект с европейски средства в периода 2010 – 2012 година. Стойността на дейностите по проекта е била над 5 млн. лв. От спортната страница – „В зала „Русалка“ излъчиха шампионите от ученическите игри по хандбал и тенис на маса“. Възпитаниците на СУ „П. Р. Славейков“, водени от Илияна Илиева, са заели четвърто място на финалите на състезанието. При момчетата от 5 до 7 клас. Златните отличия са завоювали спортисти от град Бургас. Все повече граждани на Добрич използват услугата SMS-паркиране, съобщава на първа страница другият регионален вестник „Добруджанска трибуна“. Това е съобщил кметът на града Йордан Йорданов. Най-активни обаче към момента са гостите на Добрич. На водачите, които не са платили сумата от 1 лв. за час престой ще им бъдат поставяни скоби на колите. „Учители и ученици от Помощното училище „Д-р Петър Берон“ посетиха Великобритания“, съобщава всекидневникът. Международната среща се е състояла от 5 до 9 юни. Тя е част от проекта „Да мислим глобално – да учим заедно“ по програма „Еразъм +“. В международния ден децата от Добрич са изпълнили българско хоро като са поканили присъстващите да се включат в него. „Акция по окопаване на дръвчета в новозасадената гора до фар – Шабла“, съобщава изданието. Това е продължение на подетата през месец април кампания „Да сътворим гора“. Новата акция ще се състои на 15 юни и е организирана от Община Шабла. Вече са засадени бряст, червен дъб, гледичия, цер и черен бор. Създаването на гора включва и последващи грижи за нея.", "date": "2017-06-13", "title": "Преглед на основните теми в добруджанския печат"}
{"url": "http://www.focus-news.net/news/2017/06/13/2404391/denyat-13-yuni-v-svetovnata-istoriya.html", "text": "Според легендата на тази дата през далечната 323 година преди Христа умира Александър Македонски (356 - 323). На тази дата през 1494 г. Христофор Колумб открива остров Исла Де Ла Хувентуд (до остров Пинос) в близост до Куба, а през 1777 г. Маркиз дьо Лафайет пристига в Америка, където се включва в борбата на колониите срещу Великобритания. На този ден през 1895 г. във Франция е проведена първата автомобилна гонка. \r\n2015 г.\r\nМногохиляден митинг в Скопие, основно от етнически албанци, иска оставката на правителството на Никола Груевски и неговия партньор в управляващата коалиция, обвинявайки ги в корупция, престъпни действия и неспазване правата на албанското етническо малцинство.\r\n2014 г.\r\nВенно-транспортен самолет Ил-76 е свален при кацане на летището в Луганск. На борда му е имало над 49 военни които са загинали.\r\n2012 г.\r\nВоенен съд в Тунис осъди задочно бившия президент Зин ал Абидин бен Али на 20 години затвор заради участието му в смъртта на протестиращи в градовете, където започна Арабската пролет. Никой високопоставен чиновник в Тунис до този момент не е признат за виновен за смъртта на над 300 души по време на протестите.\r\n2011 г.\r\nВ Ливан след пет месеца преговори, бе създадено новото коалиционно правителство с премиер Наджиб Микати. Ислямистката партия \"на Аллаха\" (\"Хизбула\") получи 19 министерски кресла, останалите министри са избрани от президента Мишел Сулейман, от Наджиб Микати и от лидера на друзката общност Уалид Джумблат.\r\n2006 г.\r\nАмериканският президент Джордж Буш пристига изненадващо на посещение в Багдад, където се среща с иракския премиер Нури ал Малики и с членове на правителството. Срещата се състои в строго охраняваната Зелена зона в центъра на иракската столица, в присъствието на иракския министър на отбраната Абдел Кадир Мохамед Джасим, на вътрешните работи Джауад Полани и на петрола – Хюсейн ал Шахрастани. \r\nВизитата на американския държавен глава в Ирак е втората от началото на войната през март 2003 г. Първата е през ноември 2004 г. Поради съображения за сигурност иракското правителство не е информирано за посещението. \r\nСлед разговора с Буш иракският премиер заявява, че правителството му е решено да се справи с тероризма, с подкрепата на САЩ, а американският държавен глава отбеляза: “Бъдещето на Ирак е във вашите ръце”.\r\n1998 г.\r\nВ САЩ е продадена кукла Барби за рекордната цена от 26 500 долара.\r\n1991 г.\r\nЕдин от запазените екземпляри от Декларацията за независимост на САЩ е продадена на търг за 2 420 000 долара, което е най-високата цена, плащана някога за печатно произведение.\r\nДекларацията за независимост на САЩ е приета от Петия Континентален конгрес на 4 юли 1776 г. Чрез нея американските колонии обявяват независимостта си от Британия. Текстът е съставен от Т. Джеферсън, Дж. Адамз, Б. Франклин, Р. Шерман и Р. Ливингстън.\r\n1989 г.\r\nЗа първи път в руския телевизионен ефир е излъчено предаване посветено на рок музиката.\r\n1983 г.\r\nАмериканският космически кораб “Пайъниър-10” пресича орбитата на Нептун и става първият обект, дело на човешка ръка, който напуска Слънчевата система.\r\n1967 г.\r\nМосква призовава Обединените нации за действия срещу Израел. Съветът за сигурност към Обединените нации отхвърля исканията на Русия за незабавно приемане на резолюцията, осъждаща Израелската агресия по време на шестдневната война. \r\nДобрите отношения на Русия с Египет мотивират и исканията за изтегляне на Израелските военни части от Арабската територия. Предявяването на тези искания е в резултат на продължилите шест дни сражения, при които Израел напредва на три фронта и увеличава двукратно територията, върху която упражнява контрол. От Израел заявяват, че реализираните военни действия са насочени срещу активизирането на предвижването на войскови арабски части покрай границите.\r\n1966 г.\r\nПодписана е търговска спогодба с Швеция. Кралство Швеция е една от 20-те най-развити страни в света. Основа на икономиката е промишлеността, в която работят 20 % от заетите. Развита е металургия в производство на специална стомана, машиностроенето, корабостроенето, електротехническо и радиоелектронно, включително радиолокационно и навигационно оборудване. Произвежда се оборудване за целулозно-хартиената промишленост. Автомобилостроенето е представено от “Волво” и “Сааб Скания” с леки и товарни автомобили, автобуси. Развита е и дървообработващата и целулозно-хартиената промишленост, химическата, текстилната и хранително-вкусовата промишленост. Водеща роля в селското стопанство има животновъдството в млечно и месно направление - едър рогат добитък, свине, домашни птици, овце. Растениевъдството е ориентирано към производството на фуражи и заема около 3/4 от обработваемата площ. Отглеждат се пшеница, ечемик, овес, картофи и захарно цвекло. Страната изнася машини и оборудване, железни руди, стомана, хартия и картон и др.\r\n1956 г.\r\nАмериканската армия получава своя първи официален флаг.\r\n1944 г.\r\nПо време на Втората световна война Лондон е бомбандиран за първи път от немските ракети \"Фау-1\".\r\n1923 г.\r\nВ Москва е открит Третият пленум на Изпълкома на Коминтерна (ИККИ), който продължава до 23 юни. Взето е решение БКП да вдигне въстание. На 14 юни е изпратена телеграма до ЦК на БКП в този дух, а на 2 юли - и писмо. Генералният секретар на Коминтерна В. Коларов заминава за България, за да наложи новия курс и да подготви вдигането на Септемврийското въстание 1923 г. Целта му е свалянето на сговористката власт в България, установена чрез държавния преврат на 9 юни 1923 г. Макар че превратът предизвиква остра реакция сред значителна част от членовете и съмишлениците на БКП, ЦК на партията преценява акта като борба между \"градската и селската буржоазия\", поради което заема позиция на неутралитет. Тази позиция е утвърдена и на състоялия се в края на юни и началото на юли 1923 г.\r\n1917 г.\r\nПо време на Първата световна война германците за първи път бомбандират Англия не от дирижабли, а от самолети.\r\n1895 г.\r\nВъв Франция е проведена първата автомобилна гонка. Емил Левасо преодолява най-бързо разстоянието от Париж до Бордо и обратно. Средната скорост на машината победител била 24 км/час.\r\n1878 г.\r\nОткрит е конгресът в Берлин за ревизия на Санстефанския договор. Той е свикан по настояване на западноевропейските велики сили и по-специално на Англия и Австро-Унгария. Освен тях в него участват още и представители на Русия, Франция, Германия, Италия и Османската империя, а така също и на някои от балканските страни - Гърция, Сърбия, Румъния и Черна гора. Българският народ, чиято съдба се решава там, не е представен.\r\n1858 г.\r\nСлед взрив на парен котел потъва плаващия по река Мисисипи американски параход “Пенсилвания”. Загиват 160 души.\r\n1777 г.\r\nМаркиз дьо Лафайет пристига в Америка, където се включва в борбата на колониите срещу Великобритания. По-късно, през 1789 г., той взема участие и във Френската революция.\r\n1494 г.\r\nХристофор Колумб открива остров Исла Де Ла Хувентуд (до остров Пинос) в близост до Куба.\r\nМореплавателят Христофор Колумб е роден през 1451 г. в Генуа. През 1476 г.- 1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение, най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция с екипаж от 90 души през 1492 г.- 1493 г. е направена с корабите “Санта Мария”, “Пинта” и “Ниня”. Корабите потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг. Там Колумб акостира на 12 октомври 1492 г. и това става официалната дата на откриването на Америка.На тази дата са родени:\r\n1884 г.\r\nРоден е Добри Божилов Хаджиянакиев. Слез завършване на основно образование в родния си град той продължава да учи в Търговската гимназия в Свищов. От 1902 г. в продължение на 20 години работи като банков служител. През 1922 г. е назначен за член на Управителния съвет на Българската народна банка, а от 1935 г. до 1938 г. е и нейн управител. Междувременно е привлечен и за преподавател по финансови науки в тогавашния Свободен университет (дн. Университет за национално и световно стопанство). От ноември 1938 г. до 14 септември 1943 г. изпълнява длъжността министър на финансите в кабинетите на Г. Кьосеиванов и проф. Б. Филов. След включването на проф. Б. Филов в състава на Регентския съвет е назначен за министър-председател, който пост заема до 31 май 1944 г. Като шеф на българското правителство провежда политика на засилен терор против съпротивителното движение в страната. Външната му политика е насочена към по-нататъшно обвързване на България с държавите от хитлеристката ос. След 9 септември 1944 г. е осъден от Народния съд на смърт и е разстрелян на 1 февруари 1945 г.\r\n1865 г.\r\nРоден е Уилям Бътлър Йейтс – ирландски поет, драматург, есеист и прозаик. Започва да публикува от 20-годишна възраст, а след 4 години отпечатва първата си стихосбирка \"Кръстопътища\" (1889 г.). Възпитан в идеите на прерафаелитите, Йейтс изпитва \"ненавист\" (според собствените му думи) към рационализма и практицизма на съвременността. Още в ранното си творчество изисква от изкуството не само емоционално въздействие върху читателя, но и нравствено влияние. Той е един от създателите на т. нар. Келтска лига - обществен съюз за възраждане на коренния език и преход към литература, базирана на народните традиции. През 1899 г. основава Ирландския литературен театър в Дъблин, чийто директор е в продължение на 40 години. Работи сам върху репертоара на театъра, ориентиран изключително към националния епос и родната история. Създава своеобразна концепция за \"поетически театър\", антитеза на засилващия се натурализъм. Основно негово призвание е поезията, която преминава през различни етапи: в ранното си творчество се увлича от митологията и идеята за \"вечната красота\", а реалността почти не го привлича; преломен в творчеството му е сборникът \"Отговорност\" (1914 г.), след който пише предимно изповедна и гражданска поезия; след Дъблинското въстание от 1916 г. уклонът към мистицизъм е заменен от нов поглед за преоценка на миналото. Автор е на стихосбирките: \"Вятър в тръстиките\" (1889 г.), \"Роза\" (1893 г.), \"Кула\" (1928 г.), \"Вита стълба\" (1933 г.) и др.; поемата \"Пътешествията на Ойсин\" (1889 г.), стихотворението \"Пасха 1916\" (1916 г.). Пише също така и пиесите: \"Графиня Кетлин\" (1892 г.), \"Земята на сърдечните желания\" (1894 г.), \"Дейдре\" (1897 г.), \"Кетлин, дъщерята на Улиен\" (1902 г.); пиеси с маски в традициите на японския театър \"но\"; комедии. През 1926 г. излиза неговата \"Автобиография\", а през 1940 г. (посмъртно)- \"Последни стихове и пиеси\". През 1923 г. е удостоен с Нобелова награда за литература. Умира на 28 януари 1939 г. в Рокбрюн, Франция.На тази дата умират:\r\n1943 г.\r\nУмира Коста Апостолов Солев, известен като Кочо Рацин - македонски национален деец, поет и комунистически активист. \r\nТой е роден на 22 декември 1908 г. във Велес, Македония През 1928 г. в загребското списание “Критика” публикува първото му литературно произведение “Синови глади”, стихотворението е на сръбски език. През 1932 г. заедно с поетите Гьоргьевич и Аксич, Рацин публикува в Скопие стихосбирка на сръбски език “1932”. През 1939 г. Кочо Рацин публикува стихосбирката си “Бели мугри” в Загреб. Тя е написана на велешки диалект и придобива голяма популярност във Вардарска Македония, където тя се разглежда като противопоставяне на опитите за сърбизация на страната. В лексиката и правописната форма, Рацин е под силното влиание на Кръстьо Мисирков и на крачка до по-късно кодифицираната форма на македонския език. Рацин публикува и други стихотворения, разкази и статии на различна тематика. В статиите на историческа тематика, той защитава македонската национална кауза. Кочо Рацин е автор и на шест непубликувани стихотворения на книжовен български език.\r\nОт младежка възраст Кочо Рацин участва в Югославската комунистическа партия. Той е неколкократно арестуван от югославските, а по време на Втората световна война и от българските власти. През лятото на 1943 г. той се присъединява към партизаните в Западна Македония, която тогава се намира под италианска окупация.\r\nКочо Рацин е убит на 13 юни 1943 г. в планината Лопушник, над Кичево, прибирайки се в партизанската печатница. Според друга версия, убийството е инсценирано от партийния комисар Светозар Вукманович-Темпо, отявлен противник на групата на Методи Шаторов-Шарло в партията, която защитавала тезата за българската принадлежност на македонците и на която симпатизирал Рацин.\r\nПървото литературно произведение на Рацин е “Синови глади“, стихотворение на сръбски език, публикувано през 1928 г. в загребското списание „Критика“. Заедно с поетите Гьоргьевич и Аксич през 1932 г. в Скопие публикува стихосбирката на сръбски език „1932“.\r\nРацин публикува и други стихотворения, разкази и статии на различна тематика. В статиите на историческа тематика, той защитава македонската национална кауза.\r\nЕдинствената стихосбирка на Рацин, „Бели мугри“, е публикувана в Загреб през 1939 г. Тя е написана на велешки диалект и придобива голяма популярност във Вардарска Македония, където тя се разглежда като противопоставяне на опитите за сърбизация на страната. \r\nКочо Рацин е автор и на шест непубликувани стихотворения на книжовен български език.\r\nОт младежка възраст Кочо Рацин участва в Югославската комунистическа партия. Той е неколкократно арестуван от югославските, а по време на Втората световна война и от българските власти. През лятото на 1943 г. той се присъединява към партизаните в Западна Македония, която тогава се намира под италианска окупация.\r\nКочо Рацин е убит в нещастен случай, като резултат на негов физически недостатък (бил е малко глух) и след като не отговорил на предупрежденията на охраната, докато се прибирал нощем в партизанската печатница в планината Лопушник, над Кичево. Според друга версия, убийството е инсценирано от партийния комисар Светозар Вукманович-Темпо, отявлен противник на групата на Методи Шаторов-Шарло в партията, която защитавала тезата за българската принадлежност на македонците и на която симпатизирал Рацин.\r\n1938 г.\r\nУмира Шарл Едуард Гийом – швейцарски физик. Той е роден на 15 февруари 1861 г. През 1920 г. получава Нобелова награда за физика. \r\nЗавършва Цюрихския университет през 1883 г., работи в Международното бюро за мерки и теглилки в Севър, където от 1915 г. е директор. През 1883 г.-1889 г. участва в определянето на коефициента на линейно разширение и в сравнението между платиниево-иридиевите еталони за метър. Определя обема на 1 кг вода. Получава серия от сплави от типа инвар, които имат голямо значение за точното приборостроене, метрологията и геодезията.\r\n1894 г.\r\nУмира Николай Николаевич Ге – руски художник. Той е роден на 27 февруари 1831 г. във Воронеж. Работи в Рим (1857 г.-1859 г.) и във Флоренция (1860 г.-1869 г.). Живее в Петербург (от 1870 г.) и в Черниговска губерния (от 1876 г.). Става член-учредител на Дружеството на подвижните художествени изложби. Търси в историята теми със силно гражданско звучене - \"Петър I разпитва наследника Алексей Петрович в Петерхов\" (1871 г., Третяковска галерия). След 1880 г. се връща към евангелските теми и създава цикъл картини за страданията на Христос: \"Христос в Гетсиманската градина\", \"Голгота\" (1893 г.), \"Разпятие\" (1892 г.-1894 г.). Портретите, които рисува, се характеризират с голяма простота, строгост на цветните и композиционните решения и стремеж да се предадат богатството и сложността на духовния мир на човека.За изготвянето на историческата справка на Агенция “Фокус” са използвани следните източници :\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017-06-13", "title": "Денят 13 юни в световната история"}
{"url": "http://www.focus-news.net/news/2017/06/13/2404392/mvr-edin-chovek-e-s-opasnost-za-zhivota-a-25-sa-raneni-pri-katastrofi-prez-izminaloto-denonoshtie.html", "text": "Един човек е с опасност за живота, а 25 са ранени при катастрофи през изминалото денонощие. Това съобщиха от пресцентъра на МВР. В страната са станали 20 пътнотранспортни произшествия, при които да пострадали 25 души. В София са станали 6 тежки и 126 леки произшествия, при които са ранени 8 души.", "date": "2017-06-13", "title": "МВР: Един човек е с опасност за живота, а 25 са ранени при катастрофи през изминалото денонощие"}
{"url": "http://www.focus-news.net/news/2017/06/13/2404393/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-kanalno-otklonenie-na-ul-sofroniy-vrachanski.html", "text": "Въвежда се временна организация на движението за реконструкция на канално отклонение на ул. „Софроний Врачански“. Това съобщиха от пресцентъра на Столична община. До 16 юли 2017 г. се забранява влизането на пътни превозни средства по ул. „Софроний Врачански“, между ул. „Беласица“ и бул. „Княгиня Мария Луиза“ и кръстовище „Софроний Врачански“ – ул. „Круша планина“. \r\nОт 00.00 часа тази нощ до 22 юли 2017 г. се забранява влизането на пътни превозни средства по ул. „Кавала“, между ул. „Опълченска“ и ул. „Странджа“ и кръстовище ул. „Кавала“ – ул. „Странджа“. За същия период се закриват местата за почасово платено паркиране.", "date": "2017-06-13", "title": "София: Въвежда се временна организация на движението за реконструкция на канално отклонение на ул. „Софроний Врачански“"}
{"url": "http://www.focus-news.net/news/2017/06/13/2404397/sport-lp-supersport-sofiya-i-nsa-sofiya-shte-igrayat-na-finala-za-kupata-na-balgariya-pri-zhenite.html", "text": "ЛП Суперспорт (София) и НСА (София) ще играят на финала за Купата на България при жените. Срещата между двата най-добри отбора в женското първенство по футбол ще се играе на 14 юни (сряда) на стадион „Летище“ (до аерогара София) от 17.30 часа.", "date": "2017-06-13", "title": "Спорт: ЛП Суперспорт (София) и НСА (София) ще играят на финала за Купата на България при жените"}
{"url": "http://www.focus-news.net/news/2017/06/13/2404395/burgas-3-000-lv-sa-otkradnati-ot-sklad-v-severnata-promishlena-zona-na-zhk-slaveykov.html", "text": "3 000 лв. са откраднати от склад в Северната промишлена зона на ж.к. \"Славейков\". Това съобщиха от ОДМВР - Бургас. Вчера, около 8.40 часа, във Второ Районно управление - Бургас е получено съобщение за кражба, извършена от частен склад, разположен в Северната промишлена зона в ж.к. \"Славейков\" - установено е, че за времето от 13.00 часа на 10 юни до 08.00 часа на 12 юни, чрез покатерване и преодоляване на метална решетка и последващ натиск на прозорец от алуминиева дограма, е проникнато в частния склад, откъдето е извършена кражба на сумата от около 3 000 лв. Работата по случая продължава от служители на Второ Районно управление – Бургас.", "date": "2017-06-13", "title": "Бургас: 3 000 лв. са откраднати от склад в Северната промишлена зона на ж.к. \"Славейков\""}
{"url": "http://www.focus-news.net/news/2017/06/13/2404398/sofiya-vavezhda-se-vremenna-organizatsiya-na-dvizhenieto-za-polagane-na-asfaltova-nastilka-na-ul-bogatitsa-v-uchastaka-ot-bul-arsenalski-do-bul-dzheyms-baucher.html", "text": "Въвежда се временна организация на движението за полагане на асфалтова настилка на ул. „Богатица”, в участъка от бул. „Арсеналски” до бул. „Джеймс Баучер”, съобщиха от пресцентъра на Столична община. Организация на движението за полагане на последен пласт асфалтова настилка на ул. „Богатица” в участъка от бул. „Арсеналски” до бул. „Джеймс Баучер”. От 00.00 часа на 13 юни 2017 г. до 24.00 часа на 15 юни 2017 г. се забранява влизането на превозни средства в двете посоки, както следва: \r\n- по ул. „Богатица” между бул „Арсеналски” (запад) и бул. „Джеймс Баучер”; \r\n- по ул. „Д. Хаджикоцев” между ул. „Попово” и ул. „Болград”; \r\n- по ул. „Кожух планина” между ул. „Богатица” и ул. „Славище”;. \r\n- по ул. „Цветна градина” между ул. „Богатица и ул. „Славище”. \r\nОт 08.00 часа до 24.00 часа на 16 юни 2017 г. се забранява влизането на превозни средства през кръстовище ул. „Богатица” – ул. „Св. Троица” – ул. „Козяк” – бул. Джеймс Баучер”. \r\nОт 08.00 часа до 24.00 часа на 17 юни 2017 г. по ул. „Богатица” от ул. „Бяла черква” до бул. „Арсеналски” (запад) и по него до ул. „Попово”.", "date": "2017-06-13", "title": "София: Въвежда се временна организация на движението за полагане на асфалтова настилка на ул. „Богатица” в участъка от бул. „Арсеналски” до бул. „Джеймс Баучер”"}
{"url": "http://www.focus-news.net/news/2017/06/13/2404400/reuters-nay-malko-15-dushi-sa-v-neizvestnost-sled-srutvane-na-mnogoetazhna-sgrada-v-keniyskata-stolitsa.html", "text": "Най-малко 15 души са в неизвестност, след като седеметажна сграда се срути в жилищен квартал на кенйската столица Найроби, предава Reuters.\r\nПо данни на спасителните служби инцидентът се е случил в източните предградия на Найроби още в понеделник сутрин. Снимки от мястото на произшествието показват купчини от разрушени бетонни блокове и огънат метал.\r\nНе се привеждат данни за загинали или ранени.Тереза Герова", "date": "2017-06-13", "title": "Reuters: Най-малко 15 души са в неизвестност след срутване на многоетажна сграда в кенийската столица"}
{"url": "http://www.focus-news.net/news/2017/06/13/2404399/kyustendil-narodniyat-predstavitel-kiril-kalfin-organizira-priemen-den-v-grada.html", "text": "Народният представител и областен координатор на ГЕРБ Кирил Калфин организира поредната си приемна за граждани, която ще се състои днес в град Кюстендил. Това съобщиха от пресцентъра на ПП ГЕРБ. Приемният ден ще бъде от 10.00 часа и ще се проведе в офиса на ПП ГЕРБ, намиращ се на бул. \"България\" №25. За да се срещнат и разговарят с народния представител, гражданите могат да се записват предварително в клуба на партията.", "date": "2017-06-13", "title": "Кюстендил: Народният представител Кирил Калфин организира приемен ден в града"}
{"url": "http://www.focus-news.net/news/2017/06/13/2404390/faz-poslanikat-na-frg-v-turtsiya-shte-poseti-deniz-yudzhel-v-zatvora.html", "text": "Дипломатическият представител на ФРГ в Турция, Мартин Ердман, ще посети за първи път задържания в истанбулски затвор кореспондент на националния ежедневник „Ди Велт“ – Дениз Юджел, съобщава вестник Die Frankfurter Allgemeine Zeitung. Визитата, планирана от дълго време, ще се състои в следобедните часове на вторник. \r\nВ началото на април Юджел бе посетен от генералния консул на Германия в Истанбул – Гьорг Биргелен. Германският журналист се намира в затвор в Истанбул от месец февруари насам. Той е обвинен в разпространяването на терористична пропаганда.Тереза Герова", "date": "2017-06-13", "title": "FAZ: Посланикът на ФРГ в Турция ще посети Дениз Юджел в затвора"}
{"url": "http://www.focus-news.net/news/2017/06/13/2404404/stara-zagora-narodnite-predstaviteli-ot-pp-gerb-organizirat-priemni-za-grazhdani.html", "text": "Редовни приемни дни за граждани провеждат народните представители от ПП ГЕРБ – Стара Загора, съобщиха от пресцентъра на партията. \r\nГрафикът им до края на месец юни е следният: Стара Загора\r\n19 юни от 09:00 до 11:00 часа – Радостин Танев;\r\n13 и 20 юни от 10:00 до 12:00 часа – Емил Христов;\r\n26 юни от 10:00 до 12:00 часа - Маноил Манев. \r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” №5.Казанлък\r\n26 юни от 10:00 до 12:00 часа – Борис Кърчев. Записвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” №1.", "date": "2017-06-13", "title": "Стара Загора: Народните представители от ПП ГЕРБ организират приемни за граждани"}
{"url": "http://www.focus-news.net/news/2017/06/13/2404401/burgas-zavedenie-i-bungalo-sa-izgoreli-pri-pozhar-v-kamping-smokinya-v-sozopol.html", "text": "Заведение и бунгало са изгорели при пожар в къмпинг „Смокиня“ в Созопол. Това съобщиха от ОДМВР - Бургас. Днес, около 01.16 часа, в Районно управление – Созопол е получено съобщение за горящо дървено заведение в района на къмпинг „Смокиня“, с неустановени към момента собственици – на място са установени двама свидетели, единият от които ползващ дървено бунгало в близост до заведението. 35-годишният мъж от с. Мрамор, обл. София спял по време на инцидента, но е бил събуден и за това не е пострадал от разразяващия се пожар. От огъня са изпепелени заведението и намиращото се в близост бунгало. Вследствие на пожара няма пострадали хора и каравани. Причината за възникването на инцидента е късо съединение във фритюрник. Пожарът не е умишлен. Работата по случая продължава от служители на Районно управление – Созопол.", "date": "2017-06-13", "title": "Бургас: Заведение и бунгало са изгорели при пожар в къмпинг „Смокиня“ в Созопол"}
{"url": "http://www.focus-news.net/news/2017/06/13/2404402/sofiya-shte-se-sastoi-prozhektsiyata-na-filma-osmiyat-den-na-rezhisyora-zhako-van-dormel.html", "text": "От 19.00 часа във Френския културен институт (пл. „Славейков“ №3) ще се състои прожекцията на филма „Осмият ден“ на режисьора Жако Ван Дормел. Това съобщиха от пресцентъра на Столична община. Това е първата прожекция от цикъла „Живот като на кино. Големи филми за различни хора“, съфинансиран по Програма „Култура” на Столична община. „Осмият ден“ е един голям филм, който разказва историята на различните хора. Филмът е със субтитри и дублаж, прожекцията е с антракт. Входът е свободен.", "date": "2017-06-13", "title": "София: Ще се състои прожекцията на филма „Осмият ден“ на режисьора Жако Ван Дормел"}
{"url": "http://www.focus-news.net/news/2017/06/13/2404406/pregled-na-osnovnite-temi-vav-velikotarnovskiya-pechat.html", "text": "„Бронзовата къща няма да е във В. Търново!“ е заглавие от първа страница на областния всекидневник „Янтра Днес”. Мащабният проект „Бронзовата къща“ на световноизвестния търновски художник Пламен Деянов няма да се реализира в града, какъвто беше първоначалният му замисъл, а в София. Повече за идеята и осъществяването й, прочетете на страниците на ежедневника. \r\n„Весела Лечева, депутат от БСП: С парите за саниране можеше да се оправят пътищата в цяла Северна България“ е друго заглавие от днешното издание. Депутатите от БСП и общинските съветници започват да правят съвместни приемни. Всяка седмица ще се срещаме с хората, ще се започне с проблемите на населените места и ще търсим лостове за решаването им, заяви новият областен председател на БСП във Велико Търново Петко Тюфекчиев. Подробности за идеите на социалистите, научете от всекидневника. \r\n„С богата програма Свищов отбелязва 140 години от освобождението си“, пише още вестникът. Президентът Румен Радев ще присъства на тържествената заря-проверка, с която ще завършат честванията в дунавския град по повод 140-годишнината от освобождението на Свищов. Информация за цялата програма, ще намерите на страниците на „Янтра днес“. \r\n„Спипаха неправоспособни водачи през почивните дни“ е новина от криминалната хроника. На страниците на вестника ще откриете и статия, разказваща великотърновка, която стана дизайнер на прочутите швейцарски ножчета. \r\n„Първите къщи и панорамни заведения ще никнат в гората над Велико Търново“ е заглавие от другия областен ежедневник „Борба“. Вече са издадени първите строителни разрешения за панорамни заведения и луксозни къщи с басейни в бившите гори над Велико Търново, потвърди главният архитект на болярския град Николай Малаков. Подробности за проектите, научете от страниците на ежедневника. „Поставяне на силиконови импланти, корекция на бюста и стягане на корема започва в търновската болница“ е друга тема от всекидневника. Най-новата дейност, която предстои да започне в търновската болница, е поставянето на силиконови импланти. Вече е започнала процедурата, за да може лечебното заведение да извършва подобни интервенции, какви до сега не са правени. Повече  за операциите и кой ще ги прави, прочетете във вестника. „Пак лъхнаха гафове с площада пред Царевец, гаранцията му е изтекла“, пише още ежедневника. Кола влетя в рехава шахта на ул. „Н. Пиколо“, част от новонаправения за 1.2 млн. площад пред Царевец. Инцидентът е станал вчера, а причината за него са разместени павета от лошо положената настилка. Подробности за инцидента, научете от „Борба“. На страниците на днешното издание е поместен и материал за празничната програма по случай 140-годишнината от Освобождението на Свищов.", "date": "2017-06-13", "title": "Преглед на основните теми във великотърновския печат"}
{"url": "http://www.focus-news.net/news/2017/06/13/2404405/komisar-aleksi-stratiev-poslednite-izmeneniya-v-zakona-za-dvizhenie-po-patishtata-znachitelno-shte-namalyat-katastrofite-no-e-neobhodim-nov-variant-s-yasni-reglamentatsii.html", "text": "Последните изменения в Закона за движение по пътищата значително ще намалят катастрофите, но е необходим нов вариант с ясни регламентации. Това каза в сутрешния блок „Добро утро, България“ на Радио „Фокус“ комисар Алекси Стратиев, експерт по пътна безопасност и бивш директор на КАТ. По думите му крайната мярка, до която прибягна МВР с отнемане на книжката за неизплатени глоби, е ефективна до някаква степен, като така се повишава и събираемостта на задълженията. „Мисля, че е сериозна мярка, тъй като предстоят много пътувания, както в страната, така и в чужбина. Тези, които не са си платили глобата, изпадат в една рискова ситуация да им бъде отнето свидетелството по време на път, което би осуетило тяхната почивка. Така че, нека всички онези, които знаят, че дължат глоби да бъдат така добри да ги изплатят своевременно, за да не се случват неприятни неща“, съветва комисар Стратиев. Той обърна внимание, че през лятото пътят е сух, а времето приятно, което предразполага водачите много често да превишават скоростта, с която трябва да се съобразят в конкретния участък. Скоростта е определяща за повишаването на ПТП, а спазването на правилата може да предпази от появата им“, подчерта експертът. Относно разкритите корупционни практики в ДАИ комисар Алекси Стратиев отбеляза, че има логика в това държавата да носи сама отговорността за провеждането на шофьорските изпити, но практиката в ЕС е те да се осъществяват от частни школо, върху които държавата да осъществява контрол. Това е и посоката, в която трябва да се работи и да се почерпи опит, добави още експертът.", "date": "2017-06-13", "title": "Комисар Алекси Стратиев: Последните изменения в Закона за движение по пътищата значително ще намалят катастрофите, но е необходим нов вариант с ясни регламентации"}
{"url": "http://www.focus-news.net/news/2017/06/13/2404403/negovo-velichestvo-tsar-simeon-ii-shte-bade-domakin-na-fehtovalen-turnir-v-dvoretsa-vrana.html", "text": "Негово Величество Цар Симеон II ще бъде домакин на фехтовален турнир в двореца „Врана”. Това съобщиха от пресофиса на Негово Величество Цар Симеон II. На 14 юни, от 14.00 часа, в парка на двореца „Врана” ще бъде проведен фехтовален турнир по случай 80 години от рождението на Н. В. Цар Симеон II.\r\nВ състезанията ще участват 16 талантливи момчета и момичета от майсторския клас 2017 по сабя на Фехтовална академия „Васил Етрополски”. Домакин на събитието ще бъде Н. В. Цар Симеон II.", "date": "2017-06-13", "title": "Негово Величество Цар Симеон II ще бъде домакин на фехтовален турнир в двореца „Врана”"}
{"url": "http://www.focus-news.net/news/2017/06/13/2404407/deputatite-i-obshtinskite-savetnitsi-na-bsp-sofiya-organizirat-postoyanna-priemna-na-ul-lege.html", "text": "Народните представители и общинските съветници на БСП от София откриват постоянна приемна, в която ще се срещат с граждани. Това съобщиха от пресцентъра на ГС на БСП – София. Тя се намира на ул. „Леге\" №10, етаж 1.\r\nПриемната ще работи всеки вторник между 15.00 и 17.00 часа. Всяка седмица на разположение на софиянци ще бъдат различни народни представители, общински съветници и заместник-председатели на Градския съвет на БСП в София. Графикът вече е известен по дати до края на септември и може да бъде намерен и на сайта на БСП - София bspsf.bg.\r\nОткриването на постоянната приемна е част от стратегията на БСП да бъде близо до гражданите и да търси начини за разрешаване на проблемите им. Освен в централата на Градския съвет на БСП в София на улица \"Леге\" №10, народните представители и общинските съветници провеждат приемни и в районите, от които са избрани.\r\nГрафик за приемната на ГС на БСП - София:\r\n- 13 юни: Милка Христова (заместник-председател на СОС) и Жельо Бойчев (народен представител);\r\n- 20 юни: Борис Цветков (общински съветник) и Димитър Данчев (народен представител);\r\n- 27 юни: Владимир Данев (общински съветник) и Михаил Христов (народен представител);\r\n- 4 юли: Николай Николов (общински съветник) и Христо Проданов (народен представител);\r\n- 11 юли: Марин Стоянов (общински съветник) и Петър Витанов (народен представител);\r\n- 18 юли: Иван Таков (общински съветник) и Георги Свиленски (народен представител);\r\n- 25 юли: Ваня Добрева (заместник-председател на ГС на БСП - София) и Антон Кутев (народен представител);\r\n- 1 август: Марин Пенков (заместник-председател на ГС на БСП - София) и Ирена Анастасова (народен представител);\r\n- 5 септември: Калоян Паргов (председател на ГС на БСП - София и председател на групата на БСП Лява България в СОС) и Георги Михайлов (народен представител);\r\n- 12 септември: Милка Христова (заместник-председател на СОС) и Румен Гечев (народен представител);\r\n- 19 септември: Борис Цветков (общински съветник) и Нона Йотова (народен представител);\r\n- 26 септември: Владимир Данев (общински съветник) и Румен Георгиев (народен представител).", "date": "2017-06-13", "title": "Депутатите и общинските съветници на БСП - София организират постоянна приемна на ул. „Леге\""}
{"url": "http://www.focus-news.net/news/2017/06/13/2404411/gen-kircho-kirov-chlenstvo-v-nato-na-stranite-ot-zapadnite-balkani-bi-postignalo-otnositelno-spokoystvie-v-regiona.html", "text": "Членство в НАТО на страните от Западните Балкани би постигнало относително спокойствие в региона, но то може да се реализира единствено след като бъдат постигнати основните критерии за това, заяви в сутрешния блок „Добро утро, България“ на Радио „Фокус“ ген. Кирчо Киров, бивш директор на Националната разузнавателна служба. По думите му, трябва да се оценят опитите на съседна Македония за присъединяване към ЕС и НАТО, което би направило югозападната ни съседка по-сигурна и предвидима. „Трябва да имаме предвид, че един от основните критерии за членство в НАТО и ЕС е наличието на добросъседство. Македония очевидно ще се стреми към това, защото след посещението на Зоран Заев в Брюксел е обявено негово посещение в България“, посочи ген. Киров. \r\n„Що се отнася до Босна и Херцеговина и там нещата са сложни от гледна точка на устройството на това държавно образувание, съставено от три части и което има неустановен, все още нестабилен начин на управление, предвид протекционния принцип, на който се сменят председателите на председателството на републиката, предвид откровените сапаратистки тенденции, изявявани от ръководството на Република Сръбска и предвид аспирациите от страна на Сърбия към Босна и Херцеговина, пречупени през призмата на близките отношения с Република Сръбска“, коментира ген. Киров. \r\nТой допълни, че конфликтните процеси на Балканите продължават, като се развиват на различни етапи и периоди. Ролята на България значително се е променила през годините, като страната ни е важен фактор, както за решаване на проблемите на полуострова, така и гарант на сигурността. „Необходимо е обаче да се обърне сериозно внимание на службите за сигурност, тяхното финансиране и недобрата кадрова политика“, каза още ген. Кирчо Киров.", "date": "2017-06-13", "title": "Ген. Кирчо Киров: Членство в НАТО на страните от Западните Балкани би постигнало относително спокойствие в региона"}
{"url": "http://www.focus-news.net/news/2017/06/13/2404408/dimitar-margaritov-kzp-komisiyata-za-zashtita-na-potrebitelite-sledi-za-korektnoto-obyavyavane-na-tsenite-i-usloviyata-za-polzvane-na-uslugite-na-plazha.html", "text": "През активния летен туристически сезон Комисията за защита на потребителите (КЗП) ще следи за коректното обявяване на цените и условията, при които се предоставят услугите на плажа като отдаване под наем на плавателни средства и ползването на различни атракциони край брега. Това съобщи председателят Димитър Маргаритов в „Денят започва” по Българската национална телевизия (БНТ), съобщиха от пресцентъра на КЗП. \r\nПилотните проверки на Комисията през миналия месец показват, че дори обектите с проблеми в минали периоди са готови да отворят врати. „Това, което наблюдавахме особено през миналия сезон и имаше известен негативен оттенък, е че в началото сме силни, но малко трудно държим фронта до края. Когато целта е да развиваме по-дълъг летен сезон, би трябвало търговците да си дават сметка, че трябва да запазят нивото на предоставяните от тях услуги до края на сезона, когато и да е той”, отбеляза председателят. \r\nМаргаритов акцентира върху покупките, свързани с подготовката на лятната почивка и плажа. „Ние обръщаме внимание на това в началото на летния сезон, отправяйки някои предупреждения, които биха могли да способстват да се избегнат рисковете, особено когато става дума за по-младите и за децата. Първият и много важен момент, който касае нашата дейност като контролен орган, е да не допускаме на пазара да се разпространяват и съответно хората да закупуват надуваеми артикули за своите деца, които могат да бъдат опасни, т.е. да не отговарят на въведените със съответните стандарти изисквания и по този начин рисковете да се стигне до инцидент да станат много по-големи. Вторият момент – родителите трябва да бъдат особено внимателни дори тогава, когато става дума за напълно безопасни надуваеми артикули. Това е посочено и със съответните предупредителни надписи върху тях – че децата в никакъв случай не бива да бъдат оставяни без надзор и родителите не трябва да се предоверяват на това, че детето е снабдено с такъв тип надуваем артикул, който го улеснява при влизането му във водата”, обясни той. \r\n„Тези артикули би трябвало да бъдат винаги в ярки цветове, по тях да няма остри ръбове, всички повърхности да са заоблени. Средствата, с които се вкарва въздух в тях, трябва да могат да се прибират така, че да няма изпъкване от повърхността на самия артикул. Има серия от предупредителни надписи във връзка с безопасното ползване. Когато родителите имат съмнения или липсва информация, трябва да я поискат от търговеца. Ако той не е в състояние да им я предостави, следва да ни сигнализират, за да извършим проверка”, каза още Маргаритов. Той добави, че по отношение безопасността на този тип изделия компетентен орган е и Държавната агенция по метрологичен и технически надзор, с която могат да бъдат извършвани и съвместни проверки. И допълни, че благодарение на добрата координация с Агенция „Митници” Комисията е задържала такива стоки още на границите, тъй като те често не са българско производство, а идват от Далечния изток. Маргаритов припомни случая от миналата година, когато по такъв начин бяха задържани над 8 000 надуваеми артикула, предназначени за летния сезон. „С това успяхме да предотвратим разпространението на пазара на значително количество опасни стоки от този тип. Ако се позовем на статистиката, ще видим, че около 15% от всички уведомления, които обменяме с нашите колеги от европейските държави по т нар. система RAPEX за бърза обмяна на информация за опасни стоки, са точно такъв тип надуваеми артикули, повечето от които са предназначени за деца”, посочи председателят.", "date": "2017-06-13", "title": "Димитър Маргаритов, КЗП: Комисията за защита на потребителите следи за коректното обявяване на цените и условията за ползване на услугите на плажа"}
{"url": "http://www.focus-news.net/news/2017/06/13/2404412/stara-zagora-zam-kmetat-krasimira-chahova-uchastva-vav-forum-na-pobratimeni-gradove.html", "text": "Зам.-кметът на Община Стара Загора Красимира Чахова участва във Форума на българските и руските побратимени градове, който се проведе в курорта Златни пясъци край Варна. В него участваха представители на 14 руски града и на 12 български общини. Това съобщиха от пресцентъра на Община Стара Загора. Организатори на събитието бяха Община Варна и Националното сдружение на общините в Република България. На форума присъстваха министърът на туризма Николина Ангелкова, посланикът на Руската федерация Анатолий Макаров,  генералният консул на Руската федерация във Варна Сергей Лукьянчук и др.\r\nМинистър Ангелкова акцентира, че Русия е много важен генериращ пазар за българската туристическа индустрия. През 2016 г., която бе рекордна за отрасъла с над 8,2 млн. посещения на чуждестранни туристи, Федерацията зае четвърто място в класацията на НСИ с 580 хил. визити и ръст около 20% спрямо 2015-а, като през летните месеци този скок стигна 30% за идващите с цел почивка и ваканция. Възможностите обаче са още по-високи и ние не спираме активно да работим за привличане на повече туристи от Русия. Потенциалът на страната ни като целогодишна дестинация е много по-голям с разнообразни оферти за специализирани услуги, които успешно се комбинират с масовия отдих. Това са офертите за екскурзии из вътрешността на България, балнео- и СПА процедури, посещения в голф комплексите по Черноморието, културно-исторически обиколки, фестивални програми, гурме и винени дегустации, опознавателни маршрути, етнографски прояви и т.н., подчерта министър Ангелкова.Тя изрази увереност, че настоящият сезон ще даде също добри показатели. Очакванията са за 7-10% ръст за годината и ние работим много мобилизирано с бизнеса и чуждестранните си партньори, каза още Ангелкова и съобщи, че е факт ръст на заявените ранни полети и чартърни линии. Нашата страна ще приветства варианта за чартърна линия между Самара и Варна, а министерството ще продължи активно да участва във всеки форум за насърчаване на българо-руските отношения, стана ясно от думите на министъра.\r\n\"83 града и градски окръзи от Руската федерация са побратимени с български градове, 4 града са в процес на подписване на съглашения, а 3 - търсят контакти. В България такива градове са 66.  Уверен съм, че сътрудничеството между нашите градове ще се развива успешно не само в сферата на културно-хуманитарните области, но и по линия на търговско-икономическите връзки, вкл. в секторите на малките и средни предприятия.\", каза посланик Макаров. Той допълни, че от началото на 2017 г. има тенденция към оживление на руско-българските търговско-икономически отношения, а м.г. в България са пребивавали около 600 000 руски туристи, като се очаква ръст до 40%. \r\nВ рамките на събитието се проведе двустранна работна среща между зам.-кмета Красимира Чахова и делегацията от гр.Самара, водена от кмета на града Олег Фурсов. \r\nПо традиция участниците във форума  посадиха дръвче.", "date": "2017-06-13", "title": "Стара Загора: Зам.-кметът Красимира Чахова участва във форум на побратимени градове"}
{"url": "http://www.focus-news.net/news/2017/06/13/2404410/burgas-3-000-evro-i-200-000-rubli-sa-otkradnati-ot-apartament-ul-evropa-v-pomorie.html", "text": "3 000 евро и 200 000 рубли са откраднати от апартамент ул. \"Европа\" в Поморие. Това съобщиха от ОДМВР - Бургас. Вчера, около 12.40 часа, в Районно управление - Поморие е получено съобщение от 59-годишен руски турист, отседнал в Поморие, за това, че чрез взломяване на входната врата на апартамента му, разположен на ул. \"Европа\", е извършена кражба на сумата от 3 000 евро, 200 000 рубли, 6 щатски долара и 13 български лева. Работата по случая продължава от служители на Районно управление – Поморие.", "date": "2017-06-13", "title": "Бургас: 3 000 евро и 200 000 рубли са откраднати от апартамент ул. \"Европа\" в Поморие"}
{"url": "http://www.focus-news.net/news/2017/06/13/2404409/numan-kurtulmush-vitsepremier-na-turtsiya-pregovorite-s-rusiya-za-s-400-prodalzhavat-uspeshno-no-vse-oshte-nyama-sporazumenie.html", "text": "Турско-руските преговори за доставката на зенитно-ракетната система С-400 продължават успешно, но все още няма признак за споразумение. Това заяви вицепремиерът на Турция Нуман Куртулмуш, съобщава вестник Daily Sabah.\r\nВ отговор на въпрос за доставката на първите С-400 през 2019 г. Куртулмуш каза, че за да бъде изпълнена такава, най-напред би трябвало да бъде подписан договор. \r\n\"Преговорите продължават успешно, но те все още не са на етап подписване на споразумение. След като стигнем до постигане на споразумение, можем да говорим за процеса на доставка\", коментира турският вицепремиер, допълвайки, че се надява преговорите да бъдат финализирани след продължителната поредица от разговори. \r\nМосква и Анкара започнаха преговори в отбранителния сектор скоро след затоплянето на двустранните отношения през август 2016 г. С-400 е ново поколение руска ракетна система, която досега Москва е продала единствено на Китай и Индия. .Тереза Герова", "date": "2017-06-13", "title": "Нуман Куртулмуш, вицепремиер на Турция: Преговорите с Русия за С-400 продължават успешно, но все още няма споразумение"}
{"url": "http://www.focus-news.net/news/2017/06/13/2404414/sofiya-vavezhda-se-vremenna-organizatsiya-na-dvizheneto-za-provezhdaneto-na-sabitie-v-posolstvoto-na-kralstvo-shvetsiya.html", "text": "Въвежда се временна организация на движенето за провеждането на събитие в посолството на Кралство Швеция. Това съобщиха от пресцентъра на Столична община. От 12.00 до 20.30 часа днес се забранява престоят и паркирането на пътни превозни средства, с изключение на автомобилите на гостите, поканени на приема на ул. „Ген. Гурко”, между ул. „Дякон Игнатий” и ул. „Княз Александър І”, от страната на хотела.", "date": "2017-06-13", "title": "София: Въвежда се временна организация на движенето за провеждането на събитие в посолството на Кралство Швеция"}
{"url": "http://www.focus-news.net/news/2017/06/13/2404413/pazardzhik-okrazhniyat-sad-shte-gleda-porednoto-delo-sreshtu-bivshiya-kmet-na-obshtina-rakitovo-emiliya-elenkova.html", "text": "Окръжният съд в Пазарджик ще гледа поредното дело срещу бившия кмет на Община Ракитово Емилия Еленкова, съобщиха за Радио „Фокус“ – Пазарджик от пресцентъра на съда. Делото е образувано по внесен обвинителен акт от Окръжна прокуратура – Пазарджик. Срещу Еленкова е повдигнато обвинение за престъпление по служба за това, че в периода 18 август 2011 г. – 8 септември 2011 г. в качеството си на длъжностно лице – Кмет на Община Ракитово е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието ѝ са настъпили значителни имуществени вреди за Общината в размер на 256 297.54 лв. Началото на съдебното заседание е в 9.30 часа, съдия-докладчик е Георги Веселинов.", "date": "2017-06-13", "title": "Пазарджик: Окръжният съд ще гледа поредното дело срещу бившия кмет на Община Ракитово Емилия Еленкова"}
{"url": "http://www.focus-news.net/news/2017/06/13/2404418/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Времето р тихо и ясно. Температурите по най-високите части на върховете са над 0 градуса. Съоръженията никъде не работят. В района на връх Ботев, по високите части на Рила и Пирин по стръмните места все още има преспи , преминаването през които крие опасност за живота на хората. От ПСС препоръчват да се избягва преминаването през преспите. Няма регистрирани инциденти през изминалото денонощие.", "date": "2017-06-13", "title": "ПСС: Добри са условията за туризъм в планините"}
{"url": "http://www.focus-news.net/news/2017/06/13/2404394/24-vesti-za-makedonskoto-chlenstvo-v-es-e-neobhodima-podkrepata-na-sasednite-darzhavi-podcherta-zoran-zaev.html", "text": "За присъединяването към Европейския съюз Македония има нужда от подкрепата на съседните държави. Това заяви министър-председателят Зоран Заев в рамките на първото си официално посещение в Брюксел след поемане на премиерския пост, предава електронната медия „24 Вести“.\r\nПриоритет за Македония са реформите в съдебната система, върховенството на закона и публичната администрация, подчерта Заев след срещите с европейските лидери. Той изрази надежда, че ЕС ще поднови преговорите за членство на Македония, която има статут на кандидат за присъединяване към Общността от 2005 г. насам. \r\n\"Имаме намерение да придвижим Македония  бързо към пълна интеграция в ЕС, съответно по стъпките, които предстоят, чрез разговори и включване на опозицията, гражданското общество и всички други заинтересовани страни, които имат възможност да помогнат в процеса“, отбеляза македонският премиер.Тереза Герова", "date": "2017-06-13", "title": "\"24 Вести\": За македонското членство в ЕС е необходима подкрепата на съседните държави, подчерта Зоран Заев"}
{"url": "http://www.focus-news.net/news/2017/06/13/2404416/stara-zagora-grosmaystor-anatoli-karpov-gostuva-na-shahmaten-turnir-v-grada.html", "text": "Световният шампион по шахмат Анатоли Карпов ще посети Стара Загора и ще открие XI-я турнир по шахмат за деца „Тракийско конче“. Това съобщиха от пресцентъра на Община Стара Загора. Децата шахматисти от едноименния старозагорския клуб с вълнение очакват и се подготвят за срещата си с именития спортист, съобщи Таня Михайлова от Народно читалище \"Георги Бакалов 1933\", което заедно с Община Стара Загора е организатор на турнира. Откриването е на 17 юни 2017 г. от 10.00 ч. в общинската спортна зала \"Иван Вазов\". До момента за участие в турнира са се записали над 120 деца от Стара Загора, Свиленград, Пловдив, Казанлък, Раднево и др. Ще участват деца и от другия старозагорски клуб \"Траяна\".\r\nКласираните на първите три места ще получат парични награди и медали, а останалите - грамоти. \r\nПрограмата на гросмайстора в Стара Загора включва среща с любители шахматисти в парк „Пети октомври“ в 11.00 ч., посещение на Мемориалния комплекс „Бранителите на Стара Загора“ и други забележителности на града.\r\nАнатоли Карпов е 12-тият световен шампион по шахмат. Печели титлата в полуфинален мач срещу Виктор Корчной, тъй като световният шампион Боби Фишер не защитава титлата си. Остава в историята с невероятните си сблъсъци с Гари Каспаров, които след над 100 партии са с лек превес за Каспаров. Велик майстор на позиционната борба, ендшпилите и най-вече профилактиката и разгадаване замислите на противника. С голям принос за превръщане на шаха в професионален спорт. Роден на 23 май 1951г. в Русия, световен шампион от 1975 до 1985 г., Карпов е спечелил над 150 турнира.", "date": "2017-06-13", "title": "Стара Загора: Гросмайстор Анатоли Карпов гостува на шахматен турнир в града"}
{"url": "http://www.focus-news.net/news/2017/06/13/2404415/der-spiegel-v-razgara-na-ramadan-myusyulmanite-v-germaniya-planirat-mashtabna-demonstratsiya-sreshtu-terorizma.html", "text": "Манчестър и Лондон, Кабул и Багдад –  тези четири града през последните седмици бяха потопени в кръв от терористични нападения, извършени от ислямисти в свещения за мюсюлманите месец Рамадан. Сега изповядващите ислям в Германия призовават мюсюлманите в страната да се включат в мащабна демонстрация срещу тероризма, която ще се проведе в края на тази седмица в рейнския град Кьолн, съобщава изданието Der Spiegel. \r\n„Ние, мюсюлманите, трябва да се разграничим колкото е възможно повече от извършителите и да допринесем за техния социален остракизъм\", подчерта ислямският учен Ламия Кадор пред местни медии, допълвайки, че е необходимо мюсюлманите да осъдят ислямисткия тероризъм и да поемат общ ангажимент за „отворено и плуралистично общество“. \r\nКадор е сред организаторите на мирното шествие в Кьолн. „Искаме да изкрещим на тези престъпници: Стига ни!“, заяви Таред Мохамед, още един от инициаторите на събитието. Тереза Герова", "date": "2017-06-13", "title": "Der Spiegel: В разгара на Рамадан: Мюсюлманите в Германия планират мащабна демонстрация срещу тероризма"}
{"url": "http://www.focus-news.net/news/2017/06/13/2404417/kyustendil-razbit-e-bankomat-v-boboshevo-stoynostta-na-otkradnatite-pari-ne-e-ustanovena.html", "text": "Разбит е банкомат в Бобошево, съобщиха от Областна дирекция на МВР – Кюстендил. Устройството е взломено тази нощ, сигналът е постъпил в полицията в 2.37 часа. Отнети са касетите с неустановена сума пари. Предприети са незабавни действия по установяване на извършителите от служители на Районно управление – Дупница и Областна дирекция на МВР – Кюстендил.", "date": "2017-06-13", "title": "Кюстендил: Разбит е банкомат в Бобошево, стойността на откраднатите пари не е установена"}
{"url": "http://www.focus-news.net/news/2017/06/13/2404419/pregled-na-osnovnite-temi-v-blagoevgradskiya-pechat.html", "text": "„57 туристи от Пиринско оцеляха на косъм на път за плаж в Гърция, автобусът им аварира в движение“ е водещото заглавие на вестник „Струма“. В статията пише още, че 57 души от Благоевград, Симитли, Разлог и Сандански чакаха с нетърпение да се отстрани аварията и да потеглят за Гърция. От челото на вестника четем още, че злато и сувенири за 25 000 лв. задигнаха от дома на 35-г. от Сандански докато е на работа. От първа страница ежедневникът информира още, че санданчанинът Людмил Карамитов освободен от поста в Министерство на спорта. „32-годишна майка на две деца изпадна в кома след пропуснати дози инсулин, спасиха я в реанимация на МБАЛ - Благоевград“. На първа страница пише още, че „Над 400 болнични с диагноза „Болки в дясното коляно“ на миньори от Бобов дол предаде на ТЕЛК заради съмнения, че са издадени на здрави хора. От ТЕЛК- Дупница съобщиха, че до месец ноември едва ли ще успеят да прегледат всички болнични листове на миньорите, представени от НОИ.\r\n„Кошмар! Мечка удуши 450 кг крава на бизнесмена Елен Георгиев само на 400 м от последните къщи в Сапарева баня“ е водещото заглавие на „Вяра“. В дописката пише още, че приятелят на собственика Велко Кюнчарски намерил трупа разказва, че са изядени краката, плешка и част от вътрешностите на животното. Шефът на лесничейството Алащинов казва, че двамата са виделу стъпки от хищника в района на параклиса „Св. Тодор“. Още едно заглавие от челото на ежедневника: „Емил Христов забрани двете 10-минутни почивки в ТЕЦ „Бобов дол“, заварчикът Бойко Борисов: Бавят заплатите, сега и до тоалетна не можем да ходим“.", "date": "2017-06-13", "title": "Преглед на основните теми в благоевградския печат"}
{"url": "http://www.focus-news.net/news/2017/06/13/2404421/vitsepremierat-valeri-simeonov-srednoto-obrazovanie-tryabva-da-se-obvarzhe-s-ikonomicheskite-nuzhdi.html", "text": "Средното образование трябва да се обвърже с икономическите нужди. Това каза вицепремиерът по икономическата и демографската политика Валери Симеонов в предаването „Денят започва“ по БНТ.  Като мерки срещу демографската криза вицепремиерът предложи държавни стипендии за младежите и обвързване на икономическите нужди на различните райони със средното образование.  „Например нормално е в областите Добрич, Варна и Бургас приоритет да се дава на образованието на кадри в туризма, а също и на кадри в земеделието,\tкоето да осигури един тил, пояс, прилежащ към крайбрежието, в който да се отглеждат еко зеленчуци, еко плодове и т.н. Всички тези неща предопределят профила на образованието, но той трябва да е обвързан с конкретните нужди на икономиката“, посочи Валери Симеонов. \r\nПо думите му трябва да се насърчава оставането на младите хора в България. „България е нашата родина. Трябва в края на краищата не само да очакваме от нея, но и ние да сме готови нещо да дадем“, каза още той.", "date": "2017-06-13", "title": "Вицепремиерът Валери Симеонов: Средното образование трябва да се обвърже с икономическите нужди"}
{"url": "http://www.focus-news.net/news/2017/06/13/2404424/kyustendil-za-chetvarta-poredna-godina-selo-shishkovtsi-e-domakin-na-plenera-v-duha-na-maystora.html", "text": "За четвърта поредна година село Шишковци е домакин на пленера „В духа на Майстора”. Това съобщи за Радио „Фокус” – Кюстендил Валентин Господинов, директор на художествена галерия „Владимир Димитров – Майстора”. Културният институт е основният организатор на проявата, в партньорство с Община Кюстендил и кметството на село Шишковци. Официалното откриване на пленера е от 11.00 часа в къща музей „Владимир Димитров – Майстора” в село Шишковци. Тази година в пленера участват 14 студенти и 2 преподаватели от Националната художествена академия. „Участниците в пленера ще черпят вдъхновение от красивата природа на Земенското дефиле, Скакавишкия водопад и Кюстендилското поле”, каза Валентин Господинов. Пленерът ще продължи до 23 юни, когато в градската галерия ще бъде открита изложба със сътворените през тези дни творби от студентите. Програмата има и съпътстващи събития.\r\nВенцеслав ИЛЧЕВ", "date": "2017-06-13", "title": "Кюстендил: За четвърта поредна година село Шишковци е домакин на пленера „В духа на Майстора”"}
{"url": "http://www.focus-news.net/news/2017/06/13/2404396/vratsa-kasatsionna-zhalba-e-postapila-sreshtu-reshenie-na-administrativniya-sad-po-deloto-za-prekratyavane-na-palnomoshtiyata-na-kmeta-na-s-galiche.html", "text": "В Административен съд – Враца постъпи касационна жалба против Решение № 189/05.06.2017 г., постановено по адм. дело № 302 по описа на съда за 2017 г. С обжалваното решение е отменено като незаконосъобразно решението на ОИК – Бяла Слатина, с което е отказано предсрочното прекратяване на пълномощията на Кмета на Кметство с. Галиче. Това съобщиха от пресцентъра на Административен съд - Враца.\r\nЖалбата е подадена в установения от закона 7-дневен срок от процесуалния представител на заинтересованата страна – Кмет на с. Галиче. В нея е застъпено становище, че решението на АдмС – Враца е неправилно и е отправено искане към Върховните магистрати да го отменят, като вместо него постановят друго, с което да потвърдят решението на ОИК – Б. Слатина.\r\nВ писмен отговор от ОИК – Бяла Слатина споделят изцяло мотивите в касационната жалба.\t\r\nОт Районна прокуратура – Б. Слатина в законоустановения 3-дневен срок постъпи Възражение, с което е отправено искане до Върховния административен съд да остави в сила решението на Административен съд – Враца, като правилно и законосъобразно, а касационната жалба като неоснователна да остави без уважение.\r\nДелото е изпратено по компетентност на Върховен административен съд за разглеждане и произнасяне.", "date": "2017-06-13", "title": "Враца: Касационна жалба е постъпила срещу решение на Административния съд по делото за прекратяване на пълномощията на кмета на с. Галиче"}
{"url": "http://www.focus-news.net/news/2017/06/13/2404423/plovdiv-okrazhniyat-sad-shte-gleda-delo-sreshtu-obvineni-za-darzhane-i-razprostranenie-na-falshivi-evro-v-golemi-kolichestva.html", "text": "Окръжният съд в Пловдив ще гледа дело, образувано по протест на прокуратурата и жалби на подсъдимите за държане и разпространение на фалшиви евро в големи количества. Това съобщиха за Радио „Фокус” - Пловдив от пресцентъра на Съдебната палата. Петър Павлов е осъден на две години и осем месеца лишаване от свобода по обвинение, че на 13 май 2011 г. в Пловдив и в Първомай е пазил предмети, материали и елементи за защита на паричните знаци за банкноти с номинал 500 евро, за които е знаел, че са предназначени за подправка на парични знаци – неистински банкноти от 500 евро. Със същата присъда Румен Николов е осъден на четири години лишаване от свобода, като е признат за виновен в това, че в периода 28 април 2011 г. – 2 май 2011 г. в Пловдив и София при условията на продължавано престъпление, е прокарал в обръщение на служители под прикритие подправени парични знаци, като е знаел, че са подправени. Румен Николов е признат за виновен и в това, че на 13 май 2011 г. в Пловдив, е държал подправени парични знаци в големи количества.\r\nГрупата бе задържана при полицейска операция „Еврото“ през 2015 г. в Пловдив. У подсъдимия Румен Николов бяха открити 404 броя фалшиви банкноти с номинал от 500 евро. В периода от 28 април до 2 май 2011 г. в Пловдив и София при условията на продължаващо престъпление той е прокарал в обръщение на служители под прикритие подправени парични знаци според обвинителния акт. Фалшивите пари са били изготвяни от Петър Петров в село Татарево, Първомайско. При задържането на групата е било установено, че тя укрива и предмети, материали, оръдия, предназначени за подправка на банкноти от 500 евро. Според обвинението у Петров е била намерена флашка с файлове на различни елементи от купюрите за фалшифициране.\r\nДелото е в 13.30 в зала 1.\r\nЦветана ТОНЧЕВА", "date": "2017-06-13", "title": "Пловдив: Окръжният съд ще гледа дело срещу обвинени за държане и разпространение на фалшиви евро в големи количества"}
{"url": "http://www.focus-news.net/news/2017/06/13/2404425/the-copenhagen-post-daniya-prekratyava-satrudnichestvoto-s-palestinska-npo-zaradi-skandal-s-terorist.html", "text": "Дания прекрати сътрудничеството си с палестинска неправителствена организация, след като скандал около женски център на Западния бряг постави Копенхаген в неудобно положение, пише столичният вестник The Copenhagen Post.\r\nВ Министерството на външните работи на скандинавското кралство е постъпила информация, съгласно която женският център в град Бурка е кръстен на терористка, а организацията WATC, подпомагана от датското правителство, е разпространила статия, популяризираща я като модел за подражание. \r\nWATC е една от общо 24-те израелски и палестински организации, работещи за защита на правата на човека, която е в центъра на вниманието на датското външнополитическо ведомство. Тя е финансирана от секретариат в Палестина, който Дания учреди заедно с Швеция, Холандия и Швейцария.\r\n\"Ужасен съм, че WATC, която твърди, че работи за правата на човека, не само е прославила терорист, но също така е злоупотребила с доверието на щедри хора като датчаните. Това е напълно неприемливо\", категоричен външният министър Андерс Самюелсен.\r\n\"Датските данъци не трябва при никакви обстоятелства да се използват за насърчаване на тероризма и затова сега ще настояваме WATC да върне предоставените пари“, допълни външният министър. Тереза Герова", "date": "2017-06-13", "title": "The Copenhagen Post: Дания прекратява сътрудничеството с палестинска НПО заради скандал с терорист"}
{"url": "http://www.focus-news.net/news/2017/06/13/2404426/montana-blizo-25-kg-kanabis-sa-otkriti-ot-politsiyata-v-kashta-i-dvorno-myasto-v-selo-marchevo.html", "text": "На 12 юни 2017г. за времето от 17.00 до 17.50 часа след като е получен сигнал е извършено претърсване и изземване в двуетажна къща с дворно място в село Мърчево, област Монтана, собственост и обитавана от лицата П. А. П на 60 години и А. Я. П. на 65 години в помещение на жилището се намери и иззе найлонов плик, съдържащ с общо тегло 59.5 грама суха зелена тревиста маса реагираща при направения полеви тест на канабис. Това съобщиха от ОДМВР-Монтана. От дворното място зад имота се намериха и иззема общо 12 броя растения от вида на конопа с размери от 20 см до 2.85 метра и общо тегло 2.4 килограма. Образувано е досъдебно производство.", "date": "2017-06-13", "title": "Монтана: Близо 2.5 кг канабис са открити от полицията в къща и дворно място в село Мърчево"}
{"url": "http://www.focus-news.net/news/2017/06/13/2404422/veliko-tarnovo-avarien-remont-shte-narushi-vodopodavaneto-v-nyakolko-rayona-na-grada.html", "text": "Спират водата по четири великотърновски улици от 10.00 до 17.00 часа, съобщиха за Радио „Фокус“ – Велико Търново от пресцентъра на водоснабдителното дружество в старата столица. Водоподаването е преустановено за ул. „Никола Габровски“ (в частта си от ул. \"Васил Левски\" до Строителен техникум), ул. “Хан Аспарух“, ул. „Вела Пискова“ и ул. „Л. Каравелов“. Причината е възникване на авария и нужда от незабавен ремонт. При възмoжнocт вoдoпoдaвaнeтo щe бъдe възcтaнoвeнo пo-paнo.\r\nНадежда КРЪСТЕВА", "date": "2017-06-13", "title": "Велико Търново: Авариен ремонт ще наруши водоподаването в няколко района на града"}
{"url": "http://www.focus-news.net/news/2017/06/13/2404420/afp-svlachishte-otne-zhivota-na-26-dushi-v-bangladesh.html", "text": "Свлачище, предизвикано от тежките дъждове, отне живота на 26 души в южната част на Бангладеш, предава AFP, като се позовава на данни от местната полиция.\r\nДвадесет души, включително четирима войници, загинаха при свлачища в района на Рангамат, а шестима други - в Бандарба, съобщиха за агенцията двама местни полицейски служители.Тереза Герова", "date": "2017-06-13", "title": "AFP: Свлачище отне живота на 26 души в Бангладеш"}
{"url": "http://www.focus-news.net/news/2017/06/13/2404427/sliven-shofyor-s-231-promila-alkohol-rani-26-godishna-zhena-pri-paten-intsident-v-selo-banya.html", "text": "Шофьор с 2,31 промила алкохол причини пътно произшествие и рани жена на 26 години в село Баня, община Нова Загора. Инцидентът е станал на 12 юни, около 23,30 часа. Това съобщиха от ОДМВР-Сливен. Лек автомобил “Пежо 406”, управляван от 52-годишен мъж от град София, губи управление и се удря в дърво на ул. “Злати Динев”. От произшествието е пострадала возещата се в автомобила жена на 26 години от село Баня. Тя е откарана в МБАЛ-Сливен с фрактура на десен крак, без опасност за живота. Водачът е получил наранявания по лицето и фрактура на дясна ръка. Пробата за употреба на алкохол е показала 2,31 промила. По случая е образувано досъдебно производство.", "date": "2017-06-13", "title": "Сливен: Шофьор с 2,31 промила алкохол рани 26-годишна жена при пътен инцидент в село Баня"}
{"url": "http://www.focus-news.net/news/2017/06/13/2404429/natsionalniyat-literaturen-muzey-izprashta-1400-toma-balgarska-literatura-na-nashite-uchilishta-v-chikago.html", "text": "Националният литературен музей, който обяви в началото на тази година дарителска кампания за български книги, предназначени за нашите неделни училища в Чикаго, събра над 1 400 тома класическа и съвременна българска литература. Книгите са опаковани и готови за транспортирането им през океана. Това съобщиха от пресцентъра на Националния литературен музей. Културната институция откликна на апела на генералния ни консул в Чикаго Иван Анчев за нуждата от събиране и предоставяне на българска класика за неделните училища. Консулски окръг Чикаго обхваща 14 щата и там е най-голямата българска общност зад граница. Официално признатите неделни училища са дванайсет на брой и изпитват недостиг на издания на класиците в литературата ни – Иван Вазов, Христо Ботев, Петко Славейков, Алеко Константинов, Елин Пелин, Йордан Йовков, Димитър Димов, Димитър Талев, Емилиян Станев и др. Книгите – нови или употребявани, бяха изпращани на адреса на Националния литературен музей по куриер или бяха носени от гражданите на място.\r\nГенерално консулство – Чикаго изказа специални благодарности към Националния литературен музей и лично към директора Пламен Крайски за народополезната инициатива. В писмо до Националния литературен музей от Генералното консулство съобщават, че работят по създаването на българска библиотечна секция в едно от предградията на Чикаго. Повече подробности по този проект ще бъдат представени през есента, след получаване на книжната пратка от България и разпределянето на книгите сред училищата, които ще бъдат основните бенефициенти на дарението.\r\n От тази година, по инициатива и благодарение на усилията на генералния консул Иван Анчев, в Чикаго на името на Алеко Константинов има кръстовище при улиците W Irving Park и N Hamlin Ave. Националният литературен музей съдейства за получаването на видеоматериали за живота на твореца, предназначени за българските деца зад океана.\r\nНационалният литературен музей благодари на всички издателства, читалища и организации, а така също и на гражданите, които се отзоваха и дариха книги от личните си библиотеки за българските деца зад граница, за да знаят и помнят те своя род и култура.", "date": "2017-06-13", "title": "Националният литературен музей изпраща 1400 тома българска  литература на нашите училища в Чикаго"}
{"url": "http://www.focus-news.net/news/2017/06/13/2404431/pregled-na-osnovnite-temi-v-shumenskiya-pechat.html", "text": "„БСП поиска оставката на ръководството на шуменската болница“ е водещото заглавие във вестник „Шуменска заря“. На пресконференция народният представител Иван Иванов посочи, че здравното заведение се намира в изключително тежко финансово състояние. Загубите на областната болница за миналата година възлизат на 2.274 млн. лв. Към 31 декември 2016 г. капиталът на болницата в Шумен е в размер на 6.9 млн. лв. \r\n„Исмаил Ебазеров, кмет на село Черна: Няма да допусна партийни функционери да опорочат мазните борби в село Черна“ е друго заглавие от първа страница. Ебазеров в петък след срещата на партийния актив на ДПС - Хитрино, с „тежката артилерия“ на ръководството на партията, начело с председателя Мустафа Карадайъ, заяви директно на ръководството на ДПС, че няма да допусне партийни функционери – без значение на коя партия. „Социалистите питат кога ще заработи общинското предприятие „Чистота”, „Административният съд отмени част от наредбата за прием в детските градини и училищата в Шумен“, „Две професионални гимназии в Шумен ще бъдат основно ремонтирани“ пише вестникът. Интервюто в броя е с д-р Росица Стойчева, детски ендокринолог. Над 400 деца от Шумен минаха профилактичен преглед за установяване на отклонения в растежа. „С изложба и детски спектакли в Шумен отбелязаха Световния ден срещу детския труд“, съобщава всекидневникът. С изложби, флашмоб и детски спектакли пред Драматично-кукления театър „Васил Друмев” в Шумен вчера отбелязахме Световния ден срещу детския труд. „За наша радост в Комплекса за социални услуги през последните години нямаме подадени сигнали за експлоатация и трафик на деца. По улиците няма и просещи деца, което преди време беше обичайна гледка по кафенетата. Има девойки, които след 17-годишна възраст работят през летните месеци в питейни заведения, но това става със съгласието на техните родители и разрешение от Инспекцията по труда. „Горското стопанство във Върбица ремонтира базата си“, информира изданието. Близо 90 000 лева без ДДС ще отдели от приходите си ДГС - Върбица за ремонт на три сгради в стопанството. Предвижда се да бъде реновиран кантон „Разсадника“, като ще бъде подменен покрива, ще се изгради столова, в която да се хранят работниците и ще бъдат обнове-ни стаите за персонала. Ще бъде направен нов санитарен възел с баня за хората, които работят в разсадника. Едновременно с това ще бъдат ремонтирани хижите „Елешница 1“ и „Елешница 2“, които са построени отдавна и се нуждаят от цялостна подмяната покривите, дограмата и подовите настилки. Двете сгради ще бъдат използвани при организиран ловен туризъм, но това ще стане едва след цялостното им обновяване през 2018 година.", "date": "2017-06-13", "title": "Преглед на основните теми в шуменския печат"}
{"url": "http://www.focus-news.net/news/2017/06/13/2404430/ekathimerini-edna-zhena-e-postradala-pri-intsident-s-turisticheski-korab-kray-gratskiya-ostrov-zakintos.html", "text": "Лодка, превозваща 29 туристи от гръцкия остров Закинтос, се е ударила в риф в близост до Маратия, съобщава електронното издание Ekathimerini.\r\nПри инцидента е пострадала 20-годишна жена, която е откарана в близка болница за оказване на първа помощ. По данни на местните пристанищни власти капитанът на кораба е направил опит да избегне обекта, но не е успял да предотврати удара.Тереза Герова", "date": "2017-06-13", "title": "Ekathimerini: Една жена е пострадала при инцидент с туристически кораб край гръцкия остров Закинтос"}
{"url": "http://www.focus-news.net/news/2017/06/13/2404434/pregled-na-osnovnite-temi-v-pazardzhishkiya-pechat.html", "text": "„Естественият прираст в Ракитово - почти колкото в София“ е водещо заглавие в днешното издание на вестник „Знаме“. През 2016 г. в резултат на отрицателния естествен прираст населението на Пазарджишка област като цяло е намаляло с 1 529 души. Коефициентът му при нас е минус 5.8 на хиляда, като в градовете е минус 4.3, а в селата – минус 8.4. Това означава, че местните села се топят с двойно по-бързи темпове, в сравнение с местните градове. \r\n„Съдът бетонира наказание на школска директорка“, научаваме от изданието. Директорката на СУ „Александър Иванов-Чапай” Ивана Даутова ще трябва да плати 400 лева разноски по дело. Тя обжалва наложено й дисциплинарно наказание „Забележка”, но на две инстанции съдиите отхвърлиха иска й. Наказанието й е наложено със заповед от 11 юли миналата година на началника на РИО за нарушения на трудовата дисциплина след проверка по постъпили жалби в МОН. \r\n„Открит ден на зимните култури в Опитната станция“, ни информира вестникът. След откриването в 10.00 часа днес ас. д-р Ана Самодова ще говори за климатичните условия в района през селскостопанската 2016-2017 г., както и за развитието на житните култури до момента. \r\nВестник „Пазарджишка Марица“ излиза с водещ материал днес „Крадат данни от името на банка“. Фалшиви   имейли от името на известна родна банка получиха в неделя вечер много пазарджиклии. В писмата клиентите са предупреждавани, че е изтекъл абонаментът им за онлайн услугите и профилът им е замразен. В писмото е даден  и линк към сайт-близнак на интернет страницата на банката. \r\n„Градушкарите отказват да стрелят“, научаваме от вестника. Причината е, че все още не е изпълнено едното от двете им искания – увеличаване  на  заплатите с 20%. За тов  предупреди Светла Василева, председател на Федерация на независимите синдикати от земеделието. За да бъде открит сезонът за борба с градушките, те поставиха също условие да работят по трима на площадка.\r\n„21-годишна от Ракитово е излекувана от морбили“ ни информира от трета страница изданието. Това е първият регистриран случай на морбили в Пазарджик, до момента лабораторно потвърдените случаи са общо девет. При всички тях лечението премина успешно и те са изписани. Всъщност последната  болна е изписана. Това е 21-годишна ромка от Ракитово.", "date": "2017-06-13", "title": "Преглед на основните теми в пазарджишкия печат"}
{"url": "http://www.focus-news.net/news/2017/06/13/2404432/montana-58-gogishen-mazh-e-strelyal-s-gazov-pistolet-v-rayona-na-pazara-za-avtomobili-v-grada.html", "text": "На 12 юни 2017г. около 12.10 часа в Районно управление на МВР-Монтана е получен сигнал за лице, което произвежда изстрели с газов пистолет в град Монтана, района на пазара за автомобили. Това съобщиха от ОДМВР-Монтана. От проведените издирвателни мероприятия е установен извършителя на деянието – Е. П. П на 58 години, от града. Газовият пистолет е предаден с протокол за доброволно предаване и същият е собственост на лицето. За случая е образувано досъдебно производство", "date": "2017-06-13", "title": "Монтана: 58-гогишен мъж е стрелял с газов пистолет в района на пазара за автомобили в града"}
{"url": "http://www.focus-news.net/news/2017/06/13/2404440/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-yuni.html", "text": "„Софийска вода” временно ще прекъсне водоснабдяването в някои части на столицата на 14 юни. Това съобщиха от пресцентъра на дружеството.\r\nНа 14 юни 2017 г. (сряда), във връзка с подмяна на спирателни кранове на ул. „Антонин Колар“ жк. „Овча купел“ 2, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nбул. „Президент Линкълн,“ ул. „Феникс“, ул. „Иван Хаджийски“, ул. „Херман Майер“, ул. „Атонин Колар“, ул. „Детелина“, ул. „Иван Хаджийски“ между ул. „Херман Майер“ и ул. „Промишлена“;\r\nпо ул. „Централна“, от ул. „Антонин Колар“ до ул. „Д-р Петър Димков“, ниска зона на бл. 40а и бл. 42А;\r\nпо бул. „Президент  Линкълн“, от ул. „Феникс“ до ул. „Промишлена“, бл. 38, Магазин „СБА“,  Магазин „Лидл“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Феникс“ ъгъла с ул.“Иван Хаджийски“.\r\nНа 14 юни 2017 г. (сряда), във връзка с изпълнение на инвестиционен проект за реконструкция на уличен водопровод на бул. „Джавахарлал Неру” жк. „Люлин“ 6 и 7, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\nжилищни блокове с номера 701, 702, 703, 704, 706, 734, 735, 738, 740, 744;\r\nпо бул. „Джавахарлал Неру“ от бул. „Луи Пастьор“ до бул. „Д-р Петър Дертлиев“, \r\nпо бул. „Царица Йоана“ от бул. „Луи Пастьор“ до бул. „Д-р Петър Дертлиев“, \r\nул. “Майор Никола Попов“, ул. „Ганчо Георгиев“, ул. 326, ул. 705, ул. 760. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Люлин“ 7 на ул. „Полк. Стоян Топузов“ пред 79 СУ.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 14 юни 2017 г. (сряда), във връзка с подмяна на сградно водопроводно отклонение на ул. „Яков Крайков“ кв. „Крива река“, се налага спиране на водоподаването от 9:30 до 16:30 часа на клиентите на „Софийска вода”, живеещи в района на:\r\nпо ул. „Яков Крайков“ от ул. „Св. Георги Софийски“ до ул. „Богдановец“;\r\nпо ул. „Захари Круша“ от ул. „Яков Крайков“ до бул. „Акад. Иван Евстратиев Гешов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яков Крайков“ ъгъла с ул. „Захари Круша“.\r\nНа 14 юни 2017 г. (сряда), във връзка с подмяна на сградно водопроводно отклонение на ул. „Еделвайс“ кв. „Изгрев“, гр. Банкя, се налага спиране на водоподаването от 9:30 до 15:30 часа на клиентите на „Софийска вода”, живеещи в района на:\r\nул. „Еделвайс“, по ул. „Ангел Каралийчев“ от ул. „София“ до ул. „Морава“, ул. „Морава“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Еделвайс“ ъгъла с ул. „Ангел Каралийчев“.\r\nНа 14 юни 2017 г. (сряда), във връзка с подмяна на пожарен хидрант и спирателен кран  на ул. „Иван Маринов Йончев“ жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\nпо ул. „Иван Маринов“ от ул. „Капитан Георги Мамарчев“ до ул. „Васил Петлешков“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Петлешков“ ъгъла с ул. „Иван Маринов Йончев“.\r\nНа 14 юни 2017 г. (сряда), във връзка с диагностика на уличен водопровод на ул. „Батареята“местност „Батареята“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nМестност „Батареята“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: местност „Батареята“ пред №35.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017-06-13", "title": "„Софийска вода” временно ще прекъсне водоснабдяването в някои части на столицата на 14 юни"}
{"url": "http://www.focus-news.net/news/2017/06/13/2404435/nadezhda-todorovska-bchk-na-vseki-2-sekundi-nyakoy-se-nuzhdae-ot-krav-v-balgariya.html", "text": "На всеки 2 секунди някой се нуждае от кръв в България. Около 450 мл. кръв могат да спасят до 3 живота. Това каза в сутрешния блок на Радио „Фокус“ „Добро утро, България“ Надежда Тодоровска, зам.-генерален директор на БЧК във връзка със Световния ден на безвъзмездното кръводаряване и Световния ден на донора, които отбелязваме днес. По думите й много често пациент може да пропусне животоспасяващ орган, ако няма налична съвместна кръв, за да се обезпечи трансплантацията. Надежда Тодоровска посочи също, че близо 600 души на ден се нуждаят от кръв, като 200 от тях са деца. Тя отбеляза, че се наблюдава ръст в броя на доброволните кръводарители в младежка възраст и уточни, че всеки желаещ да дари кръв, може да го направи постоянно в най-близкия специализиран пункт или лечебно заведение. \r\n„Инициативите са постоянни и не спират. В Националния център по трансфузиология и хематология в София и другите градове може да се дари кръв. Няма специална акция в друго учреждение, защото днес е денят, в който искаме да кажем едно голямо благодаря на тези кръводарители. Много често обществото не знае, че кръводаряването не само не е вредно, а е полезно. Това е голям минус, защото от страх хората понякога не отиват да даряват кръв. Това отнема не повече от 30 минути, а кръвта се възстановява за 3-4 седмици изцяло. Костният мозък се стимулира и всички се подмладяват. Затова е Европа кръводаряването е естествено, хората даряват, защото знаят, че помагат на някой друг и в същото време правят добро и на себе си“, обясни Надежда Тодоровска. Тя каза още, че българинът е готов да дари кръв, но трябва да знае за кого и по какви причини да го прави и все още не го прави без апел и конкретна акция. \r\nТази година мотото на кампанията е свързано с бедствията, поясни Тодоровска и допълни, че не трябва да чакаме да дойде бедствието, за да помагаме на нуждаещите се.", "date": "2017-06-13", "title": "Надежда Тодоровска, БЧК: На всеки 2 секунди някой се нуждае от кръв в България"}
{"url": "http://www.focus-news.net/news/2017/06/13/2404433/smolyan-v-regionalnata-biblioteka-nikolay-vranchev-shte-bade-predstavena-izlozhba-po-povod-praznika-na-grada.html", "text": "В Регионална библиотека „Николай Вранчев” в Смолян от 14.30 часа в Каталожния хол ще бъде представена изложбата „Родопски писатели – юбиляри”, съобщиха от библиотеката. През тази година се отбелязват годишнини от рождението на редица писатели от Смолянския край. По този повод и по повод 18 юни – Обединението на трите селища Смолян, Райково и Устово в един град, Регионална библиотека „Николай Вранчев” Смолян представя изложба под надслов „Родопски писатели – юбиляри”. Това са Ганчо Керечев – режисьор, поет, гл. редактор на списание „Проглед” – Смолян, роден в с. Караджалово, Пловдивско (1932-2013), Георги Гривнев – поет и журналист, член на СБП, роден в Ксанти, Беломорска Тракия (1942), Георги Чаталбашев – писател и журналист, роден в Смолян (1942), Елена Хайтова – публицист и писател, член на СБП, родена в с. Куклен, обл. Пловдивска (1947), Константин Канев – свещеник и краевед, почетен гражданин на Смолян (1998), роден в с. Момчиловци (1917-1998), Светозар Казанджиев – журналист, писател,  член на СБП и председател на Дружеството на писателите в Смолян, роден в с. Гълъбово, Смолянско (1952), Стефан Тунев – поет, член на Дружеството на писателите в Смолян, роден в с. Пещера (1932 -2004) и Тома Попратилов – Садукей – писател и стопановед, роден в Райково (1892 – 1937).  \r\nВъв фонда на отдел „Краезнание” се съхранява богатото творчество на представените писатели. Част от тях са работили дълги години като журналисти в местния и националния печат. Показани са част от техни статии, интервюта, книги и творби, разкриващи техния творчески и житейски път.    \r\nИзложбата  ще бъде на разположение до края на месеца.", "date": "2017-06-13", "title": "Смолян: В Регионалната библиотека „Николай Вранчев” ще бъде представена изложба по повод празника на града"}
{"url": "http://www.focus-news.net/news/2017/06/13/2404437/burgas-mikrobus-e-izgoryal-pri-pozhar-v-rayona-na-panteona.html", "text": "Микробус е изгорял при пожар до Пантеона, съобщи за Радио „Фокус“ - Бургас говорителят на ОДМВР Цветелина Рандева. Инцидентът е възникнал преди около половин час на пътната отсечка „Димитър Димов“, в района на Пантеона. Микробусът е собственост на частна фирма от Средец, с който се придвижвали трима души. По време на движение при превключване от газ на бензин се чул нехарактерен пукот, в резултат на което възникнало запалването на превозното средство. Въпреки че противопожарният автомобил, който е дошъл на мястото почти веднага и потушил пламъците, микробусът е изгорял напълно. Няма пострадали хора.\r\nМария РУСЕВА", "date": "2017-06-13", "title": "Бургас: Микробус е изгорял при пожар в района на Пантеона"}
{"url": "http://www.focus-news.net/news/2017/06/13/2404428/dha-turski-vitsepremier-komentira-ruskite-raketni-kompleksi-s-400.html", "text": "Вицепремиерът и говорител на турското правителство Нуман Куртулмуш заяви, че „се наблюдава положително развитие по отношение на  руските ракетни комплекси С-400”, предаде информационната агенция Догу хабер ажансъ (ДХА). Това стана след вчерашното заседание на Министерския съвет в изявления за медиите. „Преговорите за ракетните комплекси С-400 следват „положително русло”. Надяваме се след известен етап да бъдат финализирани. Все още обаче не сме достигнали до подписване на споразумение. Едва след това ще може да говорим за доставки,”, пояснява още турският вицепремиер, цитиран от ДХА.\r\nГеорги ДИМОВ", "date": "2017-06-13", "title": "ДХА: Турски вицепремиер коментира руските ракетни комплекси С-400"}
{"url": "http://www.focus-news.net/news/2017/06/13/2404439/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "През тази седмица в минутите на предаването „Добре дошли в Свищов“ на Радио „Фокус“ – Велико Търново ще Ви разкажем за нов проект, който се реализира на територията на общината. Става въпрос за дейности, чиято цел е подобряване на образователната инфраструктура в региона. Те са финансирани по Оперативна програма „Наука и образование за интелигентен растеж” 2014 - 2020, а общата стойност на отпуснатите средства надхвърля 760 000 лева. Стоян Парашкевов, директор Дирекция „Управление на проекти и европейски оси“ в Общината обясни, че сумата се отпуска от Европейския фонд и местната администрация няма собствено участие с финанси. Тя единствено ще спечели от навременното реализиране на дейностите. В духа на предстоящата програма, по повод 140-годишнината от Освобождението на Свищов от турско робство, ще Ви представим и личност, свързана тясно с борбите за свобода. Надя Ангелова, уредник в Историческия музей в града, ще ни разкаже повече за една от емблематичните фигури в Свищов, свързана с революционно-освободителното движение и участие в освобождаването на града съвместно с руските войски -Христо Цонев Бръчков. Телефонът за връзка със студиото е 0885 303 375.", "date": "2017-06-13", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/06/13/2404436/the-local-gradskata-administratsiya-na-rim-zabrani-na-turistite-da-pohapvat-kray-fontanite.html", "text": "Кметът на Рим Вирджиния Раджи одобри заповед за забрана на консумацията на храна и напитки край историческите фонтани в града, най-известният от които е Фонтан ди Треви, съобщава вестник The Local в италианската си редакция. \r\nНовите правила също забраняват катеренето по забележителностите, къпането на домашни любимци или плуването във водата през летния период.\r\nВластите поясняват, че ограниченията са наложени с цел \"предотвратяване на инцидентите, които противоречат на правилата за градско приличие и за гарантиране на адекватна защита на историческата, архитектурна и археологическа столица на Рим\".\r\nЗабранено е и хвърлянето на всякакви предмети и течности. Има едно единствено изключение – и това са монетите, пускането на които - според традицията, носи късмет. \r\nОграниченията ще бъдат в сила до края на октомври - и всеки, който дръзне да наруши правилата, ще бъде глобяван със сума между 40 и 240 евро.Тереза Герова", "date": "2017-06-13", "title": "The Local: Градската администрация на Рим забрани на туристите да похапват край фонтаните"}
{"url": "http://www.focus-news.net/news/2017/06/13/2404442/vidin-nivoto-na-dunav-se-ponizhi-sas-17-sm-v-nachaloto-na-balgarskiya-uchastak-na-rekata-pri-s-novo-selo.html", "text": "Нивото на Дунав се понижи със 17 см в началото на българския участък на реката при с. Ново село и водният стоеж е 205 см, съобщиха от местната Хидрометеорологична станция. Край Лом водният стоеж е 272 см, отчетено е понижение на нивото с 4 см. Край Оряхово речното ниво се е повишило с 3 см, водният стоеж там е 171 см. \r\nТемпературата на водата край Ново село е 23,5 градуса, а край Оряхово е 24,2 градуса.", "date": "2017-06-13", "title": "Видин: Нивото на Дунав се понижи със 17 см в началото на българския участък на реката при с. Ново село"}
{"url": "http://www.focus-news.net/news/2017/06/13/2404441/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Лодка, превозваща 29 туристи от гръцкия остров Закинтос, се е ударила в риф в близост до Маратия, съобщава електронното издание Ekathimerini.\r\nПри инцидента е пострадала 20-годишна жена, която е откарана в близка болница за оказване на първа помощ. По данни на местните пристанищни власти капитанът на кораба е направил опит да избегне обекта, но не е успял да предотврати удара.\r\n*** Кметът на Рим Вирджиния Раджи одобри заповед за забрана на консумацията на храна и напитки край историческите фонтани в града, най-известният от които е Фонтан ди Треви, съобщава вестник The Local в италианската си редакция. \r\nНовите правила също забраняват катеренето по забележителностите, къпането на домашни любимци или плуването във водата през летния период.\r\nВластите поясняват, че ограниченията са наложени с цел \"предотвратяване на инцидентите, които противоречат на правилата за градско приличие и за гарантиране на адекватна защита на историческата, архитектурна и археологическа столица на Рим\".\r\nЗабранено е и хвърлянето на всякакви предмети и течности. Има едно единствено изключение – и това са монетите, пускането на които - според традицията, носи късмет. \r\nОграниченията ще бъдат в сила до края на октомври - и всеки, който дръзне да наруши правилата, ще бъде глобяван със сума между 40 и 240 евро.\r\n*** Манчестър и Лондон, Кабул и Багдад –  тези четири града през последните седмици бяха потопени в кръв от терористични нападения, извършени от ислямисти в свещения за мюсюлманите месец Рамадан. Сега изповядващите ислям в Германия призовават мюсюлманите в страната да се включат в мащабна демонстрация срещу тероризма, която ще се проведе в края на тази седмица в рейнския град Кьолн, съобщава изданието Der Spiegel. \r\n„Ние, мюсюлманите, трябва да се разграничим колкото е възможно повече от извършителите и да допринесем за техния социален остракизъм\", подчерта ислямският учен Ламия Кадор пред местни медии, допълвайки, че е необходимо мюсюлманите да осъдят ислямисткия тероризъм и да поемат общ ангажимент за „отворено и плуралистично общество“. \r\nКадор е сред организаторите на мирното шествие в Кьолн. „Искаме да изкрещим на тези престъпници: Стига ни!“, заяви Таред Мохамед, още един от инициаторите на събитието.\r\n*** Дания прекрати сътрудничеството си с палестинска неправителствена организация, след като скандал около женски център на Западния бряг постави Копенхаген в неудобно положение, пише столичният вестник The Copenhagen Post.\r\nВ Министерството на външните работи на скандинавското кралство е постъпила информация, съгласно която женският център в град Бурка е кръстен на терористка, а организацията WATC, подпомагана от датското правителство, е разпространила статия, популяризираща я като модел за подражание. \r\nWATC е една от общо 24-те израелски и палестински организации, работещи за защита на правата на човека, която е в центъра на вниманието на датското външнополитическо ведомство. Тя е финансирана от секретариат в Палестина, който Дания учреди заедно с Швеция, Холандия и Швейцария.\r\n\"Ужасен съм, че WATC, която твърди, че работи за правата на човека, не само е прославила терорист, но също така е злоупотребила с доверието на щедри хора като датчаните. Това е напълно неприемливо\", категоричен външният министър Андерс Самюелсен.\r\n\"Датските данъци не трябва при никакви обстоятелства да се използват за насърчаване на тероризма и затова сега ще настояваме WATC да върне предоставените пари“, допълни външният министър.\r\n***Москва. Най-малко 700 души бяха задържани в Москва и стотици бяха арестувани в други градове в Русия, след антикорупционните митинги и срещу управлението на президента Владимир Путин, пише The Times.\r\nПовече от 1500 души бяха арестувани, след като митингуващите навлязоха на улица Тверская, главната артерия на града, викайки: „Путин е крадец\" и \"Русия ще бъде свободна\". В Санкт Петербург бяха арестувани поне още 500 души. Опозиционният лидер,  41-годишният Алексей Навални, който организира митинги в 145 руски града, бе задържан, когато напусна жилището си в Москва. По-късно съдът в Москва наложи наказание на Навални от 30 дни затвор.\r\n***", "date": "2017-06-13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/13/2404438/plovdiv-okrazhniyat-sad-shte-gleda-myarkata-za-neotklonenie-na-dvamata-politseyski-sluzhiteli-zadarzhani-za-grabezh-na-mikrobus-s-tsigari-bez-banderol.html", "text": "Окръжен съд – Пловдив ще разгледа постъпило искане от Окръжна прокуратура за вземане на мярка за неотклонение задържане под стража по отношение на Петър А.  и Стефан М. за извършен грабеж в големи размери, като съизвършители и в съучастие – престъпление по чл. 199 ал.1 т.1 във връзка с чл.198 ал.1 и във връзка с чл.20 от НК, а за обвиняемия Стефан М. – и по чл. 338 ал.1 пр.1 от НК. Това съобщиха от пресцентъра на Съдебна палата-Пловдив. За престъплението, за което е предявено обвинението срещу двамата, по закон е предвидено наказание “лишаване от свобода” от 5 до 15 г. и възможност за конфискуване до една втора от имуществото.", "date": "2017-06-13", "title": "Пловдив: Окръжният съд ще гледа мярката за неотклонение на двамата полицейски служители, задържани за грабеж на микробус с цигари без бандерол"}
{"url": "http://www.focus-news.net/news/2017/06/13/2404445/plovdiv-ministarat-na-kulturata-boil-banov-shte-otkrie-15-oto-izdanie-na-literaturniya-festival-plovdiv-chete.html", "text": "Министърът на културата Боил Банов ще открие 15-ото издание на литературния фестивал „Пловдив чете“. Това съобщи пред журналисти организаторът на събитието Божана Апостолова, предаде репортер на Радио „Фокус“ - Пловдив. От 19.30 тази вечер на сцената на Античния театър просветният министър ще произнесе приветствено слово. След това на специална церемония ще бъдат връчени престижните награди „Орфеев венец“ – за най-изявен поет и „Златна Четка“ - за най-добро художествено оформление на книга.\r\nПо време на фестивала „Пловдив Чете“ ще бъдат връчени и Националните литературни награди „Христо Г. Данов“. Жителите и гостите на града могат да се запознаят с творчеството на утвърдени автори като Георги Господинов, Милен Русков, Емил Андреев, Михаил Вешим, Александър Секулов, Люба Халева и други.\r\n40 издателства вече изложиха своите най-нови заглавия в 14 шатри на площад “Централен“ в Пловдив.\r\nЗа поредна година партньори на „Пловдив чете“ са Министерство на културата, Община Пловдив и Асоциация българска книга. Фестивалът е част от Календара на културните събития на Общината за тази година. Литературният фестивал „Пловдив чете“ ще продължи до 18 юни.\r\nКристиян ГАРОВ", "date": "2017-06-13", "title": "Пловдив: Министърът на културата Боил Банов ще открие 15-ото издание на литературния фестивал „Пловдив чете“"}
{"url": "http://www.focus-news.net/news/2017/06/13/2404446/sport-goldan-steyt-e-noviyat-shampion-v-nba.html", "text": "Голдън Стейт е новият шампион в НБА, след като победи Кливланд с 129:120 в мач номер пет между двата отбора. Така финалната серия в НБА завърши с краен резултат 4:1 победи в полза на Уориърс.\r\nТитлата е втора в последните три години за тима на Голдън Стейт. Голямата звезда на отбора Стейт - Кевин Дюрант, взе първа титла в кариерата си и бе обявен за най-полезен играч на финалите.", "date": "2017-06-13", "title": "Спорт: Голдън Стейт е новият шампион в НБА"}
{"url": "http://www.focus-news.net/news/2017/06/13/2404444/yordan-yordanov-kmet-na-dobrich-savsem-skoro-zapochvat-stroitelno-remontnite-raboti-po-proekta-za-obnovyavane-na-vodniya-sektor-na-grada.html", "text": "Съвсем скоро започват строително-ремонтните работи по проекта за обновяване на водния сектор на града. Това заяви кметът на Добрич Йордан Йорданов, предаде кореспондентът на Радио „Фокус”. Избрани са изпълнителите на дейностите по обществените поръчки по най-мащабния проект на Община град Добрич. От средата на миналия месец е започнало и подписването на договорите със самите изпълнители. По думите на кмета на Добрич процедурата е обемна и изисква време. Йордан Йорданов припомни, че през декември миналата година бе подписан договор с Министерство на околната среда и водите, който осигури основния ресурс за извършване на дейностите по проекта.\r\nИнтегрираният проект за подобряване на водния сектор в град Добрич – фаза I, е на обща стойност 86 227 183 лева. Предвидена е пълна рехабилитация на водоснабдителната и канализационна система – над 77 км водопровод и над 4 км канализационни колектори, както и реконструиране на 3 канално-помпени станции и модернизиране на пречиствателна станция за отпадни води край село Врачанци. \r\n„В момента всичко върви в срок, надяваме се в близките седмици, най-много до месец, да започнат и първите копки. Като уточнявам, че процесът е започнал, задвижен е. Вече има хора, проектанти, които посещават пречиствателната станция, за да направят първичните огледи и те си започват своята дейност. Съвсем скоро всички ще станем свидетели на така очакваните първи копки, впоследствие - работни дейности по водния цикъл. Изключително щастлив съм и искам да благодаря на целия екип и зам.-кмета Росица Йорданова, на министерството също, доста експерти оттам помогнаха. Знайно е, не беше лека задача, беше голямо предизвикателство пред нашия екип и мисля, че до момента се справиха отлично“, каза кметът Йордан Йорданов. \r\nЖулиета НИКОЛОВА", "date": "2017-06-13", "title": "Йордан Йорданов, кмет на Добрич: Съвсем скоро започват строително-ремонтните работи по проекта за обновяване на водния сектор на града"}
{"url": "http://www.focus-news.net/news/2017/06/13/2404448/evropeyskiyat-parlament-otbelyazva-30-godini-na-programa-erazam.html", "text": "Във вторник в пленарната зала на Парламента ще се отбележи трийсетата годишнина на програма „Еразъм+“, се казва в прессъобщение от ЕП. \r\nПредседателят на Парламента Антонио Таяни, на Комисията Жан-Kлод Юнкер и малтийският министър Хелена Дали ще бъдат домакини на церемонията в присъствието на 33-ма настоящи и бивши участници в програмата, по един от всяка страна. Трима от тях ще получат специална награда. \r\nВъв вторник от 11:30 ч. (българско време) ще се проведе пресконференция на председателя на ЕП Антонио Таяни, председателя на комисията на ЕП по образованието и културата Петра Камерверт, комисаря по образованието и науката Тибор Наврачич, и докладчика Милан Звер (ЕНП, Словения). Бързи факти\r\nОт началото на програма „Еразъм“ през 1987 г. над девет милиона души са имали възможността да следват в университет или професионално обучение в чужбина. Новата програма „Еразъм+“ (2014 – 2020 г.) беше разширена и сега обхваща образование и обмен от средно училище до стаж, обмен на учители или доброволческа дейност, спорт и други.", "date": "2017-06-13", "title": "Европейският парламент отбелязва 30 години на програма „Еразъм+“"}
{"url": "http://www.focus-news.net/news/2017/06/13/2404450/pp-bsp-shte-dade-preskonferentsiya-v-tsentralata-na-partiyata.html", "text": "ПП БСП ще даде пресконференция в централата на партията. Това съобщиха от пресцентъра на ПП БСП. Събитието ще се проведе в 15.30 часа в централата на БСП на ул. „Позитано” 20.", "date": "2017-06-13", "title": "ПП БСП ще даде пресконференция в централата на партията"}
{"url": "http://www.focus-news.net/news/2017/06/13/2404449/pazardzhik-zhiteli-na-selo-bata-shte-pochetat-pametta-na-ubitite-prez-1925-godina-zhiteli-na-seloto.html", "text": "От 11.00 часа жители на село Бъта ще поднесат цветя и венци на паметника в местността Цареви сливи, изграден в памет на убитите през 1925 година 13 жители на селото. Това съобщи за Радио „Фокус” – Пазарджик кметът на Бъта Георги Александров. „И тази година ще сведем глави в знак на почит и признателност пред мъжете, разстреляни без съд и присъда в тъмна нощ, защото са били ятаци и помагачи на Кискиновата чета”, добави кметът. „Това е времето на „белите нощи”, когато след Септемврийското въстание настава терор срещу привържениците на Александър Стамболийски. По същото време е убит Гео Милев и редица други хора. Арестуването на 13-те помагачи на четата на Кискинов са отведени към Цареви сливи, за да бъдат „отвозени към Пловдив”. На това място те са избити по мъчителен начин. Начело на завързаните мъже е кметът на село Бъта Благой Ендаров, на 40 години, след него са завързани все млади мъже от 25 до 40 години, сред които и двама братя. Няколко дни по-рано са арестувани 80 жители на селото, обвинени в противодържавни действия срещу правителството на Александър Цанков”, допълни Александров.\r\nТеодора ДИМИТРОВА", "date": "2017-06-13", "title": "Пазарджик: Жители на село Бъта ще почетат паметта на убитите през 1925 година жители на селото"}
{"url": "http://www.focus-news.net/news/2017/06/13/2404447/poslanikat-na-frantsiya-erik-lyobedel-balgarite-imaha-inteligentnostta-da-zapazyat-tramvaite-i-troleybusite-koito-nyakoi-ot-frenskite-vlasti-unishtozhiha.html", "text": "Българите имаха интелигентността да запазят трамваите и тролейбусите, които някои от френските власти унищожиха. Това каза Н. пр. Ерик Льобедел, посланик на Франция в България по време на в дискусията „Устойчивата градска мобилност чрез оптимизиране на транспорта на хора и стоки – източник на атрактивност за територии и удовлетворение за гражданите“  в рамките на конкурса „Екообщина“, предаде репортер на Агенция „Фокус“.  По думите на Н. пр. Ерик Льобедел в българските градове би било добре да се обнови мрежата на тролейбусен транспорт. „Всички общини са поканени да подадат своите кандидатури в рамките на „Екообщина“ 2017 в една от четирите категории. Разбира се мобилността е една от тях“, допълни посланикът. „С огромно удоволствие ние се събираме тук за този семинар“, каза той „Транспортът на стоки, на лица, е един залог, една цел в нашето време, тъй като генерира повече от 25 % от въглеродните емисии в световен план“, коментира посланикът на Франция. „Градският транспорт е наистина от съществено значение, не става въпрос само да се премахне движението на автомобили по градовете, но да се опитаме да въведем така наречената \"верига на мобилността\". Така ще се опитаме по друг начин да възприемаме използването на автомобили като развиваме, колкото се може повече електротранспорта“, обясни Н. пр. Льобедел. Той поясни, че наемането на велосипеди и автомобили е източник на много работни места. \r\nДеница КИТАНОВА", "date": "2017-06-13", "title": "Посланикът на Франция Ерик Льобедел: Българите имаха интелигентността да запазят трамваите и тролейбусите, които някои от френските власти унищожиха"}
{"url": "http://www.focus-news.net/news/2017/06/13/2404453/veliko-tarnovo-ploshtad-tsar-asen-i-shte-bade-chastichno-remontiran-za-smetka-na-izpalnitelya-po-proekta-za-rekonstruktsiya.html", "text": "Изискан ще бъде частичен ремонт на площад „Цар Асен I” пред крепостта Царевец, съобщиха от пресцентъра на Община Велико Търново. Комисия от експерти и специалисти в Община Велико Търново ще провери състоянието на настилката. Части от положения паваж бяха засегнати вследствие на обилните валежи, паднали през последния месец.\r\nЗа установените нарушения на настилката ще бъде съставен констативен протокол. Заключението ще бъде депозирано до фирмата, извършила по договор дейностите по реконструкция и рехабилитация на площад „Цар Асен I”. Обектът е в гаранция, а необходимите строителни работи ще бъдат за сметка на изпълнителя. \r\nПлощад „Цар Асен I” бе обновен през 2012 година по проект на Община Велико Търново за подобряване на туристическите атракции и свързаната с тях инфраструктура. Финансиране бе осигурено по оперативна програма „Регионално развитие” 2007 - 2013. Площадът бе официално открит в края на септември 2012 година.", "date": "2017-06-13", "title": "Велико Търново: Площад „Цар Асен I” ще бъде частично ремонтиран за сметка на изпълнителя по проекта за реконструкция"}
{"url": "http://www.focus-news.net/news/2017/06/13/2404455/pregled-na-osnovnite-temi-v-smolyanskiya-pechat.html", "text": "„Множат се кандидатите за домовете за психично болни” е водещото заглавие на днешния брой на вестник „Родопи ВЕСТ”. Двойно повече над капацитета са желаещите. Материалът е поместен на страница втора. Друг акцент от челната страница е: „Смолянските волейболистки са шампионки на България!”. Отборът на ОУ „Иван Вазов” (5 - 7 клас) край мрежата наби всичките си съпернички и с 6 победи е на върха. Седмица по-рано и момчетата на училището спечелиха медали от републиканските финали на ученическите спортни игри – бронз от Разград. На втора страница четем: „Ученици – гагаринци за доброта наградиха”, „Бюрото по труда в Смолян без шеф остана”, „Научна конференция по повод 18 юни – Ден на обединения град”. „Свлачища и срутища затрудняват движението в областта”, четем на страница трета. Непрестанните дъждове в Смолянско през последните дни активираха свлачищни процеси. „Гайдарчето Митко герой на филм става” е друго заглавие на материал във вестника.  На страница осма четем: „Дрога и алкохол около Серафимовския събор и напушена Мариета спипаха”, „Къркан Васко „Мерцедес” заби в дърво”, „Енергийна” Калина в Илинденските поляни хората зарежда”, „Темида отмени 500 лева глоба”, \"За 2 дни – 2 незабавни производства тръгнаха в Златоград”.", "date": "2017-06-13", "title": "Преглед на основните теми в смолянския печат"}
{"url": "http://www.focus-news.net/news/2017/06/13/2404457/stara-zagora-sedemgodishnata-fabiana-kostadinova-e-novata-shampionka-na-balgariya-po-blits-shahmat-za-momicheta-i-momcheta-do-8-i-10-godini.html", "text": "Седемгодишната Фабиана Костадинова от Шахматен клуб „Траяна“ в Стара Загора се представи силно на Държавните индивидуални първенства по блиц, рапид и стандартен шахмат за момичета и момчета до 8 и 10 години, които се проведоха в Плевен. Това съобщиха от пресцентъра на Община Стара Загора. Фабиана спечели пълен комплект медали от трите дисциплини – бронз на стандартен, сребро на ускорен и злато на блиц. При второто си участие ШК „Траяна“ постигна най-доброто представяне на старозагорски шах клуб за последните две десетилетия. Отлична игра сред силна конкуренция показаха Радмил Георгиев, седми на блиц и стандартен шах при 8-годишните момчета, Елена Дзанева, девета на стандартен и Никол Калчева, десета на блиц, при 10-годишните момичета и Светлин Генов в най-масовата група момчета до 10 г. \r\nБезспорно най-приятната изненада поднесе най-малката състезателка, седемгодишната Фабиана. Стара Загора, обявен за „Европейски град на спорта 2017“, се гордее с новата шампионка на България по блиц.", "date": "2017-06-13", "title": "Стара Загора: Седемгодишната Фабиана Костадинова е новата шампионка на България по блиц шахмат за момичета и момчета до 8 и 10 години"}
{"url": "http://www.focus-news.net/news/2017/06/13/2404456/plovdiv-pet-sela-v-oblastta-sa-s-narusheno-vodopodavane-zaradi-avarii.html", "text": "Пет села от Пловдивска област са с нарушено водоподаване заради аварии по водопроводната мрежа. Това съобщиха за Радио „Фокус“ – Пловдив от водоснабдителното дружество за областта. Без вода днес са жителите на асеновградските села Патриарх Евтимово и Тополово, както и първомайското село Чешнегирово. Вода няма да има днес и в селата Рогош и Мало Крушево. Екипите на водоснабдителното дружество извършват дейности по подмяна на пожарен хидрант и главни кранове в квартал „Запад“ на територията на Асеновград. \r\nРаботи се и по отстраняването на аварии на територията на Пловдив. От 08:00 часа до 15:00 часа без вода днес ще са домакинствата по четири улици в града: ул. „Васил Ихчиев“, ул. „Кичево“, в части от ул. „Скопие“ и ул. „Иван Гарванов“.\r\nКристиян ГАРОВ", "date": "2017-06-13", "title": "Пловдив: Пет села в областта са с нарушено водоподаване заради аварии"}
{"url": "http://www.focus-news.net/news/2017/06/13/2404443/nezavisimaya-gazeta-irakskite-kyurdi-poemat-kurs-kam-nezavisimost.html", "text": "Политическите партии от Кюрдския автономен район на Ирак (КАР) обявиха намерението си да проведат референдум за отделяне от федералния център. Датата на плебисцита е определена на 25 септември, избирателите ще отговарят на въпроса: „Подкрепяте ли независим Кюрдистан?“. Експертите смятат, че победата на сепаратистите на плебисцита едва ли автоматично ще им позволи да получат държавност, но въпреки това ще успее да засили позициите им в по-нататъшните преговори по този въпрос с Багдад, пише руският вестник \"Независимая газета\".\r\nРеферендумът за независимостта ще премине във всички области на автономията в Северна Ирак, а също така в „спорните територии“. За това на 7 юни съобщи пресслужбата на президента на автономията Масуд Барзани, който е и лидер на Демократическата партия на Кюрдистан. \r\nРеферендумът ще може да донесе нов разрив в отношенията между кюрдските власти и федералния център, след като и двете правителства обединиха сили в борбата за освобождение на Мосул, зает от терористите от „Ислямска държава“. \r\nСъгласно конституцията, кюрдите вече имат статут на широка автономия. Иракски Кюрдистан включва в себе си три провинции, които се намират под ръководството на регионалните власти начело с Барзани. Автономният район също така разполага и със собствена армия. \r\nПовечето кюрди са готови да подкрепят идеята за независимост, но на пътя към на отделянето на автономната област стоят политически прегради. Опозицията от страна на правителството в Багдад се засилва заради това, че референдумът ще премине не само в самата автономия, но и в спорните територии.  Освен това, една от тези територии – град Киркук, е разположена в близост до огромно петролно находище. Продажбата на суров петрол остава основен източник на доходи – както за кюрдите, така и за властите в Багдад. \r\n„Преобладаващото мнозинство от кюрдите ще се изкажат в полза на независимостта, но това няма да доведе до отделянето на автономната област“, смята научният сътрудник от сектора за кюрдология към Центъра за изучаване на страните от Близкия и Средния изток към Института по изтокознание на РАН Кирил Вертяев. „Според моята информация, властите в Багдад не са готови да признаят независим Кюрдистан въз основа на резултатите от плебисцита“, заяви той. \r\n Същевременно Вертяев допуска, че провеждането на референдума ще засили позициите на кюрдите по три основни въпроса. „На първо място, макар и кюрдите да не постигнат независимост, референдумът ще засили преговорните позиции на автономията по повода“, смята експертът. „На второ място, ако в спорните територии, в частност в де факто  кюрдски Киркук, гласуват да независимостта, то кюрдите могат да използват този аргумент при споровете с Ирак за това чии са тези територии. Накрая, на трето място, победата на допитването ще означава вот на доверия към ДПК и нейния лидер Барзани, така увеличавайки неговите шанси за нов мандат“, посочи той. Парламентарните избори и избирането на ръководството на КАР трябва да се състоят скоро след референдума за независимостта – 6 ноември. На 8 юни прессекретарят на руското МВнР Мария Захарова, заяви, че Русия „подкрепя единството и териториалната цялост на иракската държава“. Същевременно тя подчерта необходимостта от  съблюдаването на „законните права на всички национални и религиозни групи в Ирак, най-голямата от които са кюрдите“. \r\nЗахарова добави, че всички противоречия между кюрдските власти и федералния център „трябва да се решат чрез конструктивни преговори и със задължителен отчет на общите приоритетни задачи, преди всичко борбата срещу международния тероризъм в лицето на „Ислямска държава“ и срещу другите екстремистки групировки“. Съответното заявление е публикувано на сайта на руското министерство. \r\nКюрдите са най-големият народ на света, който няма собствена държава. Освен в Ирак големи поселения кюрди обитават Сирия, Иран и Турция. Впрочем, според Вертяев, новият кръг борба за независимост на иракската автономия едва ли ще изостри сепаратистките настроения сред кюрдите в другите държави. \r\nЩо се отнася до турските кюрди, то според аналитика, иракската автономия едва ли ще им послужи за пример. „Турските кюрди имат работа с други политически реалности. Форматът на отношенията им с властите в Анкара е различен от този, с който си имат работа иракските кюрди“, посочи той. \r\n„А, ако говорим за кюрдите в Сирия, то те имат много напрегнати отношения с кюрдите в Ирак и затова едва ли ще гледат на тях като на пример за подражание“, смята специалистът. Виктор Турмаков", "date": "2017-06-13", "title": "\"Независимая газета\": Иракските кюрди поемат курс към независимост"}
{"url": "http://www.focus-news.net/news/2017/06/13/2404452/ministar-nikolay-nankov-samo-vlozhenite-sredstva-v-oblastta-na-ustoychivata-mobilnost-bez-vazpitavane-na-ekologichna-kultura-na-pridvizhvaneto-biha-bili-neefektivni.html", "text": "Само вложените средства в областта на устойчивата мобилност биха били неефективни, без възпитаване на екологична култура на придвижването. Това каза министърът на регионалното развитие и благоустройството Николай Нанков по време на в дискусията „Устойчивата градска мобилност чрез оптимизиране на транспорта на хора и стоки – източник на атрактивност за територии и удовлетворение за гражданите“  в рамките на конкурса „Екообщина“, предаде репортер на Агенция „Фокус“. Министър Нанков заяви, че форуми като днешния и бъдещи такива ще допринесат и ще съдействат за повишаване на информираността и на културата на придвижване на българските граждани. „Затова институциите, бизнесът, неправителственият сектор трябва да обединят усилията си в тази посока“, заяви министърът на регионалното развитие. Министър Нанков посочи, че подкрепата на областта за устойчивото развитие съвсем не е случайна. „В други мои качества съм присъствал на част от другите панели, които конкурсът „Екообщина“ организира, най-вече свързани с енергийна ефективност, но устойчивата градска мобилност и темата за градския транспорт, моделите за градски транспорт, екологичната компонента в него, е пряко свързана с политиките за устойчиво регионално развитие и за постигане на глобалните цели, намаляване на емисиите парникови газове и борбата с климатичните промени“, коментира министърът на регионалното развитие. По отношение на парадигмата на устойчиво развитие, той посочи, че тя съчетава по адекватен начин балансираното развитие между трите отделни компонента: социално, икономическо и екологично развитие. „Този баланс е трудно постижим, но всички ние имаме основната мисия да се борим за неговото постигане“, допълни министър Нанков. \r\nДеница КИТАНОВА", "date": "2017-06-13", "title": "Министър Николай Нанков: Само вложените средства в областта на устойчивата мобилност, без възпитаване на екологична култура на придвижването, биха били неефективни"}
{"url": "http://www.focus-news.net/news/2017/06/13/2404459/yordan-yordanov-kmet-na-dobrich-izbrani-sa-izpalnitelite-na-deynostite-po-natsionalnata-programa-za-energiyna-efektivnost-na-mnogofamilni-zhilishtni-sgradi.html", "text": "Приключили са процедурите по Националната програма за енергийна ефективност многофамилни жилищни сгради, избрани са изпълнители, приключил е и срокът за обжалване. Това съобщи кметът на Добрич Йордан Йорданов, предаде кореспондентът на Радио „Фокус”. „Пуснати са покани до съответните изпълнители, което означава, че може би тази седмица ще имаме сключени договори, има срокове за проектиране. Мисля, че до края на лятото ще имаме първите десет блока санирани“, каза Йордан Йорданов. Той допълни, че самата процедура е доста сложна, отнела е време, тъй като има законови изисквания, които Общината стриктно спазва. „Хубаво е, че в началото на лятото имаме доста свършени административни неща и може да се пристъпи към дейности“, отбеляза още кметът на Добрич. \r\nВ края на миналия месец Общината, чрез заявление според нормативната уредба, е отправила запитване до Министерство на регионалното развитие и благоустройството за наличие на финансов ресурс. Това съобщи зам.-кметът „Икономическо развитие и европейски фондове“ Росица Йорданова. При наличие на такъв финансов ресурс ще се пристъпи към сключване на договори. Тя допълни, че по другата програма за енергийна ефективност - „Енергийна ефективност в административни и жилищни сгради“ по Оперативна програма „Региони в растеж“ 2014-2020, на 20 юни тази година комисия ще отвори проектните предложения и ще ги разгледа по отношение на допустимост на кандидатите. По думите на Росица Йорданова, ако няма обжалване, вероятно до месец ще се пристъпи към сключване на договори, за да бъде дадено начало и на същинската работа по предвидените дейности. \r\nЖулиета НИКОЛОВА", "date": "2017-06-13", "title": "Йордан Йорданов, кмет на Добрич: Избрани са изпълнителите на дейностите по Националната програма за енергийна ефективност на многофамилни жилищни сгради"}
{"url": "http://www.focus-news.net/news/2017/06/13/2404460/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Oбщина Пещера „Здравей, Пещера“ днес ще чуете за активизиралото се свлачище в един от кварталите в Пещера и последвалите действия от страна на общинската администрация в родопския град, на Геозащита и В и К дружеството в Пещера. Каква е обстановката в засегнатите домакинства, има ли проблеми с водоподаването, има ли необходимост от евакуация на живеещите в тези домове и налага ли се частично бедствено положение ще коментираме с кмета на община Пещера Николай Зайчев, със зам.-кмета на родопската Oбщина по социалните дейности Зехра Алиш и директора на ВиК – Пещера инж. Звезделин Вукев. Телефоните за връзка със студиото са 0885 606692 и 034 420020.", "date": "2017-06-13", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/06/13/2404454/gabrovo-obshtinata-podgotvya-kolektiven-isk-sreshtu-toplofikatsionnoto-druzhestvo-v-regiona.html", "text": "Община Габрово призовава всички засегнати от проблемите с топлофикационното дружество в региона лица да се включат в процеса. От Общината съобщиха за Радио „Фокус“ – Велико Търново, че се подготвя колективен иск, към който могат да се присъединят всички клиенти на дружеството, пострадали от липсата на топлоподаване и/или от некачественото такова през отоплителния сезон. Това може да се случи с попълването на молба – свободен текст, адресирана до Окръжен съд – Габрово, в която гражданите следва да посочат мотивите и основанията за своето присъединяване, както и номера на делото – търговско дело 14/2017 година по описа на Окръжен съд – Габрово. Към молбата, с цел удостоверяване качеството си на абонат/засегнато лице, гражданите следва да приложат копие от фактура за услуга към дружеството. Срокът, в който гражданите могат да заявят, че ще участват в процеса или че ще осъществяват защитата си самостоятелно, съгласно определението на съда, е 30-ти юли 2017 година.\r\nЛуиза ТРАНЧЕВА", "date": "2017-06-13", "title": "Габрово: Общината подготвя колективен иск срещу топлофикационното дружество в региона"}
{"url": "http://www.focus-news.net/news/2017/06/13/2404463/kmetat-yordanka-fandakova-10-sa-postroenite-fizkulturni-saloni-v-sofiya-proektirani-sa-oshte-5.html", "text": "Това е десетата сграда на физкултурен салон, който строим. Проектирали сме още 5, за да може всяко училище в София да има физкултурен салон. Това каза кметът на София Йорданка Фандъкова след като ученическата спортна зала в 48 ОУ „Йосиф Ковачев“ бе пусната в експлоатация, предаде репортер на Агенция „Фокус“. „Новата придобивка е много важна за децата, за да спортуват и да започнат спортната си кариера. Пожелавам бъдещи шампиони в тази зала“, посочи тя. „Историята на залата е много дълга, училището е паметник на културата, построено е в началото на 20 век“, обясни Йорданка Фандъкова и допълни, че през 1953 година е правен ремонт на физкултурния салон, но за съжаление тогава очевидно не са се пазили паметниците на културата. По думите й вместо дървеният покрив да се подмени са сложени стомано-бетонни плочи и това почти е разрушило сградата. „Преди 10 години се наложи сградата да се разруши, защото беше опасна, и да се проектира нов физкултурен салон“, поясни кметът и уточни, че средствата за физкултурния салон са от приватизационния фонд на СО, който е традиционният източник на финансиране. „С обзавеждането около половин млн. лева е стойността на този физкултурен салон. Той е изцяло нов, възстановен на база на запазване на паметника на културата“, посочи Йорданка Фандъкова. „Салонът е прекрасен, децата се радват, училището е известно с това, че макар и без физкултурен салон има спортни успехи. Надявам се учителите по физкултура да бъдат достатъчно мотивирани, за да подготвят децата“, каза още тя. \r\nБиляна ИВАНОВА", "date": "2017-06-13", "title": "Кметът Йорданка Фандъкова: 10 са построените физкултурни салони в София, проектирани са още 5"}
{"url": "http://www.focus-news.net/news/2017/06/13/2404462/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Дипломатическият представител на ФРГ в Турция, Мартин Ердман, ще посети за първи път задържания в истанбулски затвор кореспондент на националния ежедневник „Ди Велт“ – Дениз Юджел, съобщава вестник Die Frankfurter Allgemeine Zeitung. Визитата, планирана от дълго време, ще се състои в следобедните часове на вторник. \r\nВ началото на април Юджел бе посетен от генералния консул на Германия в Истанбул – Гьорг Биргелен. Германският журналист се намира в затвор в Истанбул от месец февруари насам. Той е обвинен в разпространяването на терористична пропаганда.\r\n*** Манчестър и Лондон, Кабул и Багдад –  тези четири града през последните седмици бяха потопени в кръв от терористични нападения, извършени от ислямисти в свещения за мюсюлманите месец Рамадан. Сега изповядващите ислям в Германия призовават мюсюлманите в страната да се включат в мащабна демонстрация срещу тероризма, която ще се проведе в края на тази седмица в рейнския град Кьолн, съобщава изданието Der Spiegel. \r\n„Ние, мюсюлманите, трябва да се разграничим колкото е възможно повече от извършителите и да допринесем за техния социален остракизъм\", подчерта ислямският учен Ламия Кадор пред местни медии, допълвайки, че е необходимо мюсюлманите да осъдят ислямисткия тероризъм и да поемат общ ангажимент за „отворено и плуралистично общество“. \r\nКадор е сред организаторите на мирното шествие в Кьолн. „Искаме да изкрещим на тези престъпници: Стига ни!“, заяви Таред Мохамед, още един от инициаторите на събитието.\r\n*** В резултат на стрелба на спирка на градската железница в баварската столица Мюнхен е ранена полицейска служителка, съобщава изданието Focus.\r\nПричините за инцидента все още са неясни. Преустановено е движението по няколко линии на железницата, включително и на тази, която свързва града с летището, се казва в съобщение от националния превозвач „Дойче бан“.\r\nПо данни на изданието полицейска служителка е получила огнестрелна рана в главата от пасажер. По непотвърдени данни простреляната е починала. До инцидента се е стигнало при проверка от страна на представителката на правоохранителните органи.\r\n*** Мащабна полицейска операция бе задействана в баварската столица Мюнхен в сутрешните часове на вторник, след като бе съобщено за стрелба на една от спирките на градската железница, пише  Der Münchner Merkur.\r\nПричините за инцидента все още са неясни, а появилата се информация – противоречива. Съобщава се, че полицейската служителка се е намесила заради сбиване. Докато е изпълнявала служебния си дълг, предполагаемият нарушител е отнел оръжието й и е произвел стрелба. По непотвърдени данни жената е получила огнестрелна рана в главата. Съдбата й остава неизвестна, макар да се появиха медийни доклади, съгласно които тя е починала. Други четирима са пострадали при рикошети. \r\nПреустановено е движението по няколко линии на железницата, включително и на тази, която свързва града с летището, се казва в съобщение от националния превозвач „Дойче бан“.\r\n***", "date": "2017-06-13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/13/2404451/focus-strelba-na-spirka-na-gradskata-zheleznitsa-v-myunhen-politseyska-sluzhitelka-e-prostrelyana-v-glavata.html", "text": "В резултат на стрелба на спирка на градската железница в баварската столица Мюнхен е ранена полицейска служителка, съобщава изданието Focus.\r\nПричините за инцидента все още са неясни. Преустановено е движението по няколко линии на железницата, включително и на тази, която свързва града с летището, се казва в съобщение от националния превозвач „Дойче бан“.\r\nПо данни на изданието полицейска служителка е получила огнестрелна рана в главата от пасажер. По непотвърдени данни простреляната е починала. До инцидента се е стигнало при проверка от страна на представителката на правоохранителните органи. Тереза Герова", "date": "2017-06-13", "title": "Focus: Стрелба на спирка на градската железница в Мюнхен – полицейска служителка е простреляна в главата"}
{"url": "http://www.focus-news.net/news/2017/06/13/2404466/pazardzhik-v-edna-lenta-se-izvarshva-dvizhenieto-po-patya-peshtera-batak-na-okolo-kilometar-sled-izhoda-na-peshtera-zaradi-avariya-na-vodoprovod.html", "text": "В една лента се извършва движението по пътя Пещера - Батак, на около километър след изхода на Пещера, заради авария на водопровод. Това съобщи за Радио „Фокус“ – Пазарджик говорителят на ОДМВР Мирослав Стоянов. Той уточни, че аварията е на около километър от изхода от град Пещера в посока град Батак. „В тази връзка на мястото са разположени аварийни групи на ВиК. Със съдействието на Община Пещера мястото е обозначено със знаци. Водачите, пътуващи в участъка Пещера - Батак, трябва да преминават с повишено внимание и ниска скорост, тъй като в зоната на аварията поради ремонтите изкопни работи е проходима само едната пътна лента“, уточни Стоянов.\r\nВаня НИКОЛОВА", "date": "2017-06-13", "title": "Пазарджик: В една лента се извършва движението по пътя Пещера - Батак, на около километър след изхода на Пещера, заради авария на водопровод"}
{"url": "http://www.focus-news.net/news/2017/06/13/2404458/der-mnchner-merkur-strelba-v-myunhen-sadbata-na-prostrelyanata-politseyska-sluzhitelka-ostava-neyasna-saobshtava-se-za-oshte-chetirima-postradali.html", "text": "Мащабна полицейска операция бе задействана в баварската столица Мюнхен в сутрешните часове на вторник, след като бе съобщено за стрелба на една от спирките на градската железница, пише  Der Münchner Merkur.\r\nПричините за инцидента все още са неясни, а появилата се информация – противоречива. Съобщава се, че полицейската служителка се е намесила заради сбиване. Докато е изпълнявала служебния си дълг, предполагаемият нарушител е отнел оръжието й и е произвел стрелба. По непотвърдени данни жената е получила огнестрелна рана в главата. Съдбата й остава неизвестна, макар да се появиха медийни доклади, съгласно които тя е починала. Други четирима са пострадали при рикошети. \r\nПреустановено е движението по няколко линии на железницата, включително и на тази, която свързва града с летището, се казва в съобщение от националния превозвач „Дойче бан“.Тереза Герова", "date": "2017-06-13", "title": "Der Münchner Merkur: Стрелба в Мюнхен – съдбата на простреляната полицейска служителка остава неясна, съобщава се за още четирима пострадали"}
{"url": "http://www.focus-news.net/news/2017/06/13/2404464/ministar-nikolay-nankov-mrrb-poema-angazhiment-za-razvitie-na-ustoychivata-gradska-mobilnost-v-natsionalen-mashtab.html", "text": "МРРБ има ангажимент да полага усилия за развитие на устойчивата градска мобилност в национален мащаб, българските общини могат да разчитат на нашата подкрепа. Това каза министърът на регионалното развитие и благоустройството Николай Нанков по време на в дискусията „Устойчивата градска мобилност чрез оптимизиране на транспорта на хора и стоки – източник на атрактивност за територии и удовлетворение за гражданите“  в рамките на конкурса „Екообщина“, предаде репортер на Агенция „Фокус“.   „За мен е радващо, че тематиката на днешния семинар - устойчивата мобилност, съвпада с мерките за интегриран градски транспорт, които в продължение на два програмни периода нашето ведомство изпълнява като част от най-големият инструмент за градско развитие са двете оперативни програми“, коментира министърът и изброи приключилата ОП „Регионално развитие“ и настоящата ОП „Региони в растеж“. „В изпълнената програма беше предвидено изпълнението на проекти за модернизиране на градския транспорт в седемте големи града в България на обща стойност близо половин млрд. лв.“, коментира министърът. Той уточни, че бенефициенти са били: София, Бургас, Пловдив, Варна, Стара Загора, Русе и Плевен. Министър Нанков поясни, че мерките на програмата са обхващали усилията за изграждане на високоскоростен, достъпен, природосъобразен, енергоспестяващ и удобен градски транспорт.  Той поясни, че постигнатите резултати през първия програмен период са дали основания в настоящия да продължат  да подкрепят мерките за създаване на по-ефективен и екологичен  градски транспорт, както и увеличаване на пътуванията с общественият транспорт. „Общият ресурс с предвидени за инвестиционите проекти на вече 39 общини е почти 300 млн. лв. по линия на ОП „Региони в растеж\". 14 от общините вече имат подадени своите проектни предложения. Първите шест от тях: София, Плевен, Варна, Стара Загора, Бургас и Пловдив, надграждат проектите от предходния програмен период“, отбеляза още министърът. \r\nДеница КИТАНОВА", "date": "2017-06-13", "title": "Министър Николай Нанков: МРРБ поема ангажимент за развитие на устойчивата градска мобилност в национален мащаб"}
{"url": "http://www.focus-news.net/news/2017/06/13/2404468/dimitar-margaritov-predsedatel-na-kzp-onlayn-ofertite-za-rezervatsii-na-pochivki-tryabva-da-se-prouchvat-po-vnimatelno.html", "text": "Рисковете при резервация на почивки през Интернет са свързани предимно с подвеждащи снимки, невъзможност да бъдат предоставени част от договорените компоненти или изискване за допълнително заплащане на услуги, които би трябвало да са включени в закупения пакет, каза председателят на Комисията за защита на потребителите (КЗП) Димитър Маргаритов по Канал 3. Това съобщиха от пресцентъра на КЗП. „Голяма част от офертите на туроператорите се предлагат в Интернет. Днес това е и най-бързият и лесен способ за съпоставка на различен тип пакети при избора на почивка. Срещали сме като нелоялна търговска практика подвеждаща информация. Например, мястото не изглежда точно така, както е представено на красивите кадри. Или са изброени доста услуги в съответните комплекси, а после се оказва, че част от тях не могат да бъдат предоставени. Проблем също би могло да бъде и необходимостта от заплащане на допълнителни услуги на място, ако преди това е уговорено, че всичко е включено”, коментира Маргаритов. \r\nЗа да се избегнат подобни ситуации, той препоръча при избора на почивка – освен снимките и информацията на съответните сайтове – потребителите да потърсят директен контакт с предоставящия услугата, за да се убедят, че насреща има някой, който може спокойно и грамотно да им обясни, да отговори на допълнителни въпроси. Ако получат необходимата информация, това до голяма степен означава, че всичко е наред. Ако обаче не могат да открият никой или половинчато се обяснява точно какво включва този пакет, тогава трябва да имат едно наум”, предупреди председателят.  \r\nТой каза още, че при невъзможност да бъде намерено решение на спора с търговеца, Комисията има готовност да реагира и призова гражданите да се възползват от това при необходимост. За този летен сезон КЗП разкри виртуални приемни по Черноморието, чрез които туристите могат да получат консултация и съдействие при нарушени потребителски права. Точните им адреси могат да бъдат намерени сайта на Комисията и в Google Maps. \r\nПо повод по-интензивните пътувания през лятото и новите правила за роуминга в Европейския съюз от 15 юни Маргаритов припомни, че се запазват условията на съответния национален тарифен план, при които потребителите ще могат да ползват услугата в друга държава от ЕС по време на краткотрайно пребиваване.", "date": "2017-06-13", "title": "Димитър Маргаритов, председател на КЗП: Онлайн офертите за резервации на почивки трябва да се проучват по-внимателно"}
{"url": "http://www.focus-news.net/news/2017/06/13/2404465/deutsche-welle-strelbata-v-myunhen-politsiyata-uveryava-che-nyama-opasnost-za-grazhdanite.html", "text": "След стрелбата, която бе произведена в сутрешните часове на вторник на спирка на градската железница в баварската столица Мюнхен, е задействана мащабна полицейска операция и ситуацията е под контрол, предава Deutsche Welle. \r\nИнцидентът се е случил в предградието Унтерфьоринг. Разпоредена е евакуация на гарата.\r\nВ акцията е задействана както мюнхенската, така и федералната полиция. Правоохранителните органи увериха, че няма съществуваща опасност за гражданите. В пост в социалната мрежа „Туитър“ властите потвърдиха за ранени. Тереза Герова", "date": "2017-06-13", "title": "Deutsche Welle: Стрелбата в Мюнхен – полицията уверява, че няма опасност за гражданите"}
{"url": "http://www.focus-news.net/news/2017/06/13/2404461/ministar-nikolay-nankov-9-ot-10-zhiteli-na-es-smyatat-che-polozhenieto-s-trafika-v-tyahnata-zona-na-obitavane-tryabva-da-bade-optimizirano.html", "text": "9 от 10 жители на ЕС смятат, че положението с трафика в тяхната зона на обитаване трябва да бъде оптимизирано. Това каза министърът на регионалното развитие и благоустройството Николай Нанков по време на в дискусията „Устойчивата градска мобилност чрез оптимизиране на транспорта на хора и стоки – източник на атрактивност за територии и удовлетворение за гражданите“  в рамките на конкурса „Екообщина“, предаде репортер на Агенция „Фокус“.  „Техният избор обаче на ползотворен транспорт, на използван градски транспорт, е от ключово значение за цялостната стратегия на ЕС за борбата с измененията в климата“, коментира министър Нанков. Във връзка с Парижкото споразумение и отказа на САЩ да продължат тази политика, министър Нанков заяви, че това не трябва да ни отчайва. „Ние трябва с общи усилия да следваме последователно тези цели и своите стъпки“, допълни министърът. По думите му концепцията за устойчива мобилност  отива по-далеч от справянето с трафика и възможностите за транспортиране. \"Те са елемент, разбира се от нея, но тя има и по-широко значение, което включва свързаността между регионите и достъпността и връзката на населените места с градските центрове, градското планиране и инфраструктура, темпа на икономическа активност и на живот на гражданите\", допълни министър Нанков. По думите му градските зони са жизненоважни за конкурентността и устойчивостта на европейската транспортна система. \r\nДеница КИТАНОВА", "date": "2017-06-13", "title": "Министър Николай Нанков: 9 от 10 жители на ЕС смятат, че положението с трафика в тяхната зона на обитаване трябва да бъде оптимизирано"}
{"url": "http://www.focus-news.net/news/2017/06/13/2404467/kmetat-yordanka-fandakova-sofiya-shte-bade-evropeyska-stolitsa-na-sporta-i-ambitsiyata-ni-e-da-remontirame-i-da-stroim-novi-sportni-zali.html", "text": "Следващата година София е европейска столица на спорта и амбицията ни е голяма - да можем да построим и ремонтираме нови спортни зали. Това каза кметът на София Йорданка Фандъкова след като ученическата спортна зала в 48 ОУ „Йосиф Ковачев“ бе пусната в експлоатация, предаде репортер на Агенция „Фокус“. „Възложила съм на главния архитект да разработи и типови проекти за малки спортни зали, там, където дворовете на училищата позволяват“, обясни тя. „Надявам се да получим и подкрепата на държавата и спортното министерство. Говорила съм с премиера да може за столицата на спорта държавата също да помогне със средства за изграждането на такива спортни зали, които да позволят училищата да разширят своята спортна база“, коментира Йорданка Фандъкова. Тя уточни, че до края на годината предстои да започне строителството на спортната зала на 149 училище в „Овча купел“. „Тя е една започната и изоставена сграда, както беше и 88 училище в „Овча купел“‘, поясни кметът. „Изгражда се ново разширение на Първа английска езикова гимназия, там работата върви по график, скоро ще отидем да я проверим“, посочи Йорданка Фандъкова и допълни, че ще започнат и ремонтите по училищата, включително и във физкултурните салони.\r\nБиляна ИВАНОВА", "date": "2017-06-13", "title": "Кметът Йорданка Фандъкова: София ще бъде европейска столица на спорта и амбицията ни е да ремонтираме и да строим нови спортни зали"}
{"url": "http://www.focus-news.net/news/2017/06/13/2404472/pazardzhik-preustanoveno-e-vodopodavaneto-v-peshtera-do-kraya-na-denya-zaradi-remont-na-vodoprovod.html", "text": "В Пещера днес ще бъде преустановено водоподаването за целия ден, докато тече ремонтът на довеждащия Новомахаленски водопровод, съобщи за Радио „Фокус“ – Пазарджик инж. Звезделин Вукев, директор на водоснабдителното дружество в родопския град. Вследствие на аварията бяха засегнати блоковете на изхода за Батак. „След като се усили дебитът на водата след обилните дъждове започнаха се повиши нивото на водата и това доведе до спукване на част етернитовите тръби. Очакваме екипите на ВиК да приключат дейностите по ремонта около 22.00 часа тази вечер“, уточни Вукев. Той каза още, че това е основен водоизточник за град Пещера и друга възможности  алтернатива няма. Голяма част от водоподаването е от този каптаж.\r\nАлбена ЖИЛЕКОВА", "date": "2017-06-13", "title": "Пазарджик: Преустановено е водоподаването в Пещера до края на деня заради ремонт на водопровод"}
{"url": "http://www.focus-news.net/news/2017/06/13/2404470/obshtina-blagoevgrad-stroitelni-firmi-i-regionalnata-kamara-na-stroitelite-osazhdat-opita-na-deputata-ot-bsp-nikolay-boshkilov-da-manipulira-obshtestvenostta-s-neverni-tvardeniya-v-parlamenta.html", "text": "Представители на строителни фирми и Регионалната камара на строителите подкрепиха протестна  декларация срещу изказване на депутата от БСП Николай Бошкилов в парламента. В нея те осъждат категорично опита на депутата да манипулира обществеността с неверни твърдения в парламентарна зала, касаещи изпълнението на националната програма за енергийна ефективност, липсата на контрол, корупционни практики и некачествено изпълнение на поетите от строителните фирми ангажименти. Това съобщиха от пресцентъра на Община Благоевград. \r\nПубликуваме пълния текст на декларацията без редакторска намеса: \r\n\"Декларация на строителите в Благоевград по повод неверните  и обидни  твърдения на депутата Николай Бошкилов по време на парламентарния контрол на 9.06.2017 г.\r\nНие, Регионална камара на строителите в Благоевград и представители на строителни фирми, работещи по изпълнение на Националната програма за енергийна ефективност на многофамилни жилищни сгради изразяваме острото си несъгласие с  изказването на народния представител Николай Бошкилов по време на Парламентарния контрол миналия петък, с което се цели опорочаване  на работата по Националната програма за енергийна ефективност на многофамилни жилищни сгради. Във въпросите, отправени към министъра на регионалното развитие и благоустройство Николай Нанков, ясно прозира опит за манипулиране на широката общественост в Благоевград, и не само. \r\nНие, представителите на строителния бранш, категорично заявяваме, че изразяването на    съмнения за корупционни практики и некачествено изпълнение на задълженията ни, са  абсолютно необосновани и крайно неоснователни. В подкрепа на това, заставаме с лицата си, и сме категорични, че всяка една процедура при изпълнение на Националната програма за енергийна ефективност на многофамилни жилищни сгради в Благоевград е ясно регламентирана и прозрачна. Потвърждение за това са и целият набор от   документи, доказващи законосъобразността на дейностите, както и контролът върху тях. Община Благоевград има задължението да следи стриктно изпълнението на дейностите, като при допуснати пропуски и нередности, фирмата-изпълнител на даден обект има задължението същите да бъдат отстранени за нейна сметка.\r\nПреди започване на реалното стартиране на СМР дейностите, на всеки един обект, се извършват  обстойно изследвания и анализи, на база на които се залагат конкретни дейности за изпълнение. \r\nКатегорични сме и в това: С изпълнението на Националната програма за енергийна ефективност на многофамилни жилищни сгради на територията на община Благоевград, са постигнати целените резултати по програмата и Благоевград придобива цялостен европейски облик. Доказателство за това е, благодарността от страна на хората. Равносметката до момента показва,  че в Благоевград са обхванати над 25 000 души, които живеят в обновени апартаменти, чиито сметки за ел. енергия са се понижили с до 50 %. \r\nЯсно искаме да заявим,че  с реализиране на Националната програма за енергийна ефективност на многофамилни жилищни сгради се дава силен тласък на местната икономика, което е изцяло в полза на всички нас, гражданите на Благоевград. \r\nДекларацията е подкрепена от:\r\n- ПСГ АД;\r\n- АБ Инвест НН ЕООД- ново име- Инфра експерт ЕООД;  \r\n- БГ ЛЕНД КО ООД;\r\n- Стройкомерс ЕООД;\r\n- Копекс и КО ЕООД;\r\n- ГБС-БЛАГОЕВГРАД АД;\r\n- ОБЕДИНЕНИЕ/КОНСОРЦИУМ БЛАГОЕВГРАД 21 - Партньори - “Одесосстрой” ООД,“РИЧ 5” ЕООД;\r\n- КОНСОРЦИУМ ЕСБ-23 - Партньори -“СОЛИД ГРУП” ООД, “ЕКОДИН” ЕООД;  \r\n- ТИМ ТЕХНОЛОДЖИ ЕООД;\r\n- ДИНАТСТРОЙ ООД;\r\n- СДРУЖЕНИЕ ЕЛЕНОВО ОП 7 - Партньори -“Инфра Минералс” ЕООД, ЕТ ”Емил Митов”, Унивърсъл Билдинг Къмпани ООД;\r\n- МОНОЛИТСТРОЙ-ЧОРБАДЖИЙСКИ, БАЙКУШЕВ ООД;\r\n- МЕНКАУРА ЕООД;\r\n- ВЕЛ КАМ ЕООД;\r\n- ОБЕДИНЕНИЕ КАРИСТИЛ ДЗЗД - Партньори - “БМ СТИЛ” ООД,“КАРИСТИЛ” ЕООД;\r\n- ДЗЗД ХИДРО БИЛД - Партньори “ХИДРОЕНЕРГИЙНА КОМПАНИЯ” АД,“БИЛД ИНВЕСТ 2016” ЕООД;\r\n- ИВЕЛИНСТРОЙ ЕООД;\r\n- СТИЛСТРОЙ-М ООД;\r\n- ДЗЗД САНИРАНЕ 2016 - Партньори - БИ 59” ЕООД, “ЛИК СТРОЙ” ЕООД ;\r\n- БГ ЕВРОСТРОЙ И АВМ ЕООД;\r\n- СДРУЖЕНИЕ РЕМОНТ СТРУМСКО 38 - Партньори - “ИНФРА РЕЙБУЛС” ЕООД, \r\n“ВИ енд ДЖИ ОЙЛ” ЕООД; \r\n- МБ ИНЖЕНЕРИНГ 2001 ООД;\r\n- СДРУЖЕНИЕ БЛАГОЕВГРАД 2016 ИНЖЕНЕРИНГ - Партньори  - “АКТИВ БИЛДИНГ ИНК” ЕООД, “ВИТЕХ СТРОЙ” ЕООД; \r\n- ЕНЕРДЖИКОРЕКТ ЕООД;\r\n- Обединение АЛЕН МАК - Партньори “РИСТРОЙ” ЕООД, “МИРАТ ГРУП” ООД; \r\n- ДЗЗД Блок 23 - Партньори - “АЙ БИ СИ КОНСУЛТ”,“КИЛА 2008” ЕООД;\r\n- ДЗЗД ЕЛИТ БЛАГОЕВГРАД 2016 - Партньори - АЙВА – Б“ ЕООД, „ЕЛИТ СТРОИТЕЛНА КОМПАНИЯ“ ЕООД;\r\n- СДРУЖЕНИЕ ОБНОВЯВАНЕ ЕЛЕНОВО 202 - Партньори - \"Антично наследство“ АД, „Р.С. Инженеринг“ ЕООД; \r\n- КНД-КОНСУЛТ ООД;\r\n- МАКБУЛ-Инфраструктурно строителство АД;\r\n- ДЗЗД ОБНОВА 2015 - Партньори - „ВИП – 2004“ ЕООД,„БРАВО-СТРОЙ“ ООД; \r\n- ДЗЗД РГ СТРОЙИНВЕСТ - Партньори - „Раком НТ“ ЕООД, „ГРАДИВ“ ООД;\r\n- \"ИНЖ СТАНДАРТ\" ООД;\r\n- СДРУЖЕНИЕ ЕНЕРДЖИ ЕЛЕНОВО - 66-67 - Партньори - „Инфра Агуа Еко“ ЕООД, „ИНТЕРХОЛД“ ЕООД;\r\n- МИГ 23 ЕООД;\r\n- ПСГ АД;\r\n- СТРЕЗА ЕООД;\r\n- ИНФРА РОУДС ООД;\r\n- МОНОЛИТ-21-АНДОНОВ И ЗАХОВ ООД;\r\n- ДЗЗД СТРУМСКО - Партньори -„РИМЕЛА“ ЕООД, „ МИРАТ ГРУП“ ООД;\r\n- Обединение БРОДИ - Партньори -„АЙ БИ СИ – КОНСУЛТ“ ЕООД,„АДТ – 2011“ ЕООД; \r\n- СТИВО Х ООД;\r\n- БИЛДИНГ КОМПАНИ ООД;\r\n- ХИДРОЕНЕРДЖИ-БГ ООД;\r\n- ЕВРОСТИСТЕМ ЕООД; \r\n- „РОСАТОМ“ ЕООД; \r\n- ОБЕДИНЕНИЕ \"ЕЛЕНОВО-3\" - \"1.\"\"БИОТРЕЙД КЪНСТРАКШЪН\"\" ООД и \"БУЛСТРОЙ ГРУП\"\" ООД;\r\n- \"НСК СОФИЯ\" ЕООД;\r\n- \"САНИРАНЕ ЮЗ\" ДЗЗД  - 1.\"\"БРИАБИЛД\"\" ЕООД и \"АТ ИНЖЕНЕРИНГ 2000\"\" ООД;\r\n- \"ЛУКС СТРОЙ\" ООД;\r\n- \"ЗАЕЧКИ\" ЕООД;\r\n- \"ЕКЛИПС АСЕТ ГРУП\" ЕООД;\r\n- \"АРХОНТ\" ЕООД\r\n- СДРУЖЕНИЕ \"СТРУМСКО 20 БИЛДИНГ\" - 1.\"\"ФА БИЛДИНГ\"\" ЕООД и 2. \"ИЛИЕВИ - МГ\"\" ООД;\r\n- \"ДЖУМАЯ\" ДЗЗД  - 1.\"САНИРУМ\"\" ООД и 2.\"\"Презента груп\"\" ЕООД;\r\n - \"СК-ВАРНА 2007\" ЕООД;\r\n - \"Ви джи еф инженеринг\" ЕООД; \r\n- \"ТЕА СТРОЙ\" ДЗЗД  - \"ТЕА-СТ\"\" ЕООД и \"\"ИНТЕР СТРОЙ ГРУП\"\" ЕООД;\r\n- \"КИТ СТРОЙ\" ООД; \r\n- \"ИКОСИ\" ДЗЗД  - 1. \"\"НАЙС БИЛДИНГ\"\" ЕООД и \"Анкер груп\"\" ЕООД;\r\n\"АЛЕН МАК\" ДЗЗД - \"РОУД ЕНД УОТЪР ИНЖЕНЕРИНГ\"\" АД и .\"\"УЛТРАСТРОЙ\"\" ЕООД;\r\n- \"ПАРСЕК ГРУП\" ЕООД;\r\n- \"НЕДЯЛКОВ СТРОЙ КОНСУЛТ\" ЕООД;\r\n- \"ФИНСТРОЙ\" ДЗЗД  - 1.\"\"ФИНЕСТРА 2016\"\" ЕООД и 2.\"\"СУНИМЕКС\"\" ЕООД;\r\n- \"Феникс - Х\" ДЗЗД - 1. \"\"ФЕНИКС ИК\"\" ООД и  2. \"\"ФЕРМЕС - Х\"\" ЕООД;\r\n \"Стонас груп\" ЕООД;\r\n- \"НН-ЕЛЕКТРОХОЛДИНГ\" ЕООД;\r\n- \"ГРАДИВ\" ООД;\r\n- \"МАРАНД СТРОЙ\" ЕООД;\r\n- \"ЕЛИТСТРОЙ\" АД;\r\n- \"БКС\" ЕООД;\r\n- ДЗЗД \"БЛОК 3\" - 1 и 2. \"\"БАТПЕЛ\"\" ЕООД;\r\n- \"СТИЛКОМПЛЕКС\"ООД;\r\n- \"ЕЛЕКТРО БИЛД ГРУП\" ЕООД;\r\n- ДЗЗД \"ЕЕ-Струмско\" - 1.\"\"РИМИ БИЛД\"\" ЕООД и  2.\"\"ИВКОМПЛЕКТ\"\" ЕООД;\r\n- СТАТУС-Н\"ООД;\r\n- МАРИЦА\" ДЗЗД -  1.\"\"ХИДРОСТРОИТЕЛСТВО БЛАГОЕВГРАД\"\" ООД и 2.\"\"ДК-БЛАГОЕВГРАД\"\" ЕООД;\t\r\n- СДРУЖЕНИЕ \"ЕЛЕНОВО 20\" - \"1. \"\"ЕНВАЙРО КЛИЙН\"\" ЕООД, 2. \"\"ПИК СТРОЙБ\"\" ЕООД и 3.\"\"КА ИНЖЕНЕРИНГ 2004\"\" ООД;\r\n- Бодрост-96 ЕООД;\r\n- ЕТ \"МАРГАРИТА-П-ИВАН КОСТАДИНОВ\";\r\n- \"ГЕОПЛАН\" ЕООД;\r\n- \"ИНФРА ЕКСПЕРТ\" ЕООД;\r\n- \"СТРОЙПРОМ ИНВЕСТ\" ЕООД;\r\n- Виланд комерс ЕООД; \r\n- \"Аврен пропертис\" ЕООД; \r\n- Бул строй инвест ЕООД; \r\n- ДЗЗД „АктуалКАД“, с партньори: „Актуал груп“ ЕООД и „Интер Кад“ ЕООД - “Стреза“ ЕООД;\r\n- „МЦ-СТРОЙКОМЕРС“ ООД„ЪРБЪН ГРИЙН“ ЕООД;\r\n- „Гипстрой“ ЕООД;\r\n- Обединение „ИЗТОК 2017“, с партньори: „АЛЕК СТРОЙ АН“ ЕООД и „АЛЕКС СТРОЙ“ ЕООД;\r\n- НЕДЯЛКОВ СТРОЙ КОНСУЛТ“ ЕООД“.", "date": "2017-06-13", "title": "Община Благоевград: Строителни фирми и Регионалната камара на строителите осъждат опита на депутата от БСП Николай Бошкилов да манипулира обществеността с неверни твърдения в парламента"}
{"url": "http://www.focus-news.net/news/2017/06/13/2404474/sport-mario-gyottse-se-vrashta-kam-trenirovki.html", "text": "Полузащитникът на Борусия (Дортмунд) Марио Гьотце ще се завърне към тренировки през месец юли, съобщава германският вестник Die Welt.\r\nВ края на февруари лекарите установиха, че футболистът страда от нарушена обмяна на вещества, което принуди Гьотце да пропусне оставащата част от сезона. Футболистът няма да играе и в турнира Купата на конфедерациите, който започва тази събота.", "date": "2017-06-13", "title": "Спорт: Марио Гьотце се връща към тренировки"}
{"url": "http://www.focus-news.net/news/2017/06/13/2404469/afp-strelbata-v-myunhen-germanskata-politsiya-potvardi-za-nyakolko-raneni-po-sluchaya-ima-zadarzhan.html", "text": "Германската полиция потвърди, че в резултат на стрелба на спирка на градската железница в Мюнхен има „няколко ранени“, предава AFP.\r\nПо случая има задържан.\r\n„Няколко души са пострадали от куршуми. Полицейска служителка е ранена лошо“, се казва в туит на мюнхенската полиция.\r\nИнцидентът се случи в Унтерфьоринг, североизточно предградие на баварската столица.Тереза Герова", "date": "2017-06-13", "title": "AFP: Стрелбата в Мюнхен – германската полиция потвърди за „няколко ранени“, по случая има задържан"}
{"url": "http://www.focus-news.net/news/2017/06/13/2404471/mkd-makedoniya-pravitelstvoto-v-skopie-zasedava-za-naznacheniyata-na-zamestnik-ministrite.html", "text": "В дневния ред на днешното заседание на правителството на Република Македония ще бъде разглеждането на предложенията за заместник-министри, назначения и уволнения на държавни служители, съобщава електронното издание  МКД.\r\nВече е постигнато съгласие „Демократичен съюз за интеграция“ да получи позиции в Министерството на вътрешните работи, Министерството на отбраната, Министерството на образованието и в Министерството на финансите. В понеделник „Алианс за албанците“ представи предложенията си за заместник-министри в Министерството на външните работи, Министерството на транспорта и в Министерството на труда (Арта Точи, Ремзи Мехмети и Елми Азири). \r\nСлед като кабинетът приеме кандидатурите, следва те да бъдат утвърдени от парламента.\r\nОчаква се също и обявяването на назначенията за директорите на Бюрото за обществена сигурност и на Управлението за сигурност и контраразузнаване в МВР.Тереза Герова", "date": "2017-06-13", "title": "МКД (Македония): Правителството в Скопие заседава за назначенията на заместник-министрите"}
{"url": "http://www.focus-news.net/news/2017/06/13/2404473/ministar-nikolay-nankov-mrrb-izgotvya-naredba-2-za-gradski-transport-i-komunikatsionni-sistemi-davashta-vazmozhnost-na-mestnite-vlasti-da-proektirat-po-adekvatno.html", "text": "МРРБ изготвя Наредба № 2 за градски транспорт и комуникационни системи, даваща възможност на местните власти  да проектират по-адекватно. Това каза министърът на регионалното развитие  и благоустройството Николай Нанков пред журналисти във връзка с подготвяне на нова наредба за градски транспорт и комуникационни системи, предаде репортер на Агенция „Фокус“.   По думите му МРРБ е водещо по изготвянето на новата наредба. Той уточни, че в нея попадат и велоалеите, пешеходните зони, паркингите, паркоместата, надлезите и подлезите. „Тя е качена за обществено обсъждане. Нашата цел е до средата на месец юли този норматив да бъде изцяло обновен“, каза министърът. По думите му в наредбата местните власти се задължават да предвиждат в устройствените зони определени проценти от съответно транспортно-комуникационните им системи да са свързани енергоспестяващи превозни средства. „Включително и велотранспорта, в София знаете трамвайните линии“, поясни Николай Нанков. Той посочи, че наредбата се изготвя от работна група. Във връзка с опорния план на Община Царево, министър Нанков коментира, че той  отчита съществуващите до момента Подробни устройствени планове, които в известна степен са в колизия със защитените зони и с плана за управление на Природен парк „Странджа“. Министър Нанков поясни, че по темата вчера се е провела среща между трите институции – общината, МРРБ и МОСВ, за да се изчистят тези пороци. \r\nДеница КИТАНОВА", "date": "2017-06-13", "title": "Министър Николай Нанков: МРРБ изготвя Наредба № 2 за градски транспорт и комуникационни системи, даваща възможност на местните власти  да проектират по-адекватно"}
{"url": "http://www.focus-news.net/news/2017/06/13/2404477/kyustendil-politsiyata-izdirva-georgi-velkov-gyunderski-ot-bobov-dol-v-neizvestnost-ot-7-yuni.html", "text": "Полицията издирва 48-годишния Георги Гюндерски, по молба на близките му. Той е в неизвестност от 7 юни 2017 г. Гюндерски е от град Бобов дол, област Кюстендил. Това съобщават от пресцентъра на МВР. Бил е настанен за лечение в столична болница в района на бул. „ Г. М. Димитров“ , но е напуснал здравното заведение през нощта срещу 7 юни. Гюндерски е висок 171 см, с кафяви очи.\r\nУмоляват се хората, които имат информация за него, да се обадят на тел. 112 или в най-близкото Районно управление на МВР.", "date": "2017-06-13", "title": "Кюстендил: Полицията издирва Георги Велков Гюндерски от Бобов дол, в неизвестност от 7 юни"}
{"url": "http://www.focus-news.net/news/2017/06/13/2404475/varna-37-godishen-mazh-e-osaden-na-6-zatvor-pri-strog-rezhim-za-tri-grabezha-na-mobilni-telefoni-pred-targovski-tsentar-v-grada.html", "text": "Варненския окръжен съд постанови наказание от 6 години лишаване от свобода при строг режим спрямо 37-годишния Красимир Василев, който беше предаден на съд по обвинителен акт на Окръжната прокуратура във Варна за три грабежа на мобилни телефони, извършени като продължавано престъпление и при условията на опасен рецидив. Това съобщиха от пресцентъра на Апелативна прокуратура – Варна. До произнесената присъда се стигна, след като опасният рецидивист призна всички факти и обстоятелства в обвинителния акт и поиска делото срещу него да се гледа при условията на съкратено съдебно следствие. Съдът му наложи наказание 9 години лишаване от свобода, които след редукцията заради съкратеното съдебно следствие  намали с една трета и определи Красимир Василев да изтърпи 6 години лишаване от свобода пи първоначално строг режим. \r\nВ периода от 12 юни до 23 юни 2016 год. по идентичен начин 37-годишният опасен рецидивист причакал и нападнал в късните вечерни часове на автобусна спирка пред варненски мол три жени. Докато чакали автобус, жертвите поглеждали мобилните си телефони, за да проверят колко е часът. В този момент със сила Красимир Василев издърпвал устройствата от ръцете им и побягвал. \r\nОбщата сума на отнетите при грабежите три мобилни телефона според съдебно-оценителната експертиза  възлиза на 2397 лева. \r\nПодсъдимият е от Генерал Тошево, без образование, осъждан многократно. В момента изтърпява предишна ефективна присъда във варненския затвор, по която му е наложено наказание 5 години лишаване от свобода при строг режим. Присъдата на Варненския окръжен съд подлежи на обжалване пред Апелативния съд във Варна.", "date": "2017-06-13", "title": "Варна: 37-годишен мъж е осъден на 6 затвор при строг режим за три грабежа на мобилни телефони пред търговски център в града"}
{"url": "http://www.focus-news.net/news/2017/06/13/2404478/pazardzhik-za-treta-poredna-godina-vik-pazardzhik-zakupuva-i-montira-novi-pompi.html", "text": "ВиК - Пазарджик за трета поредна година закупува нови водни помпи. Това каза за Радио „Фокус” – Пазарджик инж. Димитър Мишев от ВиК - Пазарджик. Той уточни, че общата стойност но инвестицията е 66 000 лева. „Помпите вече са монтирани в станцията за селата Лозен и Ковачево. Освен това са поставени нови помпи в станциите в селата Черногорово, Алеко Константиново и Горно Вършило, а също на помпена станция Ветрен - втори подем и в село Ивайло, където е подменена една помпа”, каза още Мишев. Той уточни, че в резултат на инвестицията, която прави водното дружество, разходите за електроенергия са намалени с 1/3. „От 15 години почти не са купувани планово нови помпи. Сега за последните 2 години са закупени помпи за общо стойност около 130 000 лева, а през тази за още 66 000 лева така, че общата стойност на инвестицията е за около 200 000 лева”, уточни Мишев. Той обясни, че освен, че са по-надеждни, тези помпи осигуряват и икономия на електроенергия.\r\nВаня НИКОЛОВА", "date": "2017-06-13", "title": "Пазарджик: За трета поредна година ВиК - Пазарджик закупува и монтира нови помпи"}
{"url": "http://www.focus-news.net/news/2017/06/13/2404480/plovdiv-nad-330-kg-tyutyun-sa-izzeti-pri-proverki-v-kvartal-stolipinovo.html", "text": "Предварителни проверки са започнати вчера срещу две пловдивчанки за престъпление против финансовата система. Това съобщиха от ОДМВР - Пловдив. При специализирана операция срещу незаконното съхранение и разпространение на акцизни стоки служители на Шесто РУ извършили претърсване на два адреса в квартал “Столипиново”. В жилището на 61-годишна жена на ул. “Донбас” била открита жълто-кафява листна маса с характерна миризма на тютюн с общо тегло 220 килограма. Други 121.5 килограма от контрабандната стока са иззети от дома на нейна 22-годишна съседка на ул. “Грамос”. \r\nСъщия ден в РУ – Карлово е образувано бързо производство за незаконната дейност срещу 60-годишен търговец от село Шишманци, от чийто магазин били конфискувани 8 300 къса цигари от различни марки, без български бандерол.", "date": "2017-06-13", "title": "Пловдив: Над 330 кг тютюн са иззети при проверки в квартал “Столипиново”"}
{"url": "http://www.focus-news.net/news/2017/06/13/2404479/dobrich-obshtinskoto-predpriyatie-ustoychivi-deynosti-i-proekti-raboti-s-plavasht-grafik-za-da-mozhe-efikasno-da-se-poddarzhat-zelenite-ploshti-v-grada.html", "text": "Тази година Общинското предприятие „Устойчиви дейности и проекти“ работи с плаващ график, което означава, че се работи през цялата седмица, включително и през почивните дни, за да може да се поддържат зелените площи в града ефикасно. Това съобщи кметът на Добрич Йордан Йорданов, предаде кореспондентът на Радио „Фокус”. Щатните служители на Общинското предприятие работят от приблизително 4 седмици и в събота и неделя. Досега такава практика не е имало. Трева се коси непрекъснато във всички части на града. „Опитваме се да влезем навсякъде, не е малко площта, която трябва да обхванем, включително и междублоковите пространства“, коментира кметът. Според него екипите на Общинското предприятие „Устойчиви дейности и проекти“ се справят със задачите си и той отправи благодарност за работата на всички служители и техните усилия. \r\nЖулиета НИКОЛОВА", "date": "2017-06-13", "title": "Добрич: Общинското предприятие „Устойчиви дейности и проекти“ работи с плаващ график, за да може ефикасно да се поддържат зелените площи в града"}
{"url": "http://www.focus-news.net/news/2017/06/13/2404486/predsedatelyat-na-bsp-korneliya-ninova-se-sreshta-s-kmetove-ot-tsyalata-strana-izbrani-ot-partiyata.html", "text": "Председателят на БСП Корнелия Нинова свиква съвместно заседание на кметовете от цялата страна, избрани от БСП, с Изпълнителното бюро на партията и народните представители от Парламентарната група на „БСП за България”. Това съобщиха от пресцентъра на Националния съвет на БСП.", "date": "2017-06-13", "title": "Председателят на БСП Корнелия Нинова се среща с кметове от цялата страна, избрани от партията"}
{"url": "http://www.focus-news.net/news/2017/06/13/2404484/vidin-vodopodavaneto-shte-bade-narusheno-v-7-naseleni-mesta-ot-oblastta-zaradi-avarii.html", "text": "Водоподаването ще бъде нарушено заради аварии в 7 населени места във Видинска област. На електронната страница на водоснабдителното дружество е посочено, че до 13.00 часа ще продължи отстраняването на аварии на улични водопроводи в Кула и Белоградчик, до тогава ще бъде прекъснато водоснабдяването на жителите на тези два града. Отстраняване аварии на улични водопровод по улица “Преславска” и квартал „Калето” във Видин е причина за частично спиране на водоподаването до 14.00 часа. В селата Цар Петрово, Полетковци, Стакевци и Дреновец водоподаването ще бъде спряно до 14.00 часа, като причината отново е отстраняване на аварии на улични водопроводи.\r\nАнна ЛОЗАНОВА", "date": "2017-06-13", "title": "Видин: Водоподаването ще бъде нарушено в 7 населени места от областта заради аварии"}
{"url": "http://www.focus-news.net/news/2017/06/13/2404485/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Лодка, превозваща 29 туристи от гръцкия остров Закинтос, се е ударила в риф в близост до Маратия, съобщава електронното издание Ekathimerini.\r\nПри инцидента е пострадала 20-годишна жена, която е откарана в близка болница за оказване на първа помощ. По данни на местните пристанищни власти капитанът на кораба е направил опит да избегне обекта, но не е успял да предотврати удара.\r\n*** В дневния ред на днешното заседание на правителството на Република Македония ще бъде разглеждането на предложенията за заместник-министри, назначения и уволнения на държавни служители, съобщава електронното издание  МКД.\r\nВече е постигнато съгласие „Демократичен съюз за интеграция“ да получи позиции в Министерството на вътрешните работи, Министерството на отбраната, Министерството на образованието и в Министерството на финансите. В понеделник „Алианс за албанците“ представи предложенията си за заместник-министри в Министерството на външните работи, Министерството на транспорта и в Министерството на труда (Арта Точи, Ремзи Мехмети и Елми Азири). \r\nСлед като кабинетът приеме кандидатурите, следва те да бъдат утвърдени от парламента.\r\nОчаква се също и обявяването на назначенията за директорите на Бюрото за обществена сигурност и на Управлението за сигурност и контраразузнаване в МВР.\r\n*** Турско-руските преговори за доставката на зенитно-ракетната система С-400 продължават успешно, но все още няма признак за споразумение. Това заяви вицепремиерът на Турция Нуман Куртулмуш, съобщава вестник Daily Sabah.\r\nВ отговор на въпрос за доставката на първите С-400 през 2019 г. Куртулмуш каза, че за да бъде изпълнена такава, най-напред би трябвало да бъде подписан договор. \r\n\"Преговорите продължават успешно, но те все още не са на етап подписване на споразумение. След като стигнем до постигане на споразумение, можем да говорим за процеса на доставка\", коментира турският вицепремиер, допълвайки, че се надява преговорите да бъдат финализирани след продължителната поредица от разговори. \r\nМосква и Анкара започнаха преговори в отбранителния сектор скоро след затоплянето на двустранните отношения през август 2016 г. С-400 е ново поколение руска ракетна система, която досега Москва е продала единствено на Китай и Индия.\r\n*** Едно от най-големите предизвикателства пред новото правителство на Косово след предсрочните парламентарни избори на 11 юни е диалогът със Сърбия. А според Рамуш Харадинай, кандидат за премиерския пост от спечелилата вота коалиция ПАН, такъв би бил възможен, само ако управляващите в Белград признаят най-младата държава на Балканския полуостров, пише косовският вестник Gazeta Express.\r\nСъответните коментари бившият командир на Армия за освобождение на Косово направи в интервю за тирански телевизионен канал. \r\n„Диалогът със Сърбия бе поставен в неправилни рамки, защото бяха обсъдени вътрешни въпроси на Косово. Интересувам се от диалог със Сърбия, но само след взаимно признаване. Няма да приемем да обсъждаме със Сърбия вътрешни въпроси за Косово. Ние сме независима държава, имаме своя Конституция и нямаме право да поставяме под въпрос съществуването на нашата страна. Диалогът за взаимно признаване, взаимни отношения е възможен, но няма да има диалог по вътрешните въпроси на Косово\", категоричен бе Харадинай.\r\n***", "date": "2017-06-13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/06/13/2404482/mariela-kitova-sos-ptp-ima-mnogo-vazmozhnosti-za-regulirane-na-trafika-i-za-ogranichavane-na-narusheniyata-v-naselenite-mesta.html", "text": "Има изключително много възможности за регулиране на трафика и за ограничаване на опциите за извършване на нарушения в населените места. Това каза за Радио „Фокус“ - Пирин Мариела Китова, координатор на Сдружение „SOS-ПТП“ за Югозападна България. Тя обясни, че в чужбина основна цел е да не се стига до извършване на самото нарушение и инфраструктурата в населените места се планира и реализира така, че максимално градската среда да се освободи за хората, да се ограничи скоростта и да няма възможност за извършване на редица от нарушенията, които в България са ежедневна практика. По думите ѝ в чуждите страни в населените места има околовръстни пътища и съответно няма толкова интензивен трафик, висока скорост или преминаващи тежкотоварни автомобили през самия град. „Във Франция например има поставени светофарни уредби толкова близко една до друга, че е напълно безсмислено да натискаш газта и спирачката непрестанно. Хората предпочитат да карат с по-умерена скорост и да се възползват от възможността за така наречената „зелена вълна на светофара“. Друг пример е Англия. Движението там е основно еднопосочно, няма възможност за бутане и изпреварване, кара се в колона и това е“, отбеляза Китова. Тя допълни, че в Испания доминират основно кръговите кръстовища, които също ограничават възможността за висока скорост в града, а в Холандия трафикът е велосипедно-ориентиран и са създадени и продължават да се създават удобства за велосипедистите с предимство. Китова подчерта, че навсякъде в тези страни има изградени така омразните за българите „легнали полицаи“, които естествено ограничават скоростта.\r\nНатали СТЕФАНОВА", "date": "2017-06-13", "title": "Мариела Китова, „SOS-ПТП“: Има много възможности за регулиране на трафика и за ограничаване на нарушенията в населените места"}
{"url": "http://www.focus-news.net/news/2017/06/13/2404487/sport-vav-vtornik-shte-stane-yasen-sapernikat-na-grigor-dimitrov-na-turnira-v-shtutgart.html", "text": "Във вторник ще стане ясен първият съперник на най-добрия български тенисист Григор Димитров на силния турнира в Щутгарт. \r\nПървата ракета на България е поставен под номер две в схемата и ще стартира директно от втория кръг на турнира. Той ще се изправи срещу победителя от мача между руснака Андрей Кузнецов и Йежи Янович от Полша.", "date": "2017-06-13", "title": "Спорт: Във вторник ще стане ясен съперникът на Григор Димитров на турнира в Щутгарт"}
{"url": "http://www.focus-news.net/news/2017/06/13/2404476/afp-germanskata-politsiya-uveri-che-nyama-politicheski-ili-religiozni-motivi-za-strelbata-v-myunhen.html", "text": "Германската полиция изключи възможността за политически или религиозни мотиви за стрелбата, която бе произведена във вторник сутрин на спирка на градската железница в мюнхенското предградие Унтерфьоринг, уточнявайки, че нападателят е действал по „лични“ причини, предава AFP.\r\n„Единственият мъж, извършил престъплението, е мотивиран по лични причини. Тук няма политически или религиозен произход\", подчерта говорителят на полицията Маркус да Глория Мартинс пред репортери.Тереза Герова", "date": "2017-06-13", "title": "AFP: Германската полиция увери, че „няма политически или религиозни мотиви“ за стрелбата в Мюнхен"}
{"url": "http://www.focus-news.net/news/2017/06/13/2404489/unn-balgarska-studentka-e-ubita-v-ukrayna-po-sluchaya-ima-zadarzhan-turkmenistanets.html", "text": "Мигрант от Туркменистан е заподозрян за убийството на 24-годишна гражданка на България, студентка в Украйна. Това съобщава информационната агенция УНН, като се позовава на пресслужбата на Прокуратурата в Ивано-Франкивск.\r\nЕля Дишли, студентка в четвърти курс на Стоматологичния факултет на Университета по медицина в Ивано-Франкивск, бе обявяна за издирване на 5 юни. В понеделник тялото на 24-годишната българка бе открито в Рогатинската област с признаци на насилствена смърт. Тленните останки на младата жена са намерени в куфар на дъното на езеро. \r\n„По подозрение в убийство е задържан нейният партньор – 29-годишен мъж от Туркменистан. Сега се обсъждат ограничителните мерки“, се казва в разпространеното от властите съобщение. \r\nВ рамките на разследването е установено, че местен жител е оказал съдействие на туркменистанеца да прикрие престъплението си. Двамата състуденти са хвърлили тялото на убитата българка в езерото. Тереза Герова", "date": "2017-06-13", "title": "УНН: Българска студентка е убита в Украйна, по случая има задържан туркменистанец"}
{"url": "http://www.focus-news.net/news/2017/06/13/2404491/pazardzhik-lek-avtomobil-blasna-vazrastna-zhena-na-ul-tsar-shishman.html", "text": "Възрастна жена бе блъсната преди минути от лек автомобил на ул. „Цар Шишман“, на пресечката с ул. „Есперанто“ в Пазарджик, предаде репортер на Радио „Фокус“ – Пазарджик. Жената е контактна, най-вероятно е получила травма на главата, тъй като на мястото има следи от кръв. Пристигналият на място екип на Бърза помощ обездвижи пострадалата и я откара в Областната болница. Водачът на автомобила и неговата спътница оказаха помощ на жената. Пътните полицаи изясняват причината за инцидента с водача на автомобила.\r\nАлбена ЖИЛЕКОВА", "date": "2017-06-13", "title": "Пазарджик: Лек автомобил блъсна възрастна жена на ул. „Цар Шишман“"}
{"url": "http://www.focus-news.net/news/2017/06/13/2404492/sliven-zemedeltsi-protestirat-sreshtu-uvelichenieto-na-tsenite-na-vodata-za-polivane.html", "text": "Земеделци от сливенски села протестират срещу увеличението на цените на водата за поливане. Организирана е подписка, която ще бъде изпратена на министъра на земеделието,храните и горите, съобщи пред Радио „Фокус“ – Сливен кметът на село Злати войвода Стоян Вълков. Земеделците са недоволни и от това, че се иска предварително заплащане на всяка една поливка. Цената на първото поливане започва от 22 лева за капково до 28 лева за гравитачно, в зависимост от напояваните култури. Тази цена включва напояване от 15 до 20 дни. \r\nСпоред земеделците, напоителният сезон е над 90 дни, а това означава три или четири поливания с по-скъпа вода. 15 лева е било капковото напояване през миналата година, а гравитачното (повърхностно) – 42 лева на сезон. Заплащането на водата е било разделено на две – в края на сезона, когато продукцията вече започва да реализира печалба, обясни Вълков.\r\nЛюдмила ЙОРГОВА", "date": "2017-06-13", "title": "Сливен: Земеделци протестират срещу увеличението на цените на водата за поливане"}
{"url": "http://www.focus-news.net/news/2017/06/13/2404483/plovdiv-sadat-dade-edin-chas-na-zashtitnitsite-na-obvinenite-v-grabezh-politsai-da-se-zapoznayat-s-deloto.html", "text": "Съдът в Пловдив даде един час на защитниците на обвинените в грабеж полицаи да се запознаят с делото, предаде репортер на Радио „Фокус” - Пловдив. Двамата – Петър Атанасов от Криминална полиция и Стефан Модев от Общинската полиция – бяха доведени в залата, където ще се гледа делото и останаха вътре, за да се запознаят подробно с обвинението срещу тях, по искане на защитата им. Окръжна прокуратура настоява за вземане на мярка за неотклонение „Задържане под стража” по отношение и на двамата за извършен грабеж в големи размери, като съизвършители и в съучастие.\r\nЗа престъплението, за което е предявено обвинението срещу двамата, по закон е предвидено наказание „лишаване от свобода” от 5 до 15 години и възможност за конфискуване до една втора от имуществото.\r\nЦветана ТОНЧЕВА", "date": "2017-06-13", "title": "Пловдив: Съдът даде един час на защитниците на обвинените в грабеж полицаи да се запознаят с делото"}
{"url": "http://www.focus-news.net/news/2017/06/13/2404493/plovdiv-80-godishna-zhena-e-stanala-zhertva-na-telefonna-izmama-sas-sumata-ot-200-lv.html", "text": "80-годишна жена е станала жертва на телефонна измама със сумата от 200 лв. Това съобщиха от ОДМВР - Пловдив. 80-годишната пловдивчанка била измамена по схемата “разваляне на едри банкноти”. Вчера потърпевшата разказала пред служители на Трето РУ, че под този предлог непознат мъж ѝ отнел 200 лева. Образувано е досъдебно производство, авторът на престъплението се издирва.", "date": "2017-06-13", "title": "Пловдив: 80-годишна жена е станала жертва на телефонна измама със сумата от 200 лв."}
{"url": "http://www.focus-news.net/news/2017/06/13/2404494/ministrite-nikolina-angelkova-i-nikolay-petrov-obsadiha-vazmozhnostite-za-zdraven-turizam-u-nas.html", "text": "Министърът на туризма Николина Ангелкова проведе среща с министъра на здравеопазването Николай Петров. Това съобщиха от пресцентъра на Министерството на туризма. Двамата обсъдиха възможностите за практикуване на здравен туризъм в България. \r\nМинистър Ангелкова посочи, че наличието на доказано полезни за здравето минерални извори е основа за развитието този сектор. По думите й практикуването на здравен туризъм е сред най-добрите начини да се съчетае ваканцията и това, което полезно за здравословното състояние на човека. \r\n„България е една от най-атрактивните дестинации за подобен туризъм в Европа, за което спомагат отличните природни условия и дадености като известните ни минерални извори и планинските региони с чист въздух“, подчерта министър Петров.\r\nПо време на срещата стана ясно, че стотици курорти и специализирани рехабилитационни центрове у нас са насочени към нуждите на пациента в сферата на здравния туризъм. Профилираните услуги в областта на белодробните, костните и кожните заболявания, както и балнео и СПА центровете имат за цел да спомогнат подобряването на общото физическо състояние на желаещите да се възползват от техните услуги. Примери за това са различните видове спа и масажи, минерални извори, билколечение, кални бани, грижи за състоянието на дихателните пътища, кожата, както и много други. Много балнеоложки курорти из цялата страна предлагат разнообразно специализирано професионално обслужване.\r\nДвамата министри се обединиха около позицията, че България е сред страните, в които се комбинират висок професионален опит на медицинския персонал с атрактивни цени на медицинските услуги и това може да превърне страната ни в предпочитана дестинация за така наречените „здравни туристи“.\r\nМинистърът на туризма припомни, че основен приоритет в работата на ведомството остава въвеждането на правила и ред за функциониране на СПА сектора и насърчаване на неговото развитие, като реална възможност за удължаване на сезона и привличане на по-висок клас туристи. Тя припомни, че важна стъпка в тази посока бе приемането на Наредбата за условията и реда за сертифициране на „балнеолечебен (медикъл СПА) център“, „СПА център“, „уелнес център“ и „таласотерапевтичен център“ към Закона за туризма. Това е първи подобен подзаконов нормативен акт и с него се въвеждат минимални задължителни законови изисквания, на които да отговарят специализираните центрове.", "date": "2017-06-13", "title": "Министрите Николина Ангелкова и Николай Петров обсъдиха възможностите за здравен туризъм у нас"}
{"url": "http://www.focus-news.net/news/2017/06/13/2404490/kyustendil-bivshiyat-upravitel-na-mbal-sv-ivan-rilski-v-dupnitsa-rosen-timchev-e-privlechen-kato-obvinyaem.html", "text": "С постановление от 23 януари 2017 г. в Районна прокуратура - Дупница е образувано досъдебно производство срещу Росен Тимчев – бивш управител на МБАЛ „Св. Иван Рилски“ в Дупница, за упражняване на професия без съответна правоспособност. Това съобщиха от пресцентъра на Апелативна прокуратура-София. В хода на разследването по делото са събрани достатъчно доказателства за виновността на Росен Тимчев в извършването на престъпленията, поради което на 12 юни 2017 г. той е привлечен като обвиняем с постановление на прокурор от РП-Дупница. \r\nПроизводството е във връзка със сигнал от Агенция „Медицински одит“ и председателя на Общински съвет – Дупница. В него се посочва, че временно назначеният за управител на МБАЛ „Св. Иван Рилски“ в гр. Дупница Р. Тимчев представил в Агенция по вписванията копие от диплома за завършено висше образование със специалност „Здравен мениджмънт“, за която след проверка от страна на Министерство на образованието и науката е установено, че е неистинска. \r\nВ хода на извършената проверка е констатирано, че текстът “вярно с оригинала“, подписът към него и този под снимката на дипломата са изписани от Р. Тимчев. От справка на Министерството на образованието и науката е видно, че той не притежава съответна правоспособност, съгласно чл. 63, ал.1 от ЗЛЗ, за да заема длъжността управител на лечебно заведение. \r\nСрокът за разследване по делото е продължен с два месеца, считано от 23 май 2017 г.", "date": "2017-06-13", "title": "Кюстендил: Бившият управител на МБАЛ „Св. Иван Рилски“ в Дупница Росен Тимчев е привлечен като обвиняем"}
{"url": "http://www.focus-news.net/news/2017/06/13/2404495/zdf-broyat-na-britantsite-kandidatstvali-za-germanski-pasport-se-e-uvelichil-s-361-samo-v-ramkite-na-godina.html", "text": "Планираното излизане на Великобритания от структурите на Европейския съюз доведе до подчертано засилване на тенденцията граждани на Обединеното кралство да кандидатстват за германски паспорт, коментира телевизионният канал ZDF.\r\nСъгласно данните на Федералната статистическа служба, през 2016 г. 2 865 граждани на Великобритания са сменили паспорта си с германски. В сравнение с 2015 г., броят им е с 2,2 хил. по-голям. Това означава, че само в рамките на една година се наблюдава ръст от 361 % на британците, желаещи германско гражданство. \r\nНай-голяма група, кандидатстваща за паспорт от ФРГ, е тази на турците (16 290). На второ място са поляците (6 632).Тереза Герова", "date": "2017-06-13", "title": "ZDF: Броят на британците, кандидатствали за германски паспорт, се е увеличил с 361 % само в рамките на година"}
{"url": "http://www.focus-news.net/news/2017/06/13/2404488/prokuror-anna-vikova-obvinenite-v-grabezh-politsai-sa-prodali-po-golyamata-chast-ot-kontrabandnite-tsigari.html", "text": "Обвинените в грабеж полицаи са продали по-голямата част от контрабандните цигари. Това съобщи пред журналисти извън съдебната зала прокурорът по делото Анна Викова, предаде репортер на Радио „Фокус” - Пловдив. „При грабежа те са употребили сила и заплахи”, каза още прокурор Викова. Повдигнатите обвинения и на двамата са за извършен квалифициран грабеж, като отнетото имущество е в големи размери. На Стефан Модев е повдигнато и второ обвинение за това, че не е спазвал правилата за съхранение на иначе законно притежавано огнестрелно оръжие. За първото обвинение законът предвижда лишаване от свобода от 5 до 15 години, като съдът може да постанови и конфискация до 1/2 от имуществото на виновния. За второто обвинение, касаещо оръжието, в Закона е предвидено лишаване от свобода от 1 до 5 години, или глоба от 300 до 5 000 лева. „Тече разследване още, към днешна дата това са обвинените лица, като се разследват всички техни възможни действия и данни за престъпления по това производство”, каза прокурорът. \"Фактът, че са полицаи засега не отежнява делото в предвидените квалификации по Закон, но е адекватно да се вземе предвид от съда, тъй като полицейските органи са призвани да пазят правата на хората\", каза прокурор Анна Викова.\r\nЦветана ТОНЧЕВА", "date": "2017-06-13", "title": "Прокурор Анна Викова: Обвинените в грабеж полицаи са продали по-голямата част от контрабандните цигари"}
{"url": "http://www.focus-news.net/news/2017/06/13/2404497/burgas-19-godishnata-zhenya-raykova-spasi-ot-udavyane-14-godishno-dete.html", "text": "19-годишната Женя Райкова спаси от удавяне 14-годишно дете, разказа тя пред Радио „Фокус“ – Бургас. Женя работи като спасител на Централния плаж в Бургас. След края на работния й ден в 18.00 часа тя се прибирала с велосипеда си по крайбрежната алея на Морската градина. В края на алеята, по пътя за Солниците на Северния плаж, тя чула викове за помощ. Въпреки бурното море, Женя успяла да спаси давещото се дете. „През целия ден имаше мъртво вълнение, доста големи вълни и влизането във водата беше трудно. В крайна сметка успях да стигна до детето. То беше влязло в морето на около стотина метра от брега“, каза още Райкова. Инцидентът е станал миналия понеделник.\r\nЖеня е възпитаник на Немската гимназия. Тя е била абитуриентка тази година и ще кандидатства в НСА, специалност „Кинезитерапия“. Райкова работи за първа година като морски спасител. Миналата година е била спасител на басейн в Слънчев бряг.\r\nМария РУСЕВА", "date": "2017-06-13", "title": "Бургас: 19-годишната Женя Райкова спаси от удавяне 14-годишно дете"}
{"url": "http://www.focus-news.net/news/2017/06/13/2404496/evrodeputatat-momchil-nekov-uspya-da-vklyuchi-balgarski-produkt-v-spisaka-za-vzaimno-priznavane-i-zashtita-na-es-i-kitay.html", "text": "Евродепутатът Момчил Неков успя да включи български продукт в споразумението с Китай. В списъка за взаимно признаване и защита на Европейския съюз (ЕС) и Китай към момента няма нито една българска храна или напитка с географско означение, Европейската комисия (ЕК) пое ангажимент да включи поне един български продукт в окончателния списък. Това съобщиха от пресофиса на Момчил Неков. „Недопустимо е да няма нито един български продукт в списъка на ЕС, в които 21 други държави членки са включени, една от които дори е Великобритания. Това коментира българският евродепутат Момчил Неков по време на заседание на комисията по Земеделие и развитие на селските райони, на което се обсъди новото споразумение между ЕС и Китай за взаимното признаване на някои географски означения. „В България имаме защитени 54 географски означения на вина и 2 продукта - единият от които е българско розово масло. То е с отлично качество и се познава и цени в цял свят, а вината са победители на редица международни конкурси. За мен е недопустима липсата на продукти от България в този списък“ заяви още българският евродепутат. \r\nВ отговор на българския евродепутат, директорът на отдел „Международни отношения“ към Главна дирекция Земеделие Джон Кларк пое ангажимент да предложи добавяне на поне един български продукт в списъка. „Китай е огромен пазар и трябва да направим всичко възможно да получим достъп до този пазар, наравно с другите европейски производители“ коментира Момчил Неков. Той  отправи писмено запитване с приоритет до Европейската комисия дали би заменила продуктите от Великобритания, които сега са включени в списъка, общо 4 на брой, с продукти от страни като България, които не са представени в този списък. Европейската комисия трябва да предостави отговор в срок от 3 седмици. Евродепутатът отправи и запитване до министъра на Земеделието, храните и горите - Румен Порожанов и до министъра на Икономиката - Емил Караниколов с няколко питания относно изготвянето на настоящия списък и предложения за добавяне на български продукти в него. \r\nНа 2 юни тази година Европейската комисия обяви списък със 100 продукта с географски означения от Европейския съюз и 100 от Китайската народна република, като целта е тези продукти да бъдат взаимно признати и защитени. В списъка на ЕС 54 са вината, 14 са спиртни алкохолни напитки, 14 сирена, 3 вида бири, има още зехтин, ошав от сливи и други. В списъка има продукти от 21 държави членки, като Словения например е включила вино със ЗНП „Випавска долина“, а Унгария - „Токай“. По европейските схеми за защита на вината България има защитени 52 ЗНП и 2 ЗГУ - Дунавска равнина и Горнотракийска низина. Въпреки големия брой защитени вина, нито едно от тях до сега не е било включено в споразумението.", "date": "2017-06-13", "title": "Евродепутатът Момчил Неков успя да включи български продукт в списъка за взаимно признаване и защита на ЕС и Китай"}
{"url": "http://www.focus-news.net/news/2017/06/13/2404499/pazardzhik-do-1700-ch-e-ogranicheno-dvizhenieto-v-ednata-lenta-na-pat--37-peshtera-batakv-rayona-na-peshtera-poradi-avariya-na-vodoprovodnata-mrezha.html", "text": "До 17.00 ч. днес е ограничено движението в едната лента на път ІІ-37 Пещера - Батак,в района на Пещера, поради авария на водопроводната мрежа. Това съобщиха от пресцентъра на Агенция \"Пътна инфраструктура\".", "date": "2017-06-13", "title": "Пазарджик: До 17.00 ч. е ограничено движението в едната лента на път ІІ-37 Пещера - Батак,в района на Пещера, поради авария на водопроводната мрежа"}
{"url": "http://www.focus-news.net/news/2017/06/13/2404500/reuters-predpolagaem-bezpiloten-aparat-na-severna-koreya-e-zasnel-amerikanskata-protivoraketna-sistema.html", "text": "Безпилотен апарат, по всяка вероятност на Северна Корея, е забелязан от военните на Сеул да прави снимки на американската противоракетна система THAAD, разположена преди няколко седмици в знак на подкрепа от страна на Вашингтон към съюзника си на Корейския полуостров, предава Reuters.\r\nУстройството, снабдено с камера, е открито миналата седмица в гора близо до границата със Северна Корея. Дронът е сходен по размер и форма със севернокорейски безпилотен апарат, открит през 2014 г. на остров близо до границата.\r\n„Потвърждаваме, че са направени около 10 сники“ на THAAD, заяви представител на Министерството на отбраната в Сеул. .Тереза Герова", "date": "2017-06-13", "title": "Reuters: Предполагаем безпилотен апарат на Северна Корея е заснел американската противоракетна система"}
{"url": "http://www.focus-news.net/news/2017/06/13/2404502/sofiya-vremenno-se-promenyat-marshrutite-na-avtobusni-linii-4-413-i-306-zaradi-avarien-remont-na-sofiyska-voda-na-ulsveti-kipriyan.html", "text": "Временно се променят маршрутите на автобусни линии 4, 413 и 306 в София. Това съобщиха от пресцентъра на Столична община. Автобусна линия 4 в посока ж.к.\"Младост 1\" от ул.\"д-р Атанас Москов\"  наляво по бул.\"Александър Малинов\", по бул.\"Андрей Сахаров\" - двупосочно.  Автобусна линия 413 в посока Централна гара от ул.\"д-р Атанас Москов\"  наляво по бул.\"Александър Малинов\", по ул.\"Св.Киприян\", по бул.\"Андрей Ляпчев\" двупосочно.   Автобусна линия 306 в посока ж.к.\"Младост 2\" по бул.\"Андрей Сахаров\",  по бул.\"Ал.Малинов\". Причината е авариен ремонт на \"Софийска вода\" на ул.\"Свети Киприян\".", "date": "2017-06-13", "title": "София: Временно се променят маршрутите на автобусни линии 4, 413 и 306, заради авариен ремонт на \"Софийска вода\" на ул.\"Свети Киприян\""}
{"url": "http://www.focus-news.net/news/2017/06/13/2404503/pregled-na-mezhdunarodnite-novini-do-13-chasaagentsiya-fokus.html", "text": "Мигрант от Туркменистан е заподозрян за убийството на 24-годишна гражданка на България, студентка в Украйна. Това съобщава информационната агенция УНН, като се позовава на пресслужбата на Прокуратурата в Ивано-Франкивск.\r\nЕля Дишли, студентка в четвърти курс на Стоматологичния факултет на Университета по медицина в Ивано-Франкивск, бе обявяна за издирване на 5 юни. В понеделник тялото на 24-годишната българка бе открито в Рогатинската област с признаци на насилствена смърт. Тленните останки на младата жена са намерени в куфар на дъното на езеро. \r\n„По подозрение в убийство е задържан нейният партньор – 29-годишен мъж от Туркменистан. Сега се обсъждат ограничителните мерки“, се казва в разпространеното от властите съобщение. \r\nВ рамките на разследването е установено, че местен жител е оказал съдействие на туркменистанеца да прикрие престъплението си. Двамата състуденти са хвърлили тялото на убитата българка в езерото.\r\n*** Мащабна полицейска операция бе задействана в баварската столица Мюнхен в сутрешните часове на вторник, след като бе съобщено за стрелба на една от спирките на градската железница.\r\nПричините за инцидента все още са неясни, а появилата се информация – противоречива. Съобщава се, че полицейската служителка се е намесила заради сбиване. Докато е изпълнявала служебния си дълг, предполагаемият нарушител е отнел оръжието й и е произвел стрелба. По непотвърдени данни жената е получила огнестрелна рана в главата. Съдбата й остава неизвестна, макар да се появиха медийни доклади, съгласно които тя е починала. Други четирима са пострадали при рикошети. \r\nПреустановено е движението по няколко линии на железницата, включително и на тази, която свързва града с летището, се казва в съобщение от националния превозвач „Дойче бан“.\r\n*** Германската полиция потвърди, че в резултат на стрелба на спирка на градската железница в Мюнхен има „няколко ранени“.\r\nПо случая има задържан.\r\n„Няколко души са пострадали от куршуми. Полицейска служителка е ранена лошо“, се казва в туит на мюнхенската полиция.\r\nИнцидентът се случи в Унтерфьоринг, североизточно предградие на баварската столица.\r\n*** В дневния ред на днешното заседание на правителството на Република Македония ще бъде разглеждането на предложенията за заместник-министри, назначения и уволнения на държавни служители.\r\nВече е постигнато съгласие „Демократичен съюз за интеграция“ да получи позиции в Министерството на вътрешните работи, Министерството на отбраната, Министерството на образованието и в Министерството на финансите. В понеделник „Алианс за албанците“ представи предложенията си за заместник-министри в Министерството на външните работи, Министерството на транспорта и в Министерството на труда (Арта Точи, Ремзи Мехмети и Елми Азири). \r\nСлед като кабинетът приеме кандидатурите, следва те да бъдат утвърдени от парламента.\r\nОчаква се също и обявяването на назначенията за директорите на Бюрото за обществена сигурност и на Управлението за сигурност и контраразузнаване в МВР.\r\n*** Турско-руските преговори за доставката на зенитно-ракетната система С-400 продължават успешно, но все още няма признак за споразумение. Това заяви вицепремиерът на Турция Нуман Куртулмуш.\r\nВ отговор на въпрос за доставката на първите С-400 през 2019 г. Куртулмуш каза, че за да бъде изпълнена такава, най-напред би трябвало да бъде подписан договор. \r\n\"Преговорите продължават успешно, но те все още не са на етап подписване на споразумение. След като стигнем до постигане на споразумение, можем да говорим за процеса на доставка\", коментира турският вицепремиер, допълвайки, че се надява преговорите да бъдат финализирани след продължителната поредица от разговори. \r\nМосква и Анкара започнаха преговори в отбранителния сектор скоро след затоплянето на двустранните отношения през август 2016 г. С-400 е ново поколение руска ракетна система, която досега Москва е продала единствено на Китай и Индия.\r\n*** Едно от най-големите предизвикателства пред новото правителство на Косово след предсрочните парламентарни избори на 11 юни е диалогът със Сърбия. А според Рамуш Харадинай, кандидат за премиерския пост от спечелилата вота коалиция ПАН, такъв би бил възможен, само ако управляващите в Белград признаят най-младата държава на Балканския полуостров.\r\nСъответните коментари бившият командир на Армия за освобождение на Косово направи в интервю за тирански телевизионен канал. \r\n„Диалогът със Сърбия бе поставен в неправилни рамки, защото бяха обсъдени вътрешни въпроси на Косово. Интересувам се от диалог със Сърбия, но само след взаимно признаване. Няма да приемем да обсъждаме със Сърбия вътрешни въпроси за Косово. Ние сме независима държава, имаме своя Конституция и нямаме право да поставяме под въпрос съществуването на нашата страна. Диалогът за взаимно признаване, взаимни отношения е възможен, но няма да има диалог по вътрешните въпроси на Косово\", категоричен бе Харадинай.\r\n*** Планираното излизане на Великобритания от структурите на Европейския съюз доведе до подчертано засилване на тенденцията граждани на Обединеното кралство да кандидатстват за германски паспорт.\r\nСъгласно данните на Федералната статистическа служба, през 2016 г. 2 865 граждани на Великобритания са сменили паспорта си с германски. В сравнение с 2015 г., броят им е с 2,2 хил. по-голям. Това означава, че само в рамките на една година се наблюдава ръст от 361 % на британците, желаещи германско гражданство. \r\nНай-голяма група, кандидатстваща за паспорт от ФРГ, е тази на турците (16 290). На второ място са поляците (6 632).\r\n***", "date": "2017-06-13", "title": "Преглед на международните новини до 13 часа(Агенция „Фокус“)"}
{"url": "http://www.focus-news.net/news/2017/06/13/2404498/veliko-tarnovo-kmetat-daniel-panov-posreshtna-predsedatelstvashtiya-predsedatelstvoto-na-bosna-i-hertsegovina-mladen-ivanich.html", "text": "Кметът на Велико Търново Даниел Панов посрещна председателстващия Председателството на Босна и Херцеговина Младен Иванич, предаде репортер на Радио „Фокус“ – Велико Търново. В делегацията, оглавяване от Младен Иванич, влизат също посланикът на Босна и Херцеговина у нас Радомир Богданович и българският посланик във федералната държава Августина Цветкова. По време на срещата Даниел Панов е представил пред гостите историята, културата и развитието на икономиката на Велико Търново. По думите му Младен Иванич е останал силно впечатлен от работата по съхраняването на културно-историческото наследство на Велико Търново и от силно развития културен туризъм в града. „За мен е голямо удоволствие да бъда днес с Вас във Велико Търново. Вчера проведох изключително ползотворни разговори с Президента, министър-председателя и председателя на Народното събрание на България. Босна и Херцеговина смята България за една приятелска страна. Сигурен съм, че и за в бъдеще ние ще получаваме много подкрепа от България. През втория ден от моята визита в България аз реших да дойда във Велико Търново по няколко причини. Велико Търново е прочут, особено сред сърбите, със св. Сава, но не само заради това. Търново е прочут като град, известен със своята културата. Имаше и други предложения към мен, но аз реших да дойда във Велико Търново и съм наистина щастлив. Кметът ме информира как работи местната власт и как функционира града. Впечатлен съм от подобренията. Надявам се, че може да продължим да работим заедно и за в бъдеще. Аз съм от Баня Лука и мисля, че бихме могли да работим в насока побратимяване между град като Баня Лука и Велико Търново. Надявам се, че моето посещение ще допринесе за по-доброто сътрудничество“, посочи Младен Иванич.\r\nКметът на Велико Търново на Председателството на Босна и Херцеговина си размениха подаръци. На делегацията бяха връчени макет на крепостта \"Царевец\", реплика на златната перпера на цар Иван Асен II и значка с герба на Община Велико Търново. Гостите подариха на Даниел Панов  змиянска шевица от Босна и Херцеговина, защитена от ЮНЕСКО като част от нематериалното културно наследство на човечеството. „С голямо удоволствие посещавам този мощен град, изпълнен с много история. Почувствах топлото гостоприемство не само на кмета, но и на всички граждани на града“, написа в книгата за пожелания на Община Велико Търново Младен Иванич.\r\nНадежда КРЪСТЕВА", "date": "2017-06-13", "title": "Велико Търново: Кметът Даниел Панов посрещна председателстващия Председателството на Босна и Херцеговина Младен Иванич"}
{"url": "http://www.focus-news.net/news/2017/06/13/2404504/kyustendil-5-690-kasa-tsigari-bez-banderol-sa-izzeti-pri-proverka-na-chasten-imot-v-grada.html", "text": "5 690 къса цигари от различни марки и без български акцизен бандерол иззели вчера и кюстендилски полицаи от дома на 52-годишен мъж с инициали И.Н. Това съобщиха от пресцентъра на МВР. По случая е започнато досъдебно производство в РУ - Кюстендил.", "date": "2017-06-13", "title": "Кюстендил: 5 690 къса цигари без бандерол са иззети при проверка на частен имот в града"}
{"url": "http://www.focus-news.net/news/2017/06/13/2404501/yambol-vazrasten-mazh-e-stanal-zhertva-na-telefonna-izmama.html", "text": "Възрастен жител на Ямбол е подал сигнал за извършена телефонна измама снощи, в 21.25 часа, на тел.112. Той обяснил, че около 17.00 часа на домашния си телефон е получил обаждане от непознат мъж, който се представил за полицейски служител, съобщиха от ОДМВР – Ямбол. В разговора потърпевшият бил въведен в заблуждение по познатата схема, че помага за задържането на телефонни измамници. Следвайки указанията той събрал колкото пари има – няколко хиляди, сложил ги в торбичка и ги хвърлил през терасата. Едва по-късно разбрал, че е станал жертва на измамна схема и сигнализирал в полицията. По случая в РУ - Ямбол е образувано досъдебно производство. По този повод от полицията напомнят, че измамниците използват различни сценарии, променят тактиката си, но винаги искат пари и то спешно. В никакъв случай не трябва потърпевшите да изпълняват указания, в които се искат пари по телефона, независимо кой и по какъв повод отправя искането. \"Не се доверявайте и не предоставяйте лични и данни на свои близки по телефона. При подобно обаждане опитайте веднага да се свържете с ваши близки и сигнализирайте на тел. 112\", допълват от ОДМВР - Ямбол.", "date": "2017-06-13", "title": "Ямбол: Възрастен мъж е станал жертва на телефонна измама"}
{"url": "http://www.focus-news.net/news/2017/06/13/2404481/ramush-haradinay-dialogat-mezhdu-prishtina-i-belgrad-samo-za-priznavane-na-kosovo.html", "text": "Едно от най-големите предизвикателства пред новото правителство на Косово след предсрочните парламентарни избори на 11 юни е диалогът със Сърбия. А според Рамуш Харадинай, кандидат за премиерския пост от спечелилата вота коалиция ПАН, такъв би бил възможен, само ако управляващите в Белград признаят най-младата държава на Балканския полуостров, пише косовският вестник Gazeta Express.\r\nСъответните коментари бившият командир на Армия за освобождение на Косово направи в интервю за тирански телевизионен канал. \r\n„Диалогът със Сърбия бе поставен в неправилни рамки, защото бяха обсъдени вътрешни въпроси на Косово. Интересувам се от диалог със Сърбия, но само след взаимно признаване. Няма да приемем да обсъждаме със Сърбия вътрешни въпроси за Косово. Ние сме независима държава, имаме своя Конституция и нямаме право да поставяме под въпрос съществуването на нашата страна. Диалогът за взаимно признаване, взаимни отношения е възможен, но няма да има диалог по вътрешните въпроси на Косово\", категоричен бе Харадинай.Тереза Герова", "date": "2017-06-13", "title": "Рамуш Харадинай: Диалогът между Прищина и Белград – само за признаване на Косово"}
{"url": "http://www.focus-news.net/news/2017/06/13/2404505/stara-zagora-dvizhenieto-po-pat-ii-66-chirpan-plodovitovo-v-s-plodovitovo-se-osashtestvyava-v-edna-lenta-poradi-katastrofa.html", "text": "Движението по път II-66 Чирпан - Плодовитово, на територията на с. Плодовитово, се осъществява в една лента, поради катастрофа. Това съобщиха от Агенция \"Пътна инфраструктура\". \"Пътна полиция\" регулира движението.", "date": "2017-06-13", "title": "Стара Загора: Движението по път II-66 Чирпан - Плодовитово, в с. Плодовитово, се осъществява в една лента, поради катастрофа"}
{"url": "http://www.focus-news.net/news/2017/06/13/2404509/sport-uefa-uchredi-pet-novi-nagradi-za-futbolisti.html", "text": "Съюзът на европейските футболни асоциации (УЕФА) учреди пет нови награди за постижения в клубните турнири, организирани под негова егида. Това се казва в съобщение, разпространено от пресслужбата на организацията. \r\nУЕФА ще връчи награди за най-добър вратар, защитник, полузащитник и нападател на Шампионска лига 2016/17 г. Церемонията ще се състои на 24 август, когато ще бъде изтеглен жребият за груповата фаза на следващия сезон. Ден по-късно ще бъде отличен и най-добрият играч за 2016/17 г.", "date": "2017-06-13", "title": "Спорт: УЕФА учреди пет нови награди за футболисти"}
{"url": "http://www.focus-news.net/news/2017/06/13/2404511/sport-yelena-ostapenko-vleze-v-osnovnata-shema-za-turnira-v-birmingam.html", "text": "Победителката от Откритото първенство по тенис на Франция („Ролан Гарос“) Йелена Остапенко ще играе в основната схема на турнира на трева в Бирмингам. \r\nЛатвийката ще избегне квалификациите, след като Елена Веснина от Русия се отказа от участие в турнира. \r\nПреди Веснина от състезанието се оттеглиха Мария Шарапова, Дария Касаткина и Мадисън Кийс.", "date": "2017-06-13", "title": "Спорт: Йелена Остапенко влезе в основната схема за турнира в Бирмингам"}
{"url": "http://www.focus-news.net/news/2017/06/13/2404507/rrotothemagartsiya-turski-samoleti-narushiha-nyakolko-pati-gratskoto-vazdushno-prostranstvo-v-rayona-na-lesbos-i-hios-stigna-se-do-imitatsiya-na-vazdushen-boy.html", "text": "Пет нарушения на гръцкото въздушно пространство от въоръжени турски бойни самолети са били регистрирани само за ден в района на островите Хиос и Лесбос, в Егейско море, предава електронното издание на гръцкия вестник \"Прототема\".\r\nСпоред изданието при последното нарушение, турските \"Ф-16\" са били придружени от боен хеликоптер, а след своевременната реакция на гръцките военновъздушни сили, се е стигнало до имитация на въздушен бой.\r\nПревод и редакция: Мариела Русева", "date": "2017-06-13", "title": "\"Рrotothema\"(Гърция) - Турски самолети нарушиха няколко пъти гръцкото въздушно пространство в района на Лесбос и Хиос, стигна се до имитация на въздушен бой"}
{"url": "http://www.focus-news.net/news/2017/06/13/2404506/shumen-14-grupi-shte-vzemat-uchastie-v-rok-fest-koyto-shte-se-provede-na-16-i-17-yuni-v-rayona-na-pametnika-sazdateli-na-balgarskata-darzhava.html", "text": "14 групи ще вземат участие в „Шумен рок фест”, 5 от които са шуменски, предаде репортер на Радио „Фокус” – Шумен. Подробности за организацията на събитието, което ще се състои на 16 и 17 юни в района на Паметника „Създатели на българската държава”, бяха представени на брифинг с участието на Десислава Златева, началник отдел „Култура, младежки дейности и спорт“ в Община Шумен, Димитър Димитров от групата „Forgot The Ten”, Ивайло Цанев, ст. експерт в отдел „Култура“ и Ваня Стоянова от общинското предприятие по туризъм. Събитието е включено в културния календар на Община Шумен, а организаторите имат амбиция то да се провежда ежегодно. \r\n„Желанието ни е да представим музика и емоция за различен род почитатели на рока и в различни възрасти“, заяви Десислава Златева. Димитър Димитров посочи, че „Шумен рок фест” е отворено събитие и всъщност е празник за града. Подборът на групите е направен на база присъствие в социалните мрежи - гледаемост, участия и активност на сцената, като основно ще се изпълнява авторска музика, а една от групите ще представи и албума, който издава на 16 юни. Димитров отбеляза, че след отказа на Каварна, Шумен може да заеме нишата, която се освобождава за подобен род събития в Североизточна България. Община Шумен ще финансира феста с около 20 хил. лева, създадена е и необходимата организация за провеждането му. Сцената ще бъде позиционирана на паркинга до Информационния център на паметник „Създатели на българската държава“.\r\nИвелина ИВАНОВА", "date": "2017-06-13", "title": "Шумен: 14 групи ще вземат участие в рок фест, който ще се проведе на 16 и 17 юни в района на паметника „Създатели на българската държава“"}
{"url": "http://www.focus-news.net/news/2017/06/13/2404512/blagoevgrad-zamestnik-kmetat-po-stroitelstvo-i-sigurnost-inzh-yanko-yankov-e-osvoboden-ot-dlazhnost-po-vzaimno-saglasie.html", "text": "Заместник-кметът по строителство и сигурност в Община Благоевград инж. Янко Янков подаде оставка, която е приета от кмета д-р Атанас Камбитов. Това съобщиха от пресцентъра на Община Благоевград. Причините, посочени от инж. Янков в документа, са лични. Оставката е в сила от 12 юни 2017 г.", "date": "2017-06-13", "title": "Благоевград: Заместник-кметът по строителство и сигурност инж. Янко Янков е освободен от длъжност по взаимно съгласие"}
{"url": "http://www.focus-news.net/news/2017/06/13/2404510/makedoniya-ochakva-se-uvolnenieto-na-direktorite-na-upravlenieto-za-razuznavane-i-sigurnost-i-na-uniformenata-politsiya.html", "text": "На правителственото заседание днес се очаква да бъдат уволнени директорите на управлението за разузнаване и сигурност Владимир Атанасовски и на униформената полиция Митко Чавков и да бъдат определени техните заместници, предава македонското електронно издание \"Нова ТВ\".\r\nЗаедно с това екипът на премиера Зоран Заев продължава попълването на кабинета с ресорни заместник-министри от страна на коалиционните партньори от партиите на етническите албанци, които трябва да бъдат одобрени на парламентарно заседание.\r\nВицепремиерът Буяр Османи от ДСИ обяви в профила си в една от социалните мрежи кандидатурите на партията, които включват Агим Нухиу за Министерството на вътрешните работи, Беким Максути за Министерството на отбраната, Висал Ганиу в Министерството на образованието и на Ширети Елези в Министерството на финансите.\r\nПри съставянето на правителството ДСИ получи две вицепремиерски и четири министерски места.\r\nАлианс на албанците на д-р Зиядин Села предложи Арта Точи за заместник-министър в Министерството на външните работи, Ремзи Мехмети в министерството на транспорта и комуникациите и Елми Езири в Министерството на труда и социалната политика.", "date": "2017-06-13", "title": "Македония: Очаква се уволнението на директорите на управлението за разузнаване и сигурност и на униформената полиция"}
{"url": "http://www.focus-news.net/news/2017/06/13/2404513/shumen-shte-bade-vavedena-vremenna-organizatsiya-na-dvizhenieto-vav-vrazka-s-provezhdane-na-rok-fest.html", "text": "Временна организация с еднопосочно движение ще бъде въведена в дните на „Шумен рок фест“, предаде репортер на Радио „Фокус“ - Шумен. Тя ще бъде в сила от 16.00 часа на 16 юни до 1.00 часа на 17 юни и от 16.00 часа на 17 юни до 1.00 часа на 18 юни по панорамния път към Паметник „Създатели на българската държава“ и от паркинга пред Инфоцентъра на Паметника в посока Стария град до паркинга на Стъклото. В североизточна посока от паркинга на комплекс „Създатели на българската държава“ ще бъде изграден палатков лагер, а на т.нар. хеликоптерна площадка ще бъдат обособени паркоместа. Зелените площи в района на събитието са окосени и обезпаразитени. \r\nВ близост до сцената на „Шумен рок фест“ ще бъде разположен и изнесен инфоцентър, като всеки ще може да получи информация относно събитието. В двата дни на феста ще бъдат осигурени медицински екип, противопожарен автомобил и охрана. Бира и храни ще бъдат предлагани на преференциални цени. Ще бъде организиран и автобусен транспорт с часове на тръгване: 18.00, 19.00 и 20.00 часа от няколко спирки в града: на бул. „Велики Преслав“ срещу Млечната кухня и на бул. „Славянски“ над театъра. \r\nИвелина ИВАНОВА", "date": "2017-06-13", "title": "Шумен: Ще бъде въведена временна организация на движението във връзка с провеждане на рок фест"}
{"url": "http://www.focus-news.net/news/2017/06/13/2404517/mvnr-pochinal-e-balgarskiyat-shofyor-na-tir-katastrofiral-v-italiya.html", "text": "Починал е българският шофьор на ТИР, катастрофирал  в Италия. Това съобщиха за Агенция „Фокус“ от пресцентъра на МВнР. Българският шофьор беше откаран в болница с много тежки изгаряния. „Фокус“ припомня:\r\nНа 12 юни два ТИР-а се удариха челно в Италия. В тежката катастрофата участва и български ТИР. Единият шофьор почина веднага след катастрофата, а българският шофьор бе откаран в болница. \r\nДеница КИТАНОВА", "date": "2017-06-13", "title": "МВнР: Починал е българският шофьор на ТИР, катастрофирал  в Италия"}
{"url": "http://www.focus-news.net/news/2017/06/13/2404515/afp-ungarskiyat-parlament-prie-zakon-nasochen-sreshtu-chuzhdestrannite-npo-v-stranata.html", "text": "Въпреки международната критика, унгарският парламент одобри във вторник закон, насочен към чуждестранните неправителствени организации в страната – стъпка, разглеждана като удар срещу американския милиардер Джордж Сорос, предава AFP.\r\nГласуването, което премина с подкрепата на 130 депутати срещу 44 „против“, ще принуди организациите, получаващи чуждестранно финансиране в размер, по-голям от 24 хил. евро (26 хил. щатски долара) годишно, да се регистрират като \"организация с чуждестранно подпомагане\" или да преустановят дейност.Тереза Герова", "date": "2017-06-13", "title": "AFP: Унгарският парламент прие закон, насочен срещу чуждестранните НПО в страната"}
{"url": "http://www.focus-news.net/news/2017/06/13/2404508/parlamentarnata-komisiya-po-pravni-vaprosi-shte-obsadi-promeni-v-izborniya-kodeks.html", "text": "Парламентарната комисия по правни въпроси ще обсъди промени в Изборния кодекс. Това сочи справка на сайта на Народното събрание. На заседанието ще бъдат обсъдени два законопроекта за изменение и допълнение на Изборния кодекс - на ГЕРБ и на ДПС.\r\nЗаконопроектът на ГЕРБ предвижда промяна на изборната система при избори за народни представители от пропорционална към мажоритарна. Мотив за промяната са резултатите от проведения на 6 ноември 2016 година национален референдум, в който около 2.5 млн. български граждани гласуваха за въвеждане на мажоритарна система. Законопроектът въвежда мажоритарна изборна система с абсолютно мнозинство в 2 тура чрез създаване на 240 едномандатни изборни райони в страната. ГЕРБ предлагат и намаляване на годишната държавна субсидия за политическите партии и коалиции.\r\nЗаконопроектът на ДПС предвижда премахването на квадратчето „Не подкрепям никого“. Парламентарната група настоява за въвеждане на правилата за образуване на избирателни секции извън страната, действали през 2014 и 2015 година. В законопроекта се предлага лица, които се самоопределят като принадлежащи към малцинства, да могат да използват своя майчин език по време на предизборната кампания.", "date": "2017-06-13", "title": "Парламентарната комисия по правни въпроси ще обсъди промени в Изборния кодекс"}
{"url": "http://www.focus-news.net/news/2017/06/13/2404520/angel-blagov-sayuz-na-balgarskite-pchelari-zaradi-tezhkata-zima-v-rodopite-se-stigna-do-zagivane-na-nad-50-ot-pchelnite-semeystva.html", "text": "Изминалата тежка зима се отрази много сериозно на пчелите в Пазарджишко. Това каза за Радио „Фокус” – Пазарджик Ангел Благов, председател на регионалната структура на Съюза на българските пчелари в Пазарджик. „През зимните месеци имаше доста жертви, особено във високия район на Родопите. Имаше във Велинград, пчеларите се оплакаха, че 80 дни пчелите не са облетели, не са излизали от кошерите”, допълни Благов. Той поясни, че ако не излизат толкова дълго време заради ниски температури и неподходящи условия, пчелите умират. „Колегите не можеха да стигнат до пчелините заради големия сняг. В по-ниския район беше така около 35 дни, докато имаше сняг. Но тук пчелите успяха да се съхранят. Във високите части обаче жертвите са до 50 - 60% от пчелните кошери”, коментира още Ангел Благов.\r\nТеодора ДИМИТРОВА", "date": "2017-06-13", "title": "Ангел Благов, Съюз на българските пчелари: Заради тежката зима в Родопите се стигна до загиване на над 50% от пчелните семейства"}
{"url": "http://www.focus-news.net/news/2017/06/13/2404518/televiziya-sitel-turski-samoleti-sa-narushili-gratskoto-vazdushno-prostranstvo-v-egeysko-more.html", "text": "Три турски самолети „Ф-16\" са нарушили пет пъти гръцкото въздушно пространство в района на Егейско море, предава скопската телевизия „Сител\", като се позовава на източници от гръцката столица.\r\nСпоред телевизията при последното нарушение на въздушното пространство самолетите са били придружени от хеликоптер.\r\nГръцката страна е реагирала като бойни самолети на Военновъздушните сили са били вдигнати по тревога и са съпроводили нарушителите до границата.\r\nВ кореспонденцията се казва, че Турция засилва военното си присъствие в региона.\r\nПревод и редакция: Мариела Русева", "date": "2017-06-13", "title": "Телевизия „Сител\": Турски самолети са нарушили гръцкото въздушно пространство в Егейско море"}
{"url": "http://www.focus-news.net/news/2017/06/13/2404514/veliko-tarnovo-dvizhenieto-po-pat--55-prez-prohoda-na-republikata-pri-grad-kilifarevo-se-osashtestvyava-v-edna-lenta-poradi-avariral-tovaren-avtomobil.html", "text": "Движението по път ІІ-55 през Прохода на Републиката при град Килифарево, община Велико Търново, се осъществява в една лента поради аварирал товарен автомобил. Това съобщиха от пресцентъра на Агенция \"Пътна инфраструктура\". \"Пътна полиция\" регулира трафика.", "date": "2017-06-13", "title": "Велико Търново: Движението по път ІІ-55 през Прохода на Републиката при град Килифарево се осъществява в една лента поради аварирал товарен автомобил"}
{"url": "http://www.focus-news.net/news/2017/06/13/2404521/mladen-ivanich-vav-veliko-tarnovo-infrastrukturni-problemi-prechat-na-obmena-na-turisti-mezhdu-bosna-i-hertsegovina-i-balgariya.html", "text": "Инфраструктурни проблеми пречат на обмена на туристи между Босна и Херцеговина и България. Това каза по време на визитата си във Велико Търново председателстващият на Председателството на Босна и Херцеговина Младен Иванич, предаде репортер на Радио „Фокус“ – Велико Търново. Иванич подчерта, че заради гроба Св. Сава Сръбски, който се намира в църквата „Св. 40 мъченици“ във Велико Търново, много жители на Босна и Херцеговина имат желание да посетят българския град. По думите му, проблемът е лошата инфраструктура, особено от тяхната страна на границата. „За пътуване от Сараево до София са ни необходими 8 - 9 часа и има още 2.30 – 3 часа от София до Велико Търново. Това беше нещо, с което взаимно се съгласихме по време на срещата с президента и министър-председателя вчера – че трябва да инвестираме в една по-добра връзка между нашите страни. Досега мислехме, как да бъдем по-добре свързани с Брюксел, но сега мислим как да подобрим връзката помежду си. Трябва да работим в тази насока. Това е най-важното условие, за да има повече туристи тук“, подчерта Младен Иванич.\r\nКметът на Велико Търново припомни, че предприемачи от град Баня Лука са дарили фиданки за оформянето на парковото пространство в двора на храма „Св. 40 мъченици”. В църквата са се съхранявали мощите на св. Сава Сръбски. Делото на неговия живот е учредяването на самостоятелната Сръбска архиепископия (1219 г.). На връщане от дипломатическа мисия в Светите места на Близкия изток той гостува на българския цар Иван Асен ІІ. Тук го застига и смъртта му на 14 януари 1236 г. Погребан е в църквата „Св. 40 мъченици”. Впоследствие мощите му са пренесени в Сърбия, но гробът му продължава и след това да е обект на поклонничество.\r\nНадежда КРЪСТЕВА", "date": "2017-06-13", "title": "Младен Иванич във Велико Търново: Инфраструктурни проблеми пречат на обмена на туристи между Босна и Херцеговина и България"}
{"url": "http://www.focus-news.net/news/2017/06/13/2404524/burgas-inspektori-ot-agentsiyata-za-hranite-proveryavat-nad-15-obekta-na-letishteto-v-sarafovo.html", "text": "Инспектори от Агенцията за храните проверяват над 15 обекта на летище \"Бургас\", съобщи за Радио \"Фокус“ - Бургас д-р Георги Митев, директор на регионалното звено на институцията. „Тъй като сезонът е натоварен, искаме всичко да е наред“, каза още д-р Митев. Проверяват се обекти, които са пред и зад зоната за сигурност.\r\nСлужителите проверяват дали обектите съответстват на изискванията. Същото така те регистрират на място се сезонни такива. „Проверяваме дали съответстват се хигиенните условия, дали има системи за самоконтрол, дали всички са регистрирани“, каза д-р Митев.  Към момента не са констатирани нарушения.\r\nНа ден се регистрират от 80 до 100 сезонни обекта. Предимно те са разположени в Созопол и Слънчев бряг.\r\nМария РУСЕВА", "date": "2017-06-13", "title": "Бургас: Инспектори от Агенцията за храните проверяват над 15 обекта на летището в Сарафово"}
{"url": "http://www.focus-news.net/news/2017/06/13/2404526/blagoevgrad-petrich-za-parvi-pat-shte-domakinstva-na-otkrit-evropeyski-shampionat-po-unifayt.html", "text": "Петрич за първи път ще домакинства на открит европейски шампионат по унифайт. Това съобщиха от пресцентъра на Община Петрич. Шампионатът ще се проведе в рамките на три седмици. Започва на 22 юни 2017 г. с деца от 6 г. до 13 г., които трябва да приключат със срещите на 26 юни. От 5 юли до 10 юли са двубоите при юношите и девойките /14 г. – 17 г./. От 26 юли до 31 юли са срещите в категориите мъже и жени. Участие в открития европейски шампионат по Унифайт ще запишат над 350 състезатели от шест държави. Това са България, Русия, Гърция, Македония, Румъния и Сърбия. Очаква се потвърждение от Кипър.", "date": "2017-06-13", "title": "Благоевград: Петрич за първи път ще домакинства на открит европейски шампионат по унифайт"}
{"url": "http://www.focus-news.net/news/2017/06/13/2404527/kostadin-geshev-riosv-pazardzhik-inspektsiyata-pravi-zamervane-pri-vseki-podaden-signal-za-obgazyavane-ot-smetishteto-kasaesht-naseleni-mesta.html", "text": "РИОСВ - Пазарджик прави замерване при всеки подаден сигнал за запалване на сметището на града, когато сигналът касае населени места, каза за Радио „Фокус” – Пазарджик директорът на инспекцията Костадин Гешев. „Когато се касае за населените места, веднага отиваме да мерим. При последния случай сигналът беше подаден на четвъртия ден и леко тенденциозно. Нямаше никакво обгазяване към нито едно от селата. Не че сметището не гори и не дими, но просто обгазяване към населените места нямаше”, добави Гешев. Той каза, че миризмата от запалванията се усеща на моменти и в областния град Пазарджик, когато се обърне вятърът. „Ние можем да реагираме само при умишлено запалване. Аз съм повдигнал въпроса пред Общината, имаше заседания и при областния управител с участието на полицията. Факт е, че Община Пазарджик е собственик на сметището и тя може да казва кой може да влиза и кой да не влиза. Но съм убеден, че дори в обекта да няма роми, ще има самозапалване, което обаче би следвало да бъде по-рядко. След като се разгори огънят сигналът идва, когато горят 200 - 300 квадратни метра и не може да се установи дали е умишлено или е самозапалване”, коментира директорът на Екоинспекцията в Пазарджик. По думите му, когато сметището се запали, започва да гори много надълбоко и практически е невъзможно в рамките на няколко дни да се изгаси. „Отдолу има биогаз и при затопляне, най-вече се получава като започнат да разхвърлят с булдозера. Биогазта се активира и като хвърлят свеж отпадък по склона, тогава се запалва и тръгва нагоре. Един път запалено тлее със седмици. При по-топло време вероятността отново да пламне е голяма. Факт е, че там, където не се изхвърлят отпадъци, веднага се успокоява, даже на места склонът се озеленява”, каза още Костадин Гешев.\r\nТеодора ДИМИТРОВА", "date": "2017-06-13", "title": "Костадин Гешев, РИОСВ - Пазарджик: Инспекцията прави замерване при всеки подаден сигнал за обгазяване от сметището, касаещ населени места"}
{"url": "http://www.focus-news.net/news/2017/06/13/2404522/metamakedoniya-uvolnyavat-atanasovski-i-chavkov-kato-otgovorni-za-shturma-na-parlamenta-na-27-april-2017-g.html", "text": "Уволняват директорите на службите Владимир Атанасовски и Митко Чавков като отговорни за щурма на парламента на 27 април 2017 г., предава скопската агенция \"Мета\".\r\nСпоред агенцията имената на двамата директори, на управлението за разузнаване и сигурност и на униформената полиция, фигурират в доклада на МВР за констатирани \"непрофесионални действия\" по време на ексцесиите в края на април.\r\n\"Мета\" припомня, че Митко Чавков винаги се е смятал за персона, чрез която ВМРО-ДПМНЕ контролира МВР, след оставките на Гордана Янкуловска и Сашо Миалков, докато Владимир Атанасовски системно е отказвал достъп до документация и апаратура за подслушване по искане на Специализираната прокуратура.", "date": "2017-06-13", "title": "\"Мета\"(Македония): Уволняват Атанасовски и Чавков като отговорни за щурма на парламента на 27 април 2017 г."}
{"url": "http://www.focus-news.net/news/2017/06/13/2404525/afp-sled-promenite-na-varha-partiyata-istinski-finlandtsi-se-raztsepi-na-dve.html", "text": "Популистката партия „Истински финландци“ се разцепи на две във вторник, броени дни, след като за неин лидер бе избран хардлайнерът Юси Хала-ахо, предава AFP.\r\nДвадесет от 37-те депутати от партията се оттеглиха, за да формират по-умерена фракция, наречена \"Нова алтернатива\", която \"е готова да обсъди присъединяването към правителството\", каза пред репортери Тийна Еловaара, заместник-председател на групата.Тереза Герова", "date": "2017-06-13", "title": "AFP: След промените на върха: Партията „Истински финландци“ се разцепи на две"}
{"url": "http://www.focus-news.net/news/2017/06/13/2404528/d-r-desislava-ilieva-mbal-d-r-nikola-vasiliev-kyustendil-neobhodima-e-obrazovatelna-programa-za-dobrovolnoto-kravodaryavane-v-uchilishte.html", "text": "Необходима е образователна програма за доброволното кръводаряване в училище. Това каза пред Радио „Фокус” – Кюстендил д-р Десислава Илиева, началник на отделението по трансфузионна хематология към МБАЛ „Д-р Никола Василиев” – Кюстендил. По думите й, в програмите за горния курс на обучение трябва да залегне и част по отношение на доброволното и безвъзмездно кръводаряване. „Да се започне една подготовка. Децата да знаят какво представлява кръводаряването, защо се прави, вреди ли или не. Тази кампания трябва да ограмоти учениците, които след това да бъдат и наши партньори”, подчерта д-р Илиева. \r\nМного рядко се случва млад човек да стане доброволен кръводарител. „По-често младите хора идват да дарят кръв, ако техен близък или роднина се нуждае от кръвопреливане”, каза д-р Десислава Илиева. По думите й, необходима е промяна в съзнанието на младите хора, а това може да стане с обучение в училище.\r\nВенцеслав ИЛЧЕВ", "date": "2017-06-13", "title": "Д-р Десислава Илиева, МБАЛ „Д-р Никола Василиев” – Кюстендил: Необходима е образователна програма за доброволното кръводаряване в училище"}
{"url": "http://www.focus-news.net/news/2017/06/13/2404532/pernik-45-godishen-mazh-e-pochinal-sled-avariya-v-zavoda-za-tezhko-mashinostroene-v-radomir.html", "text": "45-годишен мъж е починал след авария в завода за тежко машиностроене в Радомир. Това съобщиха за Агенция „Фокус“ от ОДМВР-Перник.  На 12 юни около 09.00 часа в дежурната част РУ - Радомир е получен сигнал за гръмнал газопровод и пострадал човек на територията на завода за тежко машиностроене в града. Местопроизшествието е посетено от дежурна оперативна група на РУ – Радомир. Групата е установила, че около 08.30 часа зад пресовотермичен цех в следствие на изтичане на кислород е възникнала производствена авария. От възникналия огън е пострадал 45-годишен работник. Незабавно мъжът е транспортиран в реанимацията на УМБАЛСМ „Пирогов“ с 97% изгаряния и с опасност за живота. Рано тази сутрин, вследствие на раните си мъжът е починал. Започнато е досъдебно производство под надзора на Районна прокуратура – Радомир.", "date": "2017-06-13", "title": "Перник: 45-годишен мъж е починал след авария в завода за тежко машиностроене в Радомир"}
{"url": "http://www.focus-news.net/news/2017/06/13/2404531/predstaviteli-na-bsp-sofiya-shte-pochetat-dimitar-blagoev-v-denya-na-161-ata-godishnina-ot-rozhdenieto-mu.html", "text": "На 14 юни се навършват 161 години от рождението на Димитър Благоев – Дядото. В 11.00 часа социалисти от столичните организации в \"Красно село\" и \"Триадица\" ще отбележат годишнина от рождението на основателя на българското социалистическо движение в къщата музей на Благоев в София (ул. \"Лайош Кошут\" №34), съобщиха от пресцентъра на ГС на БСП - София.\r\nВ събитието ще вземат участие заместник-председателите на Градския съвет на БСП проф. Ваня Добрева и Христо Проданов, който е и депутат от \"БСП за България\", и общинският съветник и председател на РС на БСП в \"Красно село\" Николай Николов.", "date": "2017-06-13", "title": "Представители на БСП - София ще почетат Димитър Благоев в деня на 161-ата годишнина от рождението му"}
{"url": "http://www.focus-news.net/news/2017/06/13/2404533/sofiyskiyat-rayonen-sad-postanovi-zadarzhane-pod-strazha-na-nepalnoleten-izvarshitel-na-grabezhi-v-kv-ovcha-kupel.html", "text": "Софийският районен съд постанови задържане под стража на непълнолетен извършител на грабежи в столичния кв. „Овча купел“. Това съобщиха от пресцентъра на Прокуратурата. Под ръководството на Софийска районна прокуратура се провежда разследване на грабежи, извършени през периода 11 - 22 март 2017 г. \r\nПървоначално досъдебното производство е образувано срещу неизвестен извършител. В хода на разследването са проведени редица оперативно-издирвателни мероприятия от страна на 06 РУ-СДВР, като в изпълнение на указанията на наблюдаващия прокурор са извършени множество действия по събиране на доказателства. В резултат на същите като автор на два от грабежите в кв. „Овча купел“ е установен непълнолетният С. И. \r\nДо момента по делото са събрани достатъчно доказателства, че С.И. е автор на два грабежа по чл.  198, ал. 1 НК, поради което и на 09.06.2017 г. същият е привлечен като обвиняем. Първото от двете престъпления С.И. е извършил на  11.03.2017 г. около 19.10 ч. в кв. „Овча купел“, където е отнел от пострадалата Е. П. дамската й чантата и лични вещи на обща стойност  330,00 лв., като е употребил за това сила – рязко издърпал с двете си ръце дамската чанта на П. \r\nВторото деяние е било извършено от С. И. на 22.03.2017 г. в тъмната част на денонощието – около 23.10 ч., отново в кв. „Овча купел“. Пострадала от престъплението е И. И., като общата стойност на отнетите й вещи възлиза на 293,00 лв. Обвиняемият И. е извършил грабежа като е употребил сила спрямо пострадалата, имаща за цел сломи съпротивата й – блъскал я в областта на гърба, повалил я на земята, като изтръгнал със сила чантата й. \r\nС оглед високата степен на обществена опасност на престъпленията, извършени от непълнолетния И., и упоритата му престъпна воля,  по предложение на Софийска районна прокуратура на 12.06.2017 г.  на непълнолетния И. е наложена най-тежката мярка за неотклонение – „Задържане под стража“ от Софийски районен съд.", "date": "2017-06-13", "title": "Софийският районен съд постанови задържане под стража на непълнолетен извършител на грабежи в кв. „Овча купел“"}
{"url": "http://www.focus-news.net/news/2017/06/13/2404530/mladen-ivanich-na-edva-100-mln-evro-godishno-vazliza-stokoobmenat-mezhdu-balgariya-i-bosna-i-hertsegovina.html", "text": "На едва 100 млн. евро годишно възлиза стокообменът между България и Босна и Херцеговина. Това каза по време на визитата си във Велико Търново председателстващият Председателството на Босна и Херцеговина Младен Иванич, предаде репортер на Радио „Фокус“ – Велико Търново. Той определи икономическите връзки между двете държави като не особено добри и посочи две причини за това. По думите му едната причина са лошите инфраструктурни връзки, а втората – имиджът на Боса и Херцеговина на недостатъчно безопасна страна заради войната. Според Младен Иванич за по-добра връзка на Босна и Херцеговина с Велико Търново може да се говори, ако се постигне споразумение за побратимяване и сътрудничество с техен град. „Ние имаме близки културни корени, близки сме в мисленето си и мисля, че това ще допринесе за много по-доброто сътрудничество между нас. През последните няколко години нямаше достатъчно посещения, нито от босненска, нито от българска страна. Така че първият и най-евтин начин да си сътрудничим е чрез туризма. Трябва да подобрим това и за това съм тук, за да кажа „Да! Има шанс. Нека да си сътрудничим“, посочи Младен Иванич.\r\nНадежда КРЪСТЕВА", "date": "2017-06-13", "title": "Младен Иванич: На едва 100 млн. евро годишно възлиза стокообменът между България и Босна и Херцеговина"}
{"url": "http://www.focus-news.net/news/2017/06/13/2404536/stara-zagora-lek-avtomobil-e-samokatastrofiral-na-patya-chirpan-plodovitovo.html", "text": "Лек автомобил е самокатастрофирал на пътя Чирпан-Плодовитово. Това съобщиха за Агенция „Фокус“ от ОДМВР – Стара Загора. При катастрофата няма пострадали. Вследствие на пътнотранспортното произшествие е имало съборени стълбове и заради това движението е било ограничено. Сигналът за инцидента е подаден в  12.04 часа.\r\nДеница КИТАНОВА", "date": "2017-06-13", "title": "Стара Загора: Лек автомобил е самокатастрофирал на пътя Чирпан-Плодовитово"}
{"url": "http://www.focus-news.net/news/2017/06/13/2404538/sofiya-mnogokratno-osazhdan-za-krazhbi-retsidivist-e-zadarzhan-pod-strazha-po-iskane-na-rayonnata-prokuratura.html", "text": "Многократно осъждан за кражби рецидивист е задържан под стража, по искане на Софийска районна прокуратура (СРП). Това съобщиха от пресцентъра на Прокуратурата. Във връзка с извършена специализирана полицейска акция е установен и задържан Илиян Ципорков, който в периода 26 - 30 май 2017 г. в град София е отнел противозаконно лек автомобил марка „Опел“, модел „Астра“. Ципорков е многократно осъждан за престъпления против собствеността, извършени при условията на опасен рецидив. Същият е привлечен като обвиняем на 9 юни 2017 г. за престъплението по чл. 346, ал. 1 НК, за което е  предвидено наказание лишаване от свобода за срок от една до осем години.  \r\nПоради високата степен на обществена опасност на дееца, Софийска районна прокуратура внесе искане в съда за вземане на най-тежката мярка за неотклонение спрямо него. Искането на СРП беше уважено, като считано от 11.06.2017 г. Ципорков е с постоянна мярка „Задържане под стража“.", "date": "2017-06-13", "title": "София: Многократно осъждан за кражби рецидивист е задържан под стража, по искане на Районната прокуратура"}
{"url": "http://www.focus-news.net/news/2017/06/13/2404529/ekathimerini-sled-zemetresenie-ot-61-po-skalata-na-rihter-gratskite-vlasti-obyaviha-izvanredno-polozhenie-na-ostrov-lesbos.html", "text": "Гръцките власти обявиха извънредно положение на остров Лесбос след мощното земетресение, което отне живота на една жена и остави без дом повече от 800 души, съобщава електронното издание Ekathimerini.\r\nТрус със сила от 6,1 по скалата на Рихтер във водите на Егейско море бе усетен силно на Лесбос, но също и в съседна Турция.\r\nПо данни на местните власти домовете на жителите на 12 села на острова са силно засегнати или унищожени от труса. По-голямата част от хората, чиито домове са пострадали, са настанени при роднини, в хотели или в съоръжения на военните.\r\nЗеметресението бележи втората криза, която връхлита острова през последните две години, след като стотици хиляди мигранти и бежанци, включително много избягали от войната в Сирия и Ирак, преминаха през Лесбос на път за Европа.Тереза Герова", "date": "2017-06-13", "title": "Ekathimerini: След земетресение от 6,1 по скалата на Рихтер: Гръцките власти обявиха извънредно положение на остров Лесбос"}
{"url": "http://www.focus-news.net/news/2017/06/13/2404537/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване на Радио „Фокус“ – Пазарджик и Община Панагюрище „Панагюрище – столица на свободата” в минутите на рубриката ни „Панагюрище днес” ще разговаряме със заместник-кмета на Община Панагюрище Галина Матанова за започналата процедура за набиране на предложения за финансово подпомагане на проекти за младежки дейности от бюджета на Община Панагюрище. В рубриката ни „Хора и традиции” ще разговаряме и с кмета на село Оборище Милко Ангелов за предвидения ремонт през лятото на площада в населеното място със средства от капиталовата програма. В края на предаването в рубриката ни „Културен календар” ще чуете повече за най-интересните прояви в рамките на Юнските празници на културата, организирани от Община Панагюрище. От Радка Костуркова от общинската администрация ще научите и от кои далечни страни са получени заявки за участие в друга интересна културна проява в средногорския град – Международния младежки танцов фестивал „Пъстър свят”. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017-06-13", "title": "Акценти в предаването „Панагюрище – столица на свободата“ на Радио „Фокус“ – Пазарджик"}
{"url": "http://www.focus-news.net/news/2017/06/13/2404540/aktsenti-v-predavaneto-chasat-na-karlovo-na-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив ще разберем как почиват и осмислят лятото си карловските деца. Ще ви разкажем за интересна инициатива на читалище „Васил Левски“ в общинския град с помощта на Иванка Балтова. Инициативата се казва „Забавно лято”. Ще разберем забавно ли е наистина то и колко деца се включват в тази кампания.\r\nДнес ще научим повече и за село Пролом от кмета Христо Иванов и за провелото се там Фолклорно надпяване „С песните на Тинка Пешева”.\r\nМирослав Колев, председател на читалището в Столевово, пък ще ни разкаже повече за подготовката на фестивала „Столетово пее”, който ще се проведе в началото на месец юли.\r\nПредаването „Часът на Карлово” се излъчва всеки вторник от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017-06-13", "title": "Акценти в предаването „Часът на Карлово” на Радио „Фокус“ – Пловдив"}
{"url": "http://www.focus-news.net/news/2017/06/13/2404539/prof-bozhidar-dimitrov-novoto-ime-na-makedoniya-tryabva-da-bade-yugozapadna-balgariya.html", "text": "Ако трябва да си говорим откровено, истинското име на Македония трябва да бъде Югозападна България. Това се посочва в коментар на директора на Националния исторически музей проф. Божидар Димитров във връзка с евентуалната промяна на името на Македония. Агенция \"Фокус\" публикува коментара на проф. Божидар Димитров без редакторска намеса:", "date": "2017-06-13", "title": "Проф. Божидар Димитров: Новото име на Македония трябва да бъде Югозападна България"}
{"url": "http://www.focus-news.net/news/2017/06/13/2404516/makedoniya-vmro-dpmne-predupredi-pravitelstvoto-da-ne-zastrashava-pregovornite-pozitsii-na-stranata-i-da-ne-razsazhdava-za-promyana-na-imeto.html", "text": "Опозиционната ВМРО-ДПМНЕ на бившия премиер Никола Груевски в декларация, публикувана на официалната страница на партията, предупреди правителството на Зоран Заев и СДСМ \"да не застрашават с поведението си преговорните позиции на страната в спора за името и да не разсъждават за неговата смяна\". \r\nСпоред ВМРО-ДПМНЕ \"пътуването до Брюксел не трябва само да представя желанието на страната за членство в НАТО, но и да носи конкретни резултати\".\r\nОпозицията препоръчва на СДСМ да не \"отстъпва пред гръцките червени линии, според които членството в НАТО преминава само през решаване на спора за името\" \r\nВМРО-ДПМНЕ обръща специално внимание на министър на външните работи Никола Димитров \"да не дава конфузни изявления, които оставят съмнение за разсъждения за промяна на името на страната и тревожат гражданите.\"", "date": "2017-06-13", "title": "Македония: ВМРО-ДПМНЕ предупреди правителството да не \"застрашава преговорните позиции на страната и да не разсъждава за промяна на името\""}
{"url": "http://www.focus-news.net/news/2017/06/13/2404541/sport-yezhi-yanovich-e-parviyat-sapernik-na-grigor-dimitrov-na-turnira-v-shtutgart.html", "text": "В първия мач от турнира в Щутгарт Григор Димитров ще се изправи срещу Йежи Янович, след като полякът успя да надвие Андрей Кузнецов с 6:4, 3:6, 6:3. \r\nНай-добрият български тенисист е поставен под номер две в схемата в Щутгарт и ще стартира директно от втория кръг на турнира.  \r\nГригор Димитров не се изправя за първи път срещу Янович – полякът бе най-трудния му съперник по пътя към титлата на „София Оупън“. До този момент българинът има две постигнати победи и една загуба от Янович.", "date": "2017-06-13", "title": "Спорт: Йежи Янович е първият съперник на Григор Димитров на турнира в Щутгарт"}
{"url": "http://www.focus-news.net/news/2017/06/13/2404519/afp-turskiyat-prezident-osadi-nechoveshkata-izolatsiya-na-katar.html", "text": "Във вторник държавният глава на Турция Реджеп Тайип Ердоган осъди икономическата и политическа изолация на Катар като „нечовешка“ и противна на ислямските ценности, предава AFP.\r\n„Предприемането на действия за изолиране на страна във всички области е нехуманно и неислямско\", отбеляза Ердоган в телевизионен коментар към партията му. \r\nСаудитска Арабия, ОАЕ и Бахрейн прекратиха отношенията си с Катар на 5 юни, обвинявайки Доха в подкрепата на\" тероризма \". По-късно примерът им бе последван от Йемен, Египет, Либия и Малдивите.Тереза Герова", "date": "2017-06-13", "title": "AFP: Турският президент осъди „нечовешката“ изолация на Катар"}
{"url": "http://www.focus-news.net/news/2017/06/13/2404535/ekathimerini-kmetat-na-ankara-dopusna-che-silnoto-zemetresenie-v-egeysko-more-mozhe-da-e-predizvikano-ot-seizmologichni-testove-prizova-za-razsledvane.html", "text": "Кметът на турската столица Анкара, Мелих Гьокчек, допусна, че опустошителното земетресение в Егейско море от 6,1 по скалата на Рихтер може да е предизвикано от сеизмологични тестове. В тази връзка турският политик призова за предприемането на разследване, пише електронното издание Ekathimerini.\r\n„Мисля, че това може да е изкуствено земетресение. Не казвам, че е сигурно, но това е много сериозна възможност. Казвам, че определено трябва да се разследва. Имало ли е някакъв изследователски кораб, плаващ в близост до епицентъра? Ако е така, на коя държава принадлежи?\", пише кметът на Анкара в пост в социалната мрежа „Туитър“.\r\nТова не е първият случай, в който Гьокчек предполага, че умишлено е предизвикано земетресение, припомня гръцкото издание.Тереза Герова", "date": "2017-06-13", "title": "Ekathimerini: Кметът на Анкара допусна, че силното земетресение в Егейско море може да е предизвикано от сеизмологични тестове, призова за разследване"}
{"url": "http://www.focus-news.net/news/2017/06/13/2404542/burgas-predstoi-sreshta-mezhdu-oblastnata-direktsiya-po-bezopasnost-na-hranite-i-noviya-kontsesioner-na-severniya-plazh-za-spravyane-s-nezakonnata-targoviya.html", "text": "Предстои среща между ръководството на БАБХ - Бургас и новия концесионер на Северния плаж за справяне с незаконната търговия. Това съобщи за Радио „Фокус“ - Бургас д-р Георги Митев, директор на регионалното звено на институцията. „Без помощта на концесионерите няма как да се справим, защото и те могат да следят за такъв тип нарушения“, каза още д-р Митев. „Опитваме се да се отзовем на всеки постъпил сигнал заедно с органите на реда, защото и тази година нямаме право да изискваме лични документи. В повечето случи нарушителите са физически лица и за да им се състави акт, трябва да има полицаи или служители на УКОРС към Община Бургас, които да им изискат съответно документа“, каза още д-р Митев. Общо 40 са служителите към Дирекция „Контрол на храните“ в БАБХ - Бургас. Към момента не е ясно дали ще има командировани инспектори от вътрешността на страната, които да подпомагат работата на колегите им по Черноморието. „Тези, които по район са в Айтос и Карнобат, има по трима души на север от Бургас, но в момента се справяме със собствени сили“, каза още д-р Митев.\r\nМария РУСЕВА", "date": "2017-06-13", "title": "Бургас: Предстои среща между Областната дирекция по безопасност на храните и новия концесионер на Северния плаж за справяне с незаконната търговия"}
{"url": "http://www.focus-news.net/news/2017/06/13/2404545/ivan-gazepov-kontrolno-tehnicheska-inspektsiya-pazardzhik-zarnopribirashtata-tehnika-tryabva-da-e-tehnicheski-izpravna-i-bezopasna.html", "text": "Едно от основните изисквания преди началото на жътвата в област Пазарджик е за техническа изправност и безопасност  на зърноприбиращата техника. Това каза за Радио „Фокус” – Пазарджик Иван Газепов от Контролно-техническа инспекция (КТИ) към Областна дирекция „Земеделие” в Пазарджик. Той обясни, че за спазването му се извършват проверки по график не само от специалисти на инспекцията, но и от специалисти от пожарната. „Друго важно изискване е тази техника да се управлява от правоспособни комбайнери. Тенденцията в региона е все повече млади хора да преминават през необходимите курсове и да придобиват правоспособност за управление на комбайн. Причината е, че до работа с такива машини се допускат само хора, които притежават документ за комбайнер”, обясни Газепов. Той каза още, че друго важно изискване за безопасността по време на жътвата е начина на пристигане на машините на полето и прибирането им след това. В Закона за регистрация на земеделска и горска техника изрично е записано, че придвижването на земеделската техника става само във видимата част на денонощието.\r\nВаня НИКОЛОВА", "date": "2017-06-13", "title": "Иван Газепов, Контролно-техническа инспекция - Пазарджик: Зърноприбиращата техника трябва да е технически изправна и безопасна"}
{"url": "http://www.focus-news.net/news/2017/06/13/2404544/veliko-tarnovo-utre-shte-badat-vzeti-probi-ot-piteynata-voda-v-tryavna-vse-oshte-ne-e-preporachitelno-da-se-pie-ot-neya.html", "text": "Утре ще бъдат взети проби от питейната вода в Трявна. Това съобщиха за Радио „Фокус“ – Велико Търново от „Водоснабдяване и канализация“ – Габрово. Водата все още е мътна и не се препоръчва да се пие от нея. Тя може да бъде използвана само за битови нужди. Очаква се в утрешния ден да излязат резултатите от изследванията.„Фокус“ припомня:\r\nПоради лошите атмосферни условия и размътването на водоизточниците откритите водохващания на територията на общината бяха спрени на 9 юни. Тъй като е невъзможно да бъдат изключени каптажите, водоподаването не бе изцяло спряно и водата на територията на общината бе обявена за негодна за пиене.\r\nНадежда КРЪСТЕВА", "date": "2017-06-13", "title": "Велико Търново: Утре ще бъдат взети проби от питейната вода в Трявна, все още не е препоръчително да се пие от нея"}
{"url": "http://www.focus-news.net/news/2017/06/13/2404548/obekti-za-targoviya-s-energiyni-produkti-sa-provereni-pri-savmestni-deystviya-na-mvr-damtn-nap-i-agentsiya-mitnitsi.html", "text": "В резултат на предприетата организация и координирани действия, осъществени от Междуведомственият център за противодействие на контрабандата и контрол на движението на рискови стоки и товари към ГДБОП, в периода 8-9 юни, са извършени специализирани проверки на 21 обекта за търговия с енергийни продукти, разположени на територията на град София и областите София, Пловдив, Стара Загора, Кюстендил, Благоевград, Хасково, Сливен и Видин. Това съобщиха от пресцентъра на МВР. Контролните действия са обезпечени от служители на Столичната и областни дирекции на МВР, Главна дирекция „Пожарна безопасност и защита на населението“, експерти от Държавната агенция за метрологичен и технически надзор, Националната агенция за приходите и Агенция „Митници“. \r\nВ хода на проверките на две бензиностанции, разположени на територията на столицата, е установена липса на средства за измерване, при което за продаденото и полученото гориво не постъпва информация към приходните органи. По случая е образувано досъдебно производство за престъпление по чл. 234в от НК по описа на 09 РУ – СДВР, от данъчните власти е наложено обезпечение на цялото налично гориво.\r\nКонтролните органи са съставили 24 акта за установени административни нарушения, издали са 3 протокола за задължително предписание и 14 писмени разпореждания. Във връзка с данъчни задължения е наложен запор на около 42 000 литра енергийни продукти и са иззети над 11000 лв. оборотни средства от обектите.", "date": "2017-06-13", "title": "Обекти за търговия с енергийни продукти са проверени при съвместни действия на МВР, ДАМТН, НАП и Агенция „Митници“"}
{"url": "http://www.focus-news.net/news/2017/06/13/2404543/krum-zarkov-bsp-ako-promenite-v-izborniya-kodeks-predlozheni-ot-gerb-ne-se-priemat-shte-vnesem-zakonoproekt-za-smesena-izbiratelna-sistema.html", "text": "Ако този закон не се приеме ще внесем законопроект за смесена избирателна система. Това каза народният представител от ПГ на БСП Крум Зарков по време на дебатите по промените в Изборния кодекс, предложени от ГЕРБ, на заседание на правната парламентарна комисия, предаде репортер на Агенция „Фокус“. „Нашият законопроект е готов и предвижда 120 мажоритарни и 120 пропорционално избрани народни представители“, заяви той. „Негативите на мажоритарната система са добре известни на всички ни“, коментира Крум Зарков. „В контекста на българската реалност те добиват по-сериозни измерения, не можем да се правим, че не ги виждаме“, посочи той и допълни, че мажоритарната система ще доведе до слаба представителност и загуба на гласове. „Тя свежда политическата конкуренция до минимум. 2 или 3 партии ще оцелеят“, поясни народният представител от БСП и уточни, че това може да доведе до капсулиране на цели региони не на политически принципи. Според него разделянето на малки изборни райони също е проблематично. „Когато увеличим от 31 на 240 районите и намалим избирателите, които избират един представител, ще улесним корпоративните практики“, коментира Крум Зарков. „Вместо избирателите да имат повече контрол, най-вероятно местният депутат ще осъществява пълен контрол върху своите избиратели“, посочи той. „Масово хората решиха да подкрепят тази система, те изразиха разочарование от партиите и страховете ни са, че ще бъдат подмамени, чрез законопроекта ще бетонират точно тази система“, каза още той.\r\nБиляна ИВАНОВА", "date": "2017-06-13", "title": "Крум Зарков, БСП: Ако промените в Изборния кодекс, предложени от ГЕРБ, не се приемат, ще внесем законопроект за смесена избирателна система"}
{"url": "http://www.focus-news.net/news/2017/06/13/2404551/smolyan-zapochna-priemat-na-dokumenti-za-mladezhkata-kampaniya-misiya-smolyan-2017.html", "text": "Започна приемът на документи за участие в младежката кампания „Мисия Смолян-2017”. Те се приемат от 12 до 23 юни т. г., включително - от 08.30 ч. до 12.00 ч. и от 13.00 ч. до 16.30 ч. в приемна до централния вход на Общинска администрация – Смолян. Това съобщиха от пресцентъра на Община Смолян. Кандидатите за участие в Младежка кампания „Мисия Смолян – 2017” е необходимо да са навършили или да навършват 15 години не по-късно от 16 юли 2017 година, да са ученици или завършили средно образование през учебната 2016/2017 г. и да са с постоянен адрес в град Смолян или в селата от Община Смолян. \r\nДокументите, които е необходимо да се представят за включване в кампанията: регистрационна карта с декларация по образец, качена на електронния сайт на Община Смолян, която може да се получи и в приемната за подаване на документи; карта за предварителен медицински преглед, попълнена от личния лекар, удостоверяваща здравния статус на ученика; лична карта на кандидата за участие в кампанията.  \r\n„Мисия Смолян-2017“ ще се проведе в две работни смени. Първа смяна ще се проведе от 3 до 14 юли, а втора смяна от 17 до 28 юли. \r\nИ тази година община Смолян ще проведе Младежката кампания „Мисия Смолян-2017” .  Инициативата е свързана със създаване и поддържане на чиста и приветлива околна среда в град Смолян и в населените места в общината.", "date": "2017-06-13", "title": "Смолян: Започна приемът на документи за младежката кампания „Мисия Смолян-2017”"}
{"url": "http://www.focus-news.net/news/2017/06/13/2404549/zdf-ungariya-predade-na-germanskite-vlasti-osadeniya-za-otrichane-na-holokosta-horst-maler.html", "text": "Унгария предаде осъдения за отричане на Холокоста Хорст Малер на германските власти, предава телевизионният канал ZDF. \r\nПо данни на полицията предаването е извършено на международното летище в Будапеща. Малер напусна Германия, за да избегне затвора. Той бе арестуван на 15 май в унгарската град Шопрон основа на международна заповед за арест. Миналата седмица съдът в Будапеща разпореди миналата седмица екстрадирането му в Германия.\r\nПрез месец май Малер поиска политическо убежище от министър-председателя Виктор Орбан. „На 12 май 2017 г. помолих лидера на унгарската нация, Виктор Орбан, да ми предостави убежище в страната като политически бежанец“, се казва в съобщение, разпространено от самия Малер. \r\nБившият адвокат излежава 10-годишна присъда по обвинения за подстрекателство и отричането на Холокоста. През лятото на 2015 г. той бе освободен под гаранция заради сериозно заболяване. Във видео, публикувано в интернет на 9 април Малер заяви, че ще се търси убежище в \"възприемчива, суверенна държава\".Тереза Герова", "date": "2017-06-13", "title": "ZDF: Унгария предаде на германските власти осъдения за отричане на Холокоста Хорст Малер"}
{"url": "http://www.focus-news.net/news/2017/06/13/2404546/plovdiv-politsaite-obvineni-v-grabezh-poiskaha-ot-sada-po-leki-merki-za-neotklonenie.html", "text": "Полицаите, обвинени в грабеж в Пловдив, поискаха от съда по-леки мерки за неотклонение, предаде репортер на Радио „Фокус“ – Пловдив. „Никога не съм извършвал нещо нередно, винаги съм бил награждаван за добрата ми работа, с добро име съм след колеги и цивилни”, заяви в съда единият от обвинените – Петър Атанасов от Криминална полиция, който се оказа, че е бил разузнавач в службата. Стефан Модов от Общинска полиция пък поиска по-лека мярка, тъй като имал две деца и е претърпял операция, заради което не може да стои в ареста. Двамата имали ипотечни кредити, стана ясно от защитниците им. \r\nГрабежът е извършен в складова база на Кукленско шосе, където били заснети от видеокамери. Общата стойност на откраднатите цигари е 290 000 лева, като повечето са вече продадени, а останалите са в друг свидетел по делото. Шофьорът на буса Ерхан Хакков, който е основният свидетел по делото и е бил малтретиран и връзван, не е задържан. Той е бил разпитан пред съдия, като е посочил, че кашоните с цигарите са били поставени в буса му от румънски гражданин.\r\nСпоред прокурора по делото деянието е с висока степен на обществена опасност, а престъплението е тежко и умишлено.\r\nЦветана ТОНЧЕВА", "date": "2017-06-13", "title": "Пловдив: Полицаите, обвинени в грабеж, поискаха от съда по-леки мерки за неотклонение"}
{"url": "http://www.focus-news.net/news/2017/06/13/2404552/blagoevgrad-napalno-shte-bade-obnovna-npg-dimitar-talev-v-gotse-delchev-s-proekt-za-nad-1-mln-leva.html", "text": "Мащабен проект, чрез който материално-техническата база ще бъде напълно обновена, спечели Неврокопска професионална гимназия „Димитър Талев“ в Гоце Делчев. Това съобщиха от пресцентъра на Община Гоце Делчев. Проектът е на стойност 1 285 000 лева, а финансирането е по Оперативна програма „Региони в растеж“ 2014 – 2020 г.\r\nДиректорът на учебното заведение Мария Георгиева обясни, че основните дейности по проекта са: изпълнение на мерки за енергийна ефективност, подмяна на отоплителни, ВиК и електро-инсталации, ремонт на спортни площадки, прилежащи дворни пространства и други. „С изпълнението на проекта във всички сгради ще бъдат създадени условия за достъп на хора с увреждания. Целта е да бъдат подобрени условията за провеждане на учебния процес, като се инвестира в цялостно обновяване на училищната инфраструктура“, подчерта директорът Мария Георгиева.\r\nВ рамките на проекта се предвижда в учебното заведение да бъде доставено модерно и съвременно оборудване, което коренно ще промени условията за обучение и практика в училището.\r\nС реализирането на този проект, НПГ „Димитър Талев“ ще се превърне в едно от най-модерните учебни заведения в областта, с прекрасни условия за учениците, както за обучение, така и за спорт, категоричен е кметът на община Гоце Делчев Владимир Москов.\r\nЧетири са държавните професионални гимназии в Благоевградска област, чиято материално-техническа база ще бъде обновена в рамките на програмата, като една от тях е НПГ „Димитър Талев“ в община Гоце Делчев.\r\nНПГ „Димитър Талев“ е създадена през 1965 г. Училищният комплекс е с площ 14 294 кв.м. Застроената площ е 3523 кв.м. През изминалите 50 години са се полагали усилия за поддържането на сградния фонд в рамките на възможностите на училището.\r\n„Поддръжката, обновяването и модернизирането на образователната инфраструктура изисква огромни финансови ресурси, с които училището не разполага“, обясни директорът Мария Георгиева.\r\nВ училищния корпус има 39 общообразователни и специализирани учебни кабинети, лаборатории и работилници; мултимедиен център; център по туризъм; учебно-тренировъчен център; актова зала; библиотека; физкултурен салон. Голяма част от учебните кабинети и работилници не са ремонтирани основно от основаването на училището до този момент.\r\nВ тях, в 4 професионални направления, се обучават 670 ученици от целия Гоцеделчевски регион.", "date": "2017-06-13", "title": "Благоевград: Напълно ще бъде обновна НПГ „Димитър Талев“ в Гоце Делчев с проект за над 1 млн. лева"}
{"url": "http://www.focus-news.net/news/2017/06/13/2404534/tv21makedoniya-makedoniya-shte-opita-da-poluchi-pokana-za-chlenstvo-v-nato-s-vremennoto-si-ime-i-po-vreme-na-ratifikatsiyata-da-reshi-spora-s-gartsiya.html", "text": "Македония ще опита да получи покана за членство в НАТО с временното си име и по време на ратификацията да реши спора с Гърция, предава телевизия ТВ21.\r\nСпоред телевизията това е резултатът, с който премиерът Зоран Заев се връща от посещението в Брюксел, като едновременно с това припомня изявлението на генералния секретар на НАТО Йенс Столтенберг, че Македония ще получи покана след като реши спора за името.\r\nТВ21 съобщава, че на въпрос дали ще поиска покана за членство под името \"БЮРМ\" или \"Горна Македония\", премиерът Заев е отговорил, че \"блокирането на преговорите води до предизвикване на кризи\".\r\nПревод и редакция: Мариела Русева", "date": "2017-06-13", "title": "\"ТВ21\"(Македония) - Македония ще опита да получи покана за членство в НАТО с временното си име и по време на ратификацията да реши спора с Гърция"}
{"url": "http://www.focus-news.net/news/2017/06/13/2404553/nikolay-tsonkov-ot-bsp-vnese-dve-pitaniya-kam-vitsepremierite-krasimir-karakachanov-i-ekaterina-zaharieva.html", "text": "Народният представител от парламентарната група на \"БСП за България\" Николай Цонков внесе две питания до вицепремиерите Екатерина Захариева и Красимир Каракачанов, съобщиха от пресцентъра на ГС на БСП - София. Въпросът, който депутатът от групата на социалистите постави към заместник-министър председателя по правосъдната реформа и министър на външните работи е свързан с констатации в доклад на тема: \"Анализ на органите по превенция и противодействие на корупцията в Република България\" на Центъра за превенция и противодействие на корупцията и организираната престъпност. \r\n\"Този доклад констатира, че има липса на капацитет и координация на органите срещу корупцията и размити отговорности, обясни Николай Цонков. - Освен това в него се твърди, че има наличие на \"недостатъчно независими\" органи. Затова очаквам отговор от вицепремиера по правосъдната реформа какви мерки ще предприеме във връзка с борбата с корупцията\".\r\nВторото питане, отправено към заместник-министър председателя по обществения ред и сигурността Красимир Каракачанов, е за планирането и провеждането на обучение и подготовка на резервисти от Министерството на отбраната. \r\n\"През последните години в Българската армия стои с особена тревожност въпроса с некомплекна с личен състав, както и сериозно застаряване на ресурсите от запасни, необходими за комплектуването на военновременните формирования, пише в питането на Николай Цонков до министъра на отбраната Красимир Каракачанов. - На основание чл. 57, 58 и 59 от Закона за резерва на въоръжените сили Министерството на отбраната на Република България планира и провежда курсове с български граждани, изявили желание да получат военна подготовка. В тази връзка бих искал да задам три въпроса. На каква основа се планира обучението, колко души са обучени, къде и каква военна подготовка са получили и какъв обем финансови средства са изразходвани от МО за обучението им? Колко от обучените (брой и процент) са сключили договор за военна служба или са получили мобилизационно назначение във военновременните формирования на въоръжените сили? И дали министър Каракачанов счита, че така провежданата военна подготовка в Единния учебен център на БА, военните училища и цивилните ВУЗ допринася за подобряване комплектуването мирновременния състав на БА и резерва на въоръжените сили с личен състав?\".", "date": "2017-06-13", "title": "Николай Цонков от БСП внесе две питания към вицепремиерите Красимир Каракачанов и Екатерина Захариева"}
{"url": "http://www.focus-news.net/news/2017/06/13/2404556/plovdiv-okrazhnata-prokuraturata-vnese-obvinitelen-akt-spryamo-27-godishen-mazh-za-grabezh-i-opit-za-iznasilvane.html", "text": "Окръжна прокуратура-Пловдив внесе в съда обвинителен акт спрямо Левент Ш., на 27 г., за това, че при условията на опасен рецидив е отнел чужда движима вещ от владението на другиго с намерение противозаконно да я присвои, като употребил сила и за това, че при условията на опасен рецидив, е направил опит да извърши полов акт с лице от женски пол, чрез използване на сила, като деянието е останало недовършено по независещи от волята на дееца причини. Това съобщиха от пресцентъра на Апелативна прокуратура-Пловдив. Обвиняемият Левент Ш. е осъждан два пъти за изнасилване, като последната присъда е изтърпял на 23 декември 2011 г., когато е бил освободен от Затвора в гр. Белене. През 2017 г. той работел като пастир в село в обл. Пловдив. На 25 март 2017 г.  обвиняемият Левент Ш. бил в селото и консумирал бира с приятели. В следобедните часове пострадалата 81-годишна жена била извела на полето край селото няколко кози. В един момент й направило впечатление, че обвиняемия я следи. Той настигнал жената, съборил я на земята, започнал да я удря и направил опит да я изнасили.  Пострадала се защитила, като го ударила с тояга и започнала да вика за помощ. Обвиняемият Левент Ш. си тръгнал, но преди това ударил възрастната жена и издърпал от ръцете й мобилния  телефон, за да не се обади  в  полицията. Спрямо него е взета от съда мярка за неотклонение “задържане под стража”.\r\nЗа престъплението, за което обвиняемият е предаден на съд, законът предвижда наказание от три до десет години “лишаване от свобода”.", "date": "2017-06-13", "title": "Пловдив: Окръжната прокуратурата внесе обвинителен акт спрямо 27-годишен мъж за грабеж и опит за изнасилване"}
{"url": "http://www.focus-news.net/news/2017/06/13/2404557/prof-d-r-iskra-baeva-istorik-imeto-na-vrah-musala-ne-tryabva-otnovo-da-se-smenya-vsyaka-promyana-pokazva-nalichie-na-politicheski-ili-obshtestven-problem.html", "text": "Името несъмнено е останало от османското владичество. Но тъй като не е известно как са наричали този връх в епохата на Първата и Втората българска държава, за нас то е традиционно и не смятам, че трябва отново да се сменя. Това каза в интервю за Агенция „Фокус“ историкът и преподавател в Софийския университет „Св. Климент Охридски“ проф. д-р Искра Баева за предложението за преименуване на връх Мусала. „Всяка такава промяна показва наличието на някакъв проблем в държавата – политически, икономически или обществен“, обясни тя. „Това не е първото предложение за преименуване на връх Мусала, но предишното е било отхвърлено. Всъщност върхът вече е бил преименуван в миналото – в годините на т.нар. чист сталинизъм в България, името на върха е било сменено и то, забележете, на „Сталин”“, посочи проф. Баева и уточни, че това е станало през 1950 година- 3 години преди смъртта на съветския диктатор Йосиф Сталин (Джугашвили). По думите й след Втората световна война Сталин е изглеждал като велик световен лидер и на българските комунисти им е изглеждало подходящо на него да кръстят и най-високия връх на Балканите. „За щастие, името Сталин остава свързано с върха относително кратко време – то се запазва след първата вълна на десталинизацията в СССР след ХХ конгрес на КПСС през 1956 година, след втората фаза с решение на ХХІІ конгрес на КПСС през 1961 година тялото на Сталин е извадено от мавзолея на Ленин“, поясни Искра Баева и допълни, че тогава в България е взето решение да се възстанови старото име на върха и той отново става Мусала. \r\nБиляна ИВАНОВА", "date": "2017-06-13", "title": "Проф. д-р Искра Баева, историк: Името на връх Мусала не трябва отново да се сменя, всяка промяна показва наличие на политически или обществен проблем"}
{"url": "http://www.focus-news.net/news/2017/06/13/2404550/hamid-hamid-dps-v-grupata-ni-naddelyavat-argumentite-za-vavezhdaneto-na-mazhoritarna-izbiratelna-sistema-vse-oshte-nyamame-okonchatelna-pozitsiya.html", "text": "В момента в групата ни надделяват аргументите „за“. Бях си обещал да убедя колегите да го подкрепят и май съм на път да го сторя. Това каза народният представител от ДПС Хамид Хамид по време на дебатите по промените в Изборния кодекс, предложени от ГЕРБ, на заседанието на правната парламентарна комисия, предаде репортер на Агенция „Фокус“. Той обясни, че след заседанието на комисията, групата на ДПС ще се събере, за да вземе решение по законопроекта. „Има колеги, които смятат, че мажоритарната система ще даде допълнително мандати на ДПС, но това не е основният аргумент“, посочи той.  „Има много неща, с които не сме съгласни, ако законопроектът бъде приет, ще предложим промени на второ четене“, обясни Хамид Хамид. По думите му ДПС не е съгласна районирането да бъде извършено извън парламента.  „Харесва ми идеята да няма уседналост, гласовете в чужбина да отидат в съответните райони“, коментира Хамид Хамид. „Длъжни сме да опитаме и в тази система“, посочи той и уточни, че все още няма окончателна позиция на ДПС по законопроекта. „Аз и Йордан Цонев ще подкрепим законопроекта на първо четене“, каза още Хамид Хамид. \r\nВ реплика Филип Попов заяви, че ставаме свидетели на нова коалиция между ГЕРБ и ДПС.\r\nБиляна ИВАНОВА", "date": "2017-06-13", "title": "Хамид Хамид, ДПС: В групата ни надделяват аргументите „за“ въвеждането на мажоритарна избирателна система, все още нямаме окончателна позиция"}
{"url": "http://www.focus-news.net/news/2017/06/13/2404560/varna-signal-za-postaveno-vzrivno-ustroystvo-zatvori-sadebnata-palata-na-pl-nezavisimost.html", "text": "Сигнал за поставено взривно устройство в Съдебната палата на пл. „Независимост“ №2 във Варна е получено минути след 14,30 часа в Първо Районно управление на МВР - Варна. Преустановени са съдебните заседания. Това съобщиха от пресцентъра на Апелативен съд-Варна. Съдиите и прокурорите, съдебната администрация и гражданите се извеждат от съдебната сграда.\r\nПрипомняме, че в тази сграда работят Окръжен съд – Варна, Апелативен съд – Варна, Окръжна прокуратура – Варна и Апелативна прокуратура – Варна.\r\nСлужители на Първо Районно управление на МВР и на Съдебна охрана започнаха проверка за наличието на опасни предмети и вещества.\r\nСлед приключване на проверката, работата на институциите в Съдебната палата на пл. „Независимост“ ще бъде възстановена.", "date": "2017-06-13", "title": "Варна: Сигнал за поставено взривно устройство затвори Съдебната палата на пл. „Независимост“"}
{"url": "http://www.focus-news.net/news/2017/06/13/2404559/yordan-kitanov-kmet-na-selo-izgrev-okolo-15-000-leva-sa-neobhodimi-za-razkopkite-na-otkritiya-predi-mesetsi-arheologicheski-obekt-v-rayona-na-seloto.html", "text": "Около 15 000 лева са необходими за разкопките на открития преди месеци археологически обект в района на село Изгрев. Това каза за Радио „Фокус“ - Пирин Йордан Китанов, кмет на благоевградското село. Той припомни, че находките бяха открити съвсем случайно при започването на ремонт на пътя до гробището в селото, който е в окаяно състояние Именно тези находки стопираха изграждането на пътя и в момента всичко е в застой. \r\nКитанов отбеляза, че на този етап все още няма финансиране за археологически разкопки, а за селото 15 000 лева са непосилен разход. Директорът на Регионален исторически музей – Благоевград Христина Цонева е написала молба до Общината за финансиране, но все още се чака отговор. „Този път винаги е бил такъв. Наистина д-р Атанас Камбитов ми влезе в положение и отпусна средства за изграждането на пътя до гробището в селото, но ето че се случи друго и нещата са в застой. Въпреки това аз съм много благодарен на кмета на Община Благоевград, тъй като до този момент през годините нито едно ръководство не е обръщало внимание на този път в селото“, подчерта Йордан Китанов. Той каза още, че единственото хубаво в момента е, че поне са успели да подравнят паркинга на гробищния парк и сега има къде да се паркират колите за разлика от преди, когато хората са паркирали в храсти и тръни.\r\nНатали СТЕФАНОВА", "date": "2017-06-13", "title": "Йордан Китанов, кмет на село Изгрев: Около 15 000 лева са необходими за разкопките на открития преди месеци археологически обект в района на селото"}
{"url": "http://www.focus-news.net/news/2017/06/13/2404554/mariela-kitova-sos-ptp-visokite-sanktsii-sa-predpostavka-za-spazvane-na-pravilata-ot-vsichki-uchastnitsi-v-dvizhenieto.html", "text": "Високите санкции са предпоставка за спазване на правилата от всички участници в движението. Това каза за Радио „Фокус“ - Пирин Мариела Китова, координатор на Сдружение „SOS-ПТП“ за Югозападна България. „Смятам, че всяка по-строга санкция към водачите е начин да се ограничат своеволията нa пътя. Освен финансов проблем тази санкция създава и редица други неудобства за водачите, така че мисля, че ще допринесе за положителните резултати, към които се стремим. За да се усети ефектът от нея са необходими обективно и коректно поведение на пътните полицаи“, отбеляза тя. Мариела Китова коментира, че ние българите изобщо не обичаме да бъркаме в джоба за подобни неща и затова е изключително важно освен да се налагат санкции, да се следи и за тяхното плащане. Според нея само и единствено по този начин нарушителите ще коригират поведението си. По думите ѝ на този етап все още много малък процент от наложените глоби са реално изплатени от наказаните.\r\nНатали СТЕФАНОВА", "date": "2017-06-13", "title": "Мариела Китова, „SOS-ПТП“: Високите санкции са предпоставка за спазване на правилата от всички участници в движението"}
{"url": "http://www.focus-news.net/news/2017/06/13/2404555/izvanredno-polozhenie-na-ostrov-lesbos-sled-zemetresenie-ot-61-po-skalata-na-rihter-obzor.html", "text": "Гръцките власти обявиха извънредно положение на остров Лесбос след мощното земетресение със сила от 6,1 по скалата на Рихтер, регистрирано в следобедните часове на понеделник. Трусът с епицентър в Егейско море бе усетен и в съседна Турция, но засегна сериозно гръцките острови.\r\nСлед първоначалния шок властите и агенциите за помощ предприеха опити да направят оценка на щетите от земетресението, което отне живота на възрастна жена и остави без подслон повече от 800 души на остров Лесбос. Към момента има данни за поне десетина пострадали. \r\nПо време на посещение в южното село Вриса, най-тежко засегнато от земетресението, министърът на корабоплаването Нектариос Санториниос заяви, че правителството е обявило извънредно положение за региона и увери, че властите ще предложат финансова помощ на семействата, засегнати от природната стихия. \r\nПо данни на местните власти домовете на жителите на 12 села на Лесбос са силно разрушени или унищожени от труса. По-голямата част от хората, чиито домове са пострадали, са настанени при роднини, в хотели или в съоръжения на военните.\r\nМеждувременно на футболно игрище бе създаден временен палатков лагер за около 60 души. Предстои и тяхното настаняване в хотели. \r\nЗагриженост за страданията на жителите на засегнатия остров демонстрира и Атина. Гръцкият министър-председател Алексис Ципрас заяви, че правителството ще бъде редом до гражданите, пострадали от силното земетресение.\r\n„Мислите и грижите ни са с гражданите, пострадали от земетресението в морето между Хиос и Лесбос. Най-необходима в момента е сигурността на гражданите“, заяви по-рано Ципрас. Засегнатият район бе посетен от вътрешния министър Никос Тоскас, придружен от експертен екип на службите за гражданска защита.\r\nИ докато в Гърция полагат усилия за оказване на помощ на пострадалия остров, в Турция съсрязаха конспирация. Кметът на Анкара, Мелих Гьокчек, допусна, че опустошителното земетресение в Егейско море от 6,1 по скалата на Рихтер може да е предизвикано от сеизмологични тестове. В тази връзка турският политик призова за предприемането на разследване.\r\n„Мисля, че това може да е изкуствено земетресение. Не казвам, че е сигурно, но това е много сериозна възможност. Казвам, че определено трябва да се разследва. Имало ли е някакъв изследователски кораб, плаващ в близост до епицентъра? Ако е така, на коя държава принадлежи?\", пише кметът на Анкара в пост в социалната мрежа „Туитър“.\r\nЗеметресението бележи втората криза, която връхлита острова през последните две години, след като стотици хиляди мигранти и бежанци, включително много избягали от войната в Сирия и Ирак, преминаха през Лесбос на път за Европа.Тереза Герова", "date": "2017-06-13", "title": "Извънредно положение на остров Лесбос след земетресение от 6,1 по скалата на Рихтер (ОБЗОР)"}
{"url": "http://www.focus-news.net/news/2017/06/13/2404561/sky-news-eksploziya-pred-britanska-baza-na-ostrov-kipar-postradal-e-politseyski-sluzhitel.html", "text": "Малко преди обед във вторник пред британската военна база „Дакелия“ на остров Кипър е избухнала експлозия, в резултат на която е пострадал полицейски служител, предава Sky News.\r\nПо данни на местни медии взривът е предизвикан от граната, хвърлена срещу служителя от мотоциклетист. \r\nГоворителят на полицията Кристиян Грей заяви, че разследването е в ход и властите разглеждат инцидента като криминална проява.\r\n„Няма структурни щети по сградата, само счупени прозорци“, подчерта Грей..Тереза Герова", "date": "2017-06-13", "title": "Sky News: Експлозия пред британска база на остров Кипър, пострадал е полицейски служител"}
{"url": "http://www.focus-news.net/news/2017/06/13/2404562/glavniyat-prokuror-sotir-tsatsarov-e-na-poseshtenie-v-azerbaydzhan-po-pokana-na-kolegata-si-zakir-garalov.html", "text": "Главният прокурор Сотир Цацаров е на двудневно работно посещение в Азербайджан по покана на колегата си Закир Гаралов. Това съобщиха от пресцентъра на Прокуратурата. Взаимодействието по дела за правна помощ, усъвършенстването на електронните услуги, натовареността, атестирането и повишението на прокурори бяха сред темите на разговорите. \r\nПосещението е в рамките на подписаното едноодишно Споразумение за сътрудничество между прокуратурите на България и Азербайджан. \r\n\"Правомощията на прокуратурата се простират до вратите на съда\", заяви Сотир Цацаров. Според него, мястото на прокуратурата е в съдебната власт, тъй като тя защитава обществения интерес. \r\nГ-н Закиров от своя страна представи системата за атестации на прокурорите в Азербайджан. Ежегодно се провеждат тестови изпити на всички прокурори,резултатите от които се обработват в момента и веднага се предоставя резултатът. По този начин прокурорите са в течение както на законодателните промени, така и на съдебната практика. \r\nВ рамките на визитата се провеждат срещи с министъра на правосъдието и с председателя на Върховния съд на Азербайджан-г-н Рамиз Рзаев и г-н Фикрат Маммадов \r\nПо време на посещението беше осъществена среща с президента на Азербайджан Илхам Алиев. Алиев поздрави премиера на България г-н Бойко Борисов по случай личния му празник. Пред Цацаров той изказа благодарност за добрите отношения с България и представи институционалните промени,които се въвеждат в Азербайджан.  Сред тях са повишаване на квалификацията на служителите в държавната администрация и в правоохранителните органи. Той заяви,че най-важно е създаването на добри условия за работа, за да може държавата да има изисквания към магистратите и служителите за качествен труд.", "date": "2017-06-13", "title": "Главният прокурор Сотир Цацаров е на посещение в Азербайджан по покана на колегата си Закир Гаралов"}
{"url": "http://www.focus-news.net/news/2017/06/13/2404565/sadiyskata-kolegiya-na-vss-otlozhi-razglezhdaneto-na-kazus-svarzan-s-protsedurata-za-izbor-na-chlenove-na-saveta-ot-profesionalnata-kvota.html", "text": "Съдийската колегия на ВСС отложи разглеждането на т. 5 от дневния ред за заседанието на 13 юни 2017 година за обсъждане на казус, свързан с осигуряване на свободно и законосъобразно провеждане на процедурата за избор на членовете от професионалната квота на Съдийската колегия на Висшия съдебен съвет, след като бяха оттеглени предложенията по нея, внесени от Георги Колев – председател на Върховен административен съд, и Калин Калпакчиев – член на Съдийската колегия. Tова съобщиха от пресцентъра на ВСС.", "date": "2017-06-13", "title": "Съдийската колегия на ВСС отложи разглеждането на казус, свързан с процедурата за избор на членове на Съвета от професионалната квота"}
{"url": "http://www.focus-news.net/news/2017/06/13/2404567/moldpress-igor-dodon-planira-sazdavaneto-na-savet-na-grazhdanskoto-obshtestvo.html", "text": "Държавният глава на Молдова Игор Додон планира създаването на Съвет на гражданското общество, предава информационната агенция Moldpress.\r\nДодон сподели намеренията си в рамките на пресконференция във вторник, на която подчерта, че съветът трябва да се превърне в платформа и ефективен инструмент за сътрудничество между президентската институция и гражданското общество.\r\n\"По-рано информирах за стартирането на повече инициативи; имам предвид за основаването на Икономическия съвет и Съвет на гражданското общество. Икономическият съвет бе създаден през февруари, а платформата за създаване на Съвета за гражданско общество стартира днес\", заяви Додон.Тереза Герова", "date": "2017-06-13", "title": "Moldpress: Игор Додон планира създаването на Съвет на гражданското общество"}
{"url": "http://www.focus-news.net/news/2017/06/13/2404566/plovdiv-za-shesti-pat-v-asenovgrad-shte-se-provede-srednovekoven-panair.html", "text": "За шести път в Асеновград ще се проведе средновековен панаир. Това съобщиха за Радио „Фокус“ – Пловдив от Община Асеновград. Средновековният панаир ще се проведе на 17 и 18 юни в градския парк. Събитието е съвместна инициатива на Общината и Исторически музей – Асеновград. В продължение на два дни жителите и гостите на града ще могат да се пренесат в една отминала епоха – периода на Второто българско царство. Епични битки, стрелба с лък, средновековни оръжия и брони са малка част от програмата на събитието. Посетителите на панаира ще могат да видят също така средновековни дърворезби, шевици, изделия от кожа и кованo желязо, средновековна декоративна скулптура, освен това ще могат сами да отсекат монета за спомен. Участници от Румъния и България ще пресъздават средновековния живот – култура, бит и занаяти, въоръжение и снаряжение.\r\nКристиян ГАРОВ", "date": "2017-06-13", "title": "Пловдив: За шести път в Асеновград ще се проведе средновековен панаир"}
{"url": "http://www.focus-news.net/news/2017/06/13/2404568/sadiyskata-kolegiya-na-vss-odobri-proekt-na-obyava-za-podbor-na-komandirovani-eksperti-kam-misiyata-na-es-za-tri-pozitsii-v-kosovo.html", "text": "Съдийската колегия на Висшия съдебен съвет одобри проект на обява за подбор на командировани експерти по Втора извънредна заявка за 2017 г. за принос към Мисията на Европейския съюз в областта на върховенството на закона в Косово EULEX Kosovo, за позиции „съдия по наказателно право във Върховния съд/Апелативен съд“ Criminal Judge at the Suprime Court/Appellate Court) и „правен сътрудник“ (Legal Officer), с краен срок за кандидатстване пред ВСС – 16 юни 2017 г. Това съобщиха от пресцентъра на ВСС.\r\nВтората извънредна заявка за 2017 г. за принос към Мисията на ЕС в областта на върховенството на закона в Косово е обявена от Звеното за планиране и провеждане на граждански операции. Кандидатите за трите позиции следва да бъдат от структурите на държавната администрация на страните – членки на ЕС. Обявата за посочените позиции се публикува на интернет страницата на ВСС, раздел „Съобщения“.", "date": "2017-06-13", "title": "Съдийската колегия на ВСС одобри проект на обява за подбор на командировани експерти към Мисията на ЕС за три позиции в Косово"}
{"url": "http://www.focus-news.net/news/2017/06/13/2404570/korneliya-ninova-bsp-iskame-ot-konstitutsionniya-sad-otmyana-na-tekstove-ot-zakona-za-publichnite-finansi-pravitelstvoto-razpredelya-sredstva-predimno-kam-obshtini-na-gerb.html", "text": "Внасяме жалба до Конституционния съд, с която искаме отмяна на текстове от Закона за публичните финанси -  Министерски съвет разпределя средства субективно предимно към общини на ГЕРБ. Това каза лидерът на БСП Корнелия Нинова по време на пресконференция след  съвместно заседание на кметовете от цялата страна, избрани от БСП, състава на  Изпълнителното бюро на партията и народните представители от ПГ на  „БСП за България”, предаде репортер на Агенция „Фокус“. Тя поясни, че жалбата ще бъде внесена тази седмица. „Става дума за чл. 51 ал. 2, в този закон, който дава възможност финансирането от държавата към общините да става не със Закона за бюджета, а с акт на Министерски съвет. Оценяваме това като изключително порочна практика, защото и по информация днес от дискусията на кметовете, а то се забелязва от последните години, ГЕРБ бюджетират изключително сгрешено“, коментира Нинова. По думите й те осигуряват излишъци и те не се обсъждат в парламента и разпределят там, а с постановление на Министерски съвет. „Очевидно е в последните години, че Министерски съвет разпределя тези средства субективно по политически причини, предимно към кметове и общини на ГЕРБ. Нашите кметове са изолирани и притискани, а в тези общини, където са избрани живеят български граждани с равни права“, подчерта лидерът на БСП. Тя поясни, че многократно са искали обсъждане, но не се е случило и затова БСП пристъпва към крайната мярка. \r\nДеница КИТАНОВА", "date": "2017-06-13", "title": "Корнелия Нинова, БСП: Искаме от Конституционния съд отмяна на текстове от Закона за публичните финанси - правителството разпределя средства предимно към общини на ГЕРБ"}
{"url": "http://www.focus-news.net/news/2017/06/13/2404571/afp-beliyat-dom-anonsira-sreshta-mezhdu-donald-tramp-i-prezidenta-na-yuzhna-koreya.html", "text": "Държавният глава на Съединените американски щати Доналд Тръмп ще се срещне с новоизбрания президент на Южна Корея Мун Че-ин, който пристига на официална визита в периода 29-30 юни, предава AFP. \r\n„Президентът Тръмп и президентът Мун Че-ин ще обсъдят начините за по-нататъшно укрепване на съюза между САЩ и Южна Корея, напредване на сътрудничеството по икономически и глобални въпроси и задълбочаване на приятелството между страните\", се казва в изявление на Белия дом. \r\n\"Лидерите ще координират и въпросите, свързани със Северна Корея, включително и противодействието на растящите ядрени и ракетни заплахи\", се казва още в разпространеното съобщение. Тереза Герова", "date": "2017-06-13", "title": "AFP: Белият дом анонсира среща между Доналд Тръмп и президента на Южна Корея"}
{"url": "http://www.focus-news.net/news/2017/06/13/2404563/valeri-zhablyanov-bsp-motivite-na-gerb-za-promeni-v-izborniya-kodeks-sa-neskoposani-s-razpoznavaemi-lichnosti-li-shte-ukrepim-demokratsiyata.html", "text": "Мотивите са нескопосани, да се въведе мажоритарна система, защото е разбираема, за кого да е разбираема. Това каза народният представител от БСП Валери Жаблянов по време на дебатите по промените в Изборния кодекс към вносителите от ГЕРБ, на заседанието на правната парламентарна комисия, предаде репортер на Агенция „Фокус“. „Сегашната избирателна система неразбираема ли е“, коментира той. „Според мотивите мажоритарната система дава възможност да се издигат разпознаваеми личности - колеги с това ли ще укрепим демокрацията“, посочи Валери Жаблянов. „Няма как да коригирате това с нескопосаното предложение за мажоритарна система, което има политически цели“, заяви народният представител от БСП. Според него основният въпрос, който стои от референдума, е за състоянието и качеството на българската демокрация. „Не сегашният закон за мажоритарен избор може да постигне целите, които си поставяте“, поясни Валери Жаблянов. „Мажоритарното гласуване се свежда за гласуване за личност, ограничава възможностите за изразяване на политически позиции“, посочи той. „Ще се наложи народните представители да бъдат избирани по популярност, това политическо качество ли е“, коментира Валери Жаблянов. \r\nВ отговор народният представител от ГЕРБ Димитър Лазаров, коментира че от БСП очевидно изпадат в политическо шизофренно състояние. По думите му БСП анонсират, че ще предложат смесена система, което се разминава с казаното от Валери Жаблянов. \r\n„Приехме смесената избирателна система като вариант за евентуален консенсус, запазвайки предимствата на пропорционалния вот“, посочи Валери Жаблянов. „Запознахме се с опита в Европа и извън нея, постарахме се да се отнесем максимално сериозно към резултатите от референдума“, заяви той. „Такава система, която предлагате на европейския континент не съществува, надявам се наистина да го разберете“, се обърна той към вносителите от ГЕРБ. \r\nБиляна ИВАНОВА", "date": "2017-06-13", "title": "Валери Жаблянов, БСП: Мотивите на ГЕРБ за промени в Изборния кодекс са нескопосани - с разпознаваеми личности ли ще укрепим демокрацията"}
{"url": "http://www.focus-news.net/news/2017/06/13/2404572/yambol-obshtinskite-savetnitsi-ot-pp-gerb-tundzha-shte-imat-priemni-dni-na-14-i-15-yuni.html", "text": "На 14 юни общинският съветник Атанас Христов ще се срещне със жителите на село Асеново в 12:00 часа, съобщиха от пресцентъра на ПП ГЕРБ.\r\nОбщинският съветник Петър Бичев ще има открита приемна в село Безмер на 15 юни в 9:00 часа. Приемните продължават същия ден в 10:00 часа в село Генерал Инизово, където с хората в населеното място ще се срещне общинският съветник Красимир Георгиев.\r\nНа 15 юни в 10:30 часа село Гълъбинци ще посети общинският съветник Костадин Костов.", "date": "2017-06-13", "title": "Ямбол: Общинските съветници от ПП ГЕРБ-Тунджа ще имат приемни дни на 14 и 15 юни"}
{"url": "http://www.focus-news.net/news/2017/06/13/2404564/prof-d-r-iskra-baeva-istorik-segashnite-opiti-za-smyana-na-turskite-imena-na-natsionalni-obekti-shte-se-izpolzvat-s-politicheski-tseli.html", "text": "Сегашните опити за смяна на турските имена на национални обекти едва ли може да предизвика реакция, подобна на онази от „възродителния процес”, но при всички случаи ще се използва с политически цели както от инициаторите (патриотите), така и от турските партии ДПС и ДОСТ. Това каза в интервю за Агенция „Фокус“ историкът и преподавател в Софийския университет „Св. Климент Охридски“ проф. д-р Искра Баева относно предложенията за преименуване на национални забележителности и могат ли те да доведат до препратки към т.нар. „възродителен процес“. „Струва ми се, че времето за преименуване е отминало, тъй като това обикновено става при резки политически или държавни промени, а сега сме в етапа на стабилизация на политическата система“, посочи тя. „Първо искам да направя уточнението, че между насилственото преименуване на българските турци и масовото им изселване минават пет години – смяната на имената е извършена в края на 1984 и началото на 1985 година, а изселването, наречено „голяма екскурзия” е от лятото на 1989 година“, обясни проф. Баева. По думите й това са два различни процеса – първият е опит за насилствено побългаряване на тези български граждани, а вторият е резултат от отварянето на границите, от което се възползват българските турци в желанието си да възстановят имената си и да изразят обидата си от действията на българската държава. На въпрос възможно ли е евентуално преименуване на забележителности да доведе до конфликти между различните етноси в България Искра Баева коментира: „Не ми се вярва. Първо, в България вече няма толкова много наименования, свързани с етносите в България, второ, проблемите, пред които са изправени всички български граждани, са по-различни – те са по-скоро социално-икономически и са общи за всички, сиреч не разделят, а обединяват“. „Ако нещо се обърка в междуетническите отношения, причината няма да е в имената, а в други неща – религиозни, идеологически различия, влияние на други държави и т.н.“, каза още тя.\r\nБиляна ИВАНОВА", "date": "2017-06-13", "title": "Проф. д-р Искра Баева, историк: Сегашните опити за смяна на турските имена на национални обекти ще се използват с политически цели"}
{"url": "http://www.focus-news.net/news/2017/06/13/2404573/blagoevgrad-eko-art-festival-na-savremennoto-izkustvo-otnovo-zavladyava-grada-13-yuni-2017-g.html", "text": "За втори път Благоевград ще бъде домакин на Еко арт фестивал на съвременното изкуство. От 14 до 18 юни градът става център за изкуство. Това съобщиха от пресцентъра на Община Благоевград. Името на фестивала не е избрано случайно. Мястото на неговото  провеждане е парк „Бачиново“ и поречието на река Благоевградска Бистрица. Началото на Еко арт фестивал на съвременното изкуство ще бъде поставено от 17.00 часа. Темата на фестивала е „Карусел“. Куратор е Дойчин Русев, а организатор е Сашо Стоицов. Участие ще вземат Дан Тенев, Дойчин Русев, Красимир Добрев, Стела Василева,\r\nЦветан Кръстев, Юри Марков, Янко Стоицов. \r\n„Фестивалът за съвременно изкуство на открито е едно продължение на уникалната природна среда на парк „Бачиново”. Той изцяло е насочен към развитието на съвременните форми на изкуството в съзвучие с и като продължение на природата с нейния кръговрат. Фестивалът е насочен към приобщаване на различни възрастови групи и цели преоценка на отношението ни към уникалната природа в региона и преосмисляне на ролята ни в опазването на околната среда. Осъзнаване на значението на рециклирането на ресурсите и новите, природощадящи източници на енергия е основната идея на фестивала. Чрез средствата на изкуството на открито целим да инспирираме зрителите в посока на това, как да сведем до минимум вредното влияние на човешката дейност върху планетата“, казва Дойчин Русев. Той допълва, че със своя фокус към екологична устойчивост фестивалът е едно изключително събитие за онези, които искат да се разхождат сред природата и същевременно да се радват на съвременно изкуство в действие. \r\nЕко арт фестивалът за съвременно изкуство, включва формите на land art и пърформанс. Това е една изключителна възможност чрез средствата на съвременното изкуство на открито то да бъде представено на зрителя в неговата естествена среда за отдих. Със своите специфични дадености и неповторима красота природен парк „Бачиново” и река „Бистрица” създават една великолепна възможност именно за това.", "date": "2017-06-13", "title": "Благоевград: Еко арт фестивал на съвременното изкуство отново завладява града. 13 юни 2017 г."}
{"url": "http://www.focus-news.net/news/2017/06/13/2404569/plovdiv-ostavat-v-aresta-dvamata-politsai-obvineni-v-grabezh.html", "text": "Двамата полицаи от Пловдив, обвинени в грабеж, остават в ареста, реши Окръжният съд, предаде репортер на Радио „Фокус“ - Пловдив. Решението на съда подлежи на обжалване на по-висока инстанция. Следващото заседание е насрочено за 20 юни от 10.30 часа в Апелативен съд. \r\nПетър Атанасов от Криминална полиция и Стефан Модев от Общинска полиция бяха задържани за това, че в качеството си на служители на реда на 27 май в Пловдив чрез употреба на сила и заплашване са отнели от български гражданин микробус „Фолксваген“, който е бил натоварен със 75 мастербокса цигари без акцизен бандерол, както и мобилен телефон.\r\nЦветана ТОНЧЕВА", "date": "2017-06-13", "title": "Пловдив: Остават в ареста двамата полицаи, обвинени в грабеж"}
{"url": "http://www.focus-news.net/news/2017/06/13/2404575/futbol-braziliya-pobedi-avstraliya-v-priyatelski-mach.html", "text": "Бразилия  победи като гост Бразилия с 4:0 в приятелски футболен мач. \r\nНа мача, изигран на стадион „Мелбърн крикет граунд“, попадения отбелязаха Диегу Соуза в 1-вата и в 93-тата минута, Тиагу Силва в 62-рата и Барселлос Фреда Тайсън в 75-тата.", "date": "2017-06-13", "title": "Футбол: Бразилия победи Австралия в приятелски мач"}
{"url": "http://www.focus-news.net/news/2017/06/13/2404577/kyustendil-narodniyat-predstavitel-ot-gerb-kiril-kalfin-se-sreshtna-s-zhiteli-na-obshtinata.html", "text": "Народният представител от ГЕРБ Кирил Калфин се срещна с жители на община Кюстендил по време на приемния си ден, съобщиха от пресцентъра на ПП ГЕРБ. Освен кюстендилци, приемната на депутата от ГЕРБ посетиха и жители на съседни община, за да търсят съдействие по различни казуси. \r\nПроблеми със здравеопазването, казуси от административен и социално-битов характер бяха сред най-поставяните теми пред народния представител. Освен по регулярните проблеми, граждани потърсиха за съдействие депутата от ГЕРБ и по въпроси за делба и процедури, свързани с разрешения за строеж. Инфраструктурата в града и по селата също бе сред коментираните теми. \r\nКирил Калфин се ангажира да постави проблемите пред съответните институции и да съдейства за тяхното разрешаване.", "date": "2017-06-13", "title": "Кюстендил: Народният представител от ГЕРБ Кирил Калфин се срещна с жители на общината"}
{"url": "http://www.focus-news.net/news/2017/06/13/2404576/shumen-shte-se-tarsi-investitor-za-izgrazhdane-na-ploshtadki-i-baseyn-na-terena-na-bivshiya-peti-polk.html", "text": "Ще се търси инвеститор за изграждане на две площадки и басейн на терена на бившия Пети полк, до строящата се многофункционална спортна зала „Арена Шумен“, предаде репортер на Радио „Фокус“ – Шумен. На брифинг кметът Любомир Христов съобщи, че предложението за продажба на парцела, който е близо 5 дка, ще бъде внесено на предстоящата сесия на Общинския съвет. На територията на бившата казарма с отпаднала необходимост вече е продаден терен от 3,5 дка за строеж на хотел. Днес архитектурния съвет и комисията по ТСУ са взели окончателно решение за височината на сградата и тя няма да надвишава 18 метра.  \r\nИнвеститорът е закупил парцела, като началната тръжна цена е била 200 лв/кв.м. Фирмата-инвеститор е изработила и макет на района на целия Пети полк, който беше показан пред журналистите. Любомир Христов посочи, че вчера заедно със заместник-кмета по строителство инж. Боян Тодоров са посетили мястото на строежа на зала „Арена Шумен“. „Вече са изградени част от местата за трибуните, от фирмата-изпълнител потвърдиха, че до края на годината залата ще бъде изградена“, каза Любомир Христов.\r\nИвелина ИВАНОВА", "date": "2017-06-13", "title": "Шумен: Ще се търси инвеститор за изграждане на площадки и басейн на терена на бившия Пети полк"}
{"url": "http://www.focus-news.net/news/2017/06/13/2404580/kyustendil-uvelichava-se-broyat-na-ednodnevnite-trudovi-dogovori-v-zemedelskiya-sektor-v-regiona.html", "text": "Увеличава се броят на еднодневните трудови договори в земеделския сектор. Това каза пред Радио „Фокус” – Кюстендил инженер Валентин Златински, директор на „Инспекция по труда” – Кюстендил. По думите му, с настъпване на сезона черешовата кампания има развитие по отношение на издаваните еднодневни трудови договори от страна на земеделските производители. „Въпреки че тази година реколтата от череши е слаба, все пак има интерес към този вид договори”, каза Валентин Златински. \r\nПо думите му, еднодневните трудови договори могат да се използват и при наемането на работници в земеделския сектор, които са извън овощарството. Инспекцията по труда ще извършва проверки за наетите лица до края на стопанската година.\r\nВенцеслав ИЛЧЕВ", "date": "2017-06-13", "title": "Кюстендил: Увеличава се броят на еднодневните трудови договори в земеделския сектор в региона"}
{"url": "http://www.focus-news.net/news/2017/06/13/2404547/naftemporikigartsiya-tageszeitung-i-vse-pak-makedoniya-shte-se-preimenuva.html", "text": "\"И все пак Македония ще се преименува...\" пише в днешния си брой атинският вестник \"Naftemporiki\", като се позовава на публикация в германския \"Tageszeitung\", посветена на отношенията между Скопие и Атина.\r\nВ публикацията се казва, че \"македонското правителство очевидно е готово да уреди спора, който тлее в продължение на повече от 20 години и който накара  Гърция да блокира европейската интеграция на Македония.\"\r\nПревод и редакция: Мариела Русева", "date": "2017-06-13", "title": "\"Naftemporiki\"(Гърция) - Tageszeitung: \"И все пак Македония ще се преименува...\""}
{"url": "http://www.focus-news.net/news/2017/06/13/2404582/korneliya-ninova-bsp-gerb-prehvarlyat-na-obshtinite-mnozhestvo-otgovornosti-za-deynosti-bez-da-im-osiguryat-finansirane-za-tova.html", "text": "ГЕРБ прехвърлят на общините множество отговорности за дейности без да им осигурят финансиране за това. Това каза лидерът на БСП Корнелия Нинова по време на пресконференция след  съвместно заседание на кметовете от цялата страна, избрани от БСП, състава на  Изпълнителното бюро на партията и народните представители от ПГ на  „БСП за България”, предаде репортер на Агенция „Фокус“. Лидерът на БСП обърна внимание, че над 100 нормативни актове през последните две години са прехвърлили на общините задължения без те да са финансово обезпечени. По думите й незаконното строителство е към общините, въпреки че ДНСКА съществува и там не е пипнато нищо. „Ужасно ги притеснява прехвърлянето на професионалните гимназии без финансиране, което те не могат да осигурят и това би било още един сериозен удар по образованието и професионалната подготовка“, коментира Нинова. Тя поясни, че в Закона за училищното образование убива училищата в малките населени места особено в селата с това, че няма да има 8-ми клас. Приключват и тези училища“, коментира лидерът на БСП.\r\nПо отношение на общинските болници, лидерът на БСП поясни, че кметовете от партията алармират, че фалират общински болници, които имат дългове. „И тяхната, и нашата обща позиция е, че не може това да продължава докато не се осигури спешна помощ и доболнична помощ в тези общини. Масово хората от тези общини остават без никакъв достъп до болница. Не могат да стигнат до областната, ако могат не могат да си платят в частна и т.н.“, заяви Нинова.\r\nДеница КИТАНОВА", "date": "2017-06-13", "title": "Корнелия Нинова, БСП: ГЕРБ прехвърлят на общините множество отговорности за дейности без да им осигурят финансиране за това"}
{"url": "http://www.focus-news.net/news/2017/06/13/2404581/narodniyat-predstavitel-ot-pp-gerb-petya-avramova-provede-priemen-den-v-krivodol-i-vratsa.html", "text": "Състоянието на пътната инфраструктура, проблеми с канализацията и възможностите, които предлагат програмите за временна заетост бяха обсъдени по време на приемния ден, проведен от народния представител от ПП ГЕРБ инж. Петя Аврамова в Криводол. Това съобщиха от пресцентъра на ПП ГЕРБ. Кметът на село Баурене Цветослав Тодоров потърси съдействие за решаване на проблема с лошото състояние на пътната отсечка Криводол – Баурене. За ремонта на пътя има изготвен и подаден проект за финансиране, който все още не е одобрен. Обсъдени бяха алтернативни възможности за осигуряване на средства за рехабилитация на най-проблемните участъци. Кметът на село Баурене потърси съдействие и за довършване на съпътстващата инфраструктура към спортната площадка в населеното място, изградена със средства от ПУДООС. \r\nПо време на срещата бе поставен и въпросът със старческия дом в с. Уровене. Изграждането му е започнало преди повече от 9 години, но не е завършено. Сградата вече започва да се руши, а за довършителните дейности са необходими над 200 000 лева, които община Криводол няма възможност да осигури.  \r\nЖители на село Ракево поискаха помощ за решаване на проблема с дописването на хора в избирателните списъци, което очевидно изкривява общата картина и изборните резултати. Семейство от същото село се обърна с молба за съдействие за осигуряване на инвалидна количка и личен асистет за лице със 100 % инвалидност. \r\nПо време на приемния ден във Враца бяха обсъдени казуси свързани с инвестиционни намерения и възможности за реализация на пазара на труда.\r\nНародният представител инж. Петя Аврамова пое ангажимент да се запознае обстойно с поставените въпроси и при възможност да окаже съдействие за решаването им.", "date": "2017-06-13", "title": "Народният представител от ПП ГЕРБ Петя Аврамова проведе приемен ден в Криводол и Враца"}
{"url": "http://www.focus-news.net/news/2017/06/13/2404585/the-chicago-tribune-v-kongresa-na-sasht-e-vnesen-zakonat-kovfefe-koyto-da-zapazva-v-arhiv-lichnite-saobshteniya-na-donald-tramp-v-sotsialnite-mrezhi.html", "text": "Проектозакон, предложен от конгресмена демократ от щата Илинойс Майк Куигли, ако бъде одобрен, ще осигури това всеки коментар на президента на САЩ Доналд Тръмп в личния му профил в социалната мрежа „Туитър“ да бъде архивиран по същите правила като тези в официалния му профил на държавен глава, пише  The Chicago Tribune.\r\nНаименованието на проектозакона на Куигли е „Ковфефе“ – дума написана от Тръмп в профила му, за която се смята, че е правописна грешка в негов коментар и означаваща „покритие“ предвид контекста. \r\nКуигли, макар и хумористично да е използвал неологизма като име на предложението си, е напълно сериозен относно него.  Според него коментарите в социалните медии на президентите на САЩ имат историческа стойност. Демократичната партия в момента е малцинство в конгреса и не е гарантирано, че закон „Ковфефе“ ще бъде приет.\r\nОт Белия дом не са излезли с коментар за предложението.  Виктор Турмаков", "date": "2017-06-13", "title": "The Chicago Tribune: В Конгреса на САЩ е внесен законът „Ковфефе“, който да запазва в архив личните съобщения на Доналд Тръмп в социалните мрежи"}
{"url": "http://www.focus-news.net/news/2017/06/13/2404584/vidin-narodniyat-predstavitel-ot-gerb-vladimir-toshev-provede-priemen-den.html", "text": "Голяма част от проблемите, които поставят жителите на областта в приемния ми ден, са важни за различни социални групи или организации. Водещ е общественият, а не личният интерес, подчерта народният представител от ГЕРБ Владимир Тошев, който проведе във Видин открита приемна за граждани, съобщиха от пресцентъра на ПП ГЕРБ. \r\nВ рамките на приемния ден Тошев разговаря с представител на Съюза на инвалидите, който запозна народния представител със становището на членовете на организацията относно законодателни промени, касаещи т.н. „инвалидни пенсии”. Читалищни дейци от село Винарово, община Ново село потърсиха подкрепа от Владимир Тошев за довършване на ремонтните дейности на читалищната сграда. „НЧ „Зора – 1927” отбелязва 90-та си годишнина, но сградата се ремонтира за пръв път от над 50 години”, обясниха читалищните деятели. Сред важните въпроси поставени в приемния ден на народния представител от ГЕРБ-Видин бе финансирането на ин витро процедурите. ”Наша съгражданка сподели с мен проблемите, които е имала. Тя благодари за решението на правителството, което определи като „изключително от човешка и морална гледна точка”. Притесненията, които изрази са на база  личен опит и касаят реализирането на тази важна за семействата с репродуктивни проблеми стъпка”, коментира Владимир Тошев. Той бе категоричен, че не бива да се позволява недобри практики да опорочават добри и полезни идеи.", "date": "2017-06-13", "title": "Видин: Народният представител от ГЕРБ Владимир Тошев проведе приемен ден"}
{"url": "http://www.focus-news.net/news/2017/06/13/2404583/82592-lv-e-sredniyat-osiguritelen-dohod-za-stranata-za-mesets-april.html", "text": "Размерът на средния осигурителен доход за страната за месец април 2017 г. е 825,92 лв. Средномесечният осигурителен доход за страната за периода от 1 май 2016 г. до 30 април 2017 г. е 785,68 лв. Това съобщиха от пресцентъра на Националния осигурителен институт.\r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец май 2017 г., съгласно чл. 70, ал. 2 от Кодекса за социално осигуряване.", "date": "2017-06-13", "title": "825,92 лв. e средният осигурителен доход за страната за месец април"}
{"url": "http://www.focus-news.net/news/2017/06/13/2404586/korneliya-ninova-bsp-obshtinite-sa-podlozheni-na-nedopustim-natisk-za-vlizane-vav-vik-asotsiatsiite.html", "text": "Общините са подложени на недопустим натиск за влизане във ВиК асоциациите. Това каза лидерът на БСП Корнелия Нинова по време на пресконференция след съвместно заседание на кметовете от цялата страна, избрани от БСП, състава на  Изпълнителното бюро на партията и народните представители от ПГ на „БСП за България”, предаде репортер на Агенция „Фокус“. По думите й натискът стига макар и неофициално до поставяне на условия, че ако не влязат насила, въпреки нежеланието на общинските съвети и гласуването на общинските съветници „против“ това - ще им бъде спряно финансирането по различни оперативни програми, по които те кандидатстват и по ПУДООС. „Този натиск върху кметовете и местната власт е абсолютно недопустим. Местната власт конституционно трябва да си взима сама решенията с общинските съвети. Имаме случаи на общини, където печеливши общински дружества с ниска цена на водата на услугата, влизайки в тези асоциации под натиск, ще започнат да бъдат губещи и ще трябва да се вдигне цената на водата в пъти“, коментира лидерът на БСП. Корнелия Нинова обърна внимание, че това отново ще ощети хората. По думите й в тази социална криза и бедност, натискът за ВиК асоциациите в редица от общини с кметове на БСП е абсолютно неприемлива особено под условието, че няма да им финансират проекти по оперативни програми, където те си кандидатстват абсолютно законно. \r\nДеница КИТАНОВА", "date": "2017-06-13", "title": "Корнелия Нинова, БСП: Общините са подложени на недопустим натиск за влизане във ВиК асоциациите"}
{"url": "http://www.focus-news.net/news/2017/06/13/2404590/kyustendil-obshtina-dupnitsa-e-predpriela-deynosti-za-dezinsektsiya-sreshtu-komari.html", "text": "Община Дупница е предприела дейности за дезинсекция срещу комари. Това съобщи за Радио „Фокус” – Кюстендил Христо Апостолов, експерт в Община Дупница. Планираното пръскане, което ще обхване дървесната декоративна растителност в града, е за нощта на 15 юни срещу 16 юни. „Пръскането ще стане в нощните часове, като ще започне в 22.00 часа. Определен е график за третиране на площите. Включени са парк „Рила”, градската градина, централната градска част, малките паркове, както и основните улици с декоративна растителност”, посочи Апостолов. \r\nПрепаратът, с който ще се извърши пръскането, е с карантинен срок от 24 часа. „Обръщаме специално внимание на пчеларите на територията на град Дупница и по-близките населени места, да предприемат превантивни мерки с цел запазване живота на отглежданите от тях пчели”, каза Христо Апостолов.\r\nВенцеслав ИЛЧЕВ", "date": "2017-06-13", "title": "Кюстендил: Община Дупница е предприела дейности за дезинсекция срещу комари"}
{"url": "http://www.focus-news.net/news/2017/06/13/2404589/ek-komisiyata-vavezhda-mobilno-prilozhenie-erazam-po-povod-30-ta-godishnina-na-programata-za-obmen-v-chuzhbina.html", "text": "Днес ЕС чества 30-та годишнина на програмата „Еразъм“ за обмен в чужбина, в която досега са взели участие 9 милиона души, ,съобщиха от пресцентъра на Европейската комисия. \r\nПредседателят на Европейската комисия Жан-Клод Юнкер и председателят на Европейския парламент Антонио Таяни са сред главните участници в честванията в Европейския парламент в Страсбург в петък по случай 30-та годишнина на програмата „Еразъм“. По този повод Комисията въвежда също така ново мобилно приложение за програмата „Еразъм+“. Приложението е предназначено за студенти, учащи в областта на професионалното образование и участници в младежки обмени и ще улесни действията на младите хора по линия на „Еразъм+“. \r\nПредседателят Жан-Клод Юнкер заяви: „Всяко евро, което инвестираме в „Еразъм+“ е инвестиция в бъдещето — бъдещето на младите хора и на европейската идея. Аз лично не мога да си представя нещо друго, което да заслужава повече нашите инвестиции от тези бъдещи лидери. С отбелязването на деветмилионния участник, нека да направим необходимото да сме 9 пъти по-амбициозни за бъдещето на програмата „Еразъм+“.“ \r\nТибор Наврачич, комисар по въпросите на образованието, културата, младежта и спорта, заяви: „Както всеки обмен по „Еразъм+“ обогатява житейския опит — и в професионален, и в личен план — така 30-те години на мобилност и сътрудничество дадоха на Европа едно отворено и предприемаческо поколение от 9 милиона души, които днес чертаят бъдещето на нашето общество. Като осигурява лесен достъп до „Еразъм+“ , новото приложение ще доближи Европа до младите хора в целия свят.“ \r\nМобилното приложение „Еразъм+“ е важна придобивка за програма, която през периода 2014—2020 г. ще оказва подкрепа на повече от 4 милиона души да учат, да се обучават и да извършват доброволческа дейност в чужбина. То ще бъде ориентир за студентите, учащите в областта на професионалното образование и младите хора през цялото им обучение по линия на „Еразъм+“. Това ще спомогне програмата да стане по-приобщаваща и достъпна за всички. Комисията е поела сериозен ангажимент да изгради, заедно с поколението „Еразъм+“, бъдещето на програма „Еразъм+“ и след 2020 г., като целта е програмата да стане по-солидна и да се гарантира, че тя ще достигне до още по-широк кръг от млади хора. \r\nМобилното приложение „Еразъм+“ ще даде възможност на участниците лесно да проследяват своя напредък по различните административни стъпки — преди, по време и след престоя си в чужбина; да обменят и да гласуват за предпочитаните от тях съвети, за да помогнат на други хора да се интегрират в местните общности; както и да подобрят езиковите си умения посредством пряка връзка към платформата за онлайн езикова подкрепа по „Еразъм+“, която предлага онлайн курсове с преподавател и интерактивно наставничество на живо. \r\nПървата версия на приложението вече е достъпна както за iOS, така и за Android. Чрез нови характеристики и постоянно актуализиране достъпът до него скоро ще бъде разширен, за да бъдат включени и други групи участници в програмата „Еразъм+“, като същевременно се гарантира, че приложението отговаря и на бъдещите нужди на поколението „Еразъм+“.", "date": "2017-06-13", "title": "ЕК: Комисията въвежда мобилно приложение „Еразъм+“ по повод 30-та годишнина на програмата за обмен в чужбина"}
{"url": "http://www.focus-news.net/news/2017/06/13/2404587/dha-novi-chistki-v-turskoto-mvr.html", "text": "Главната републиканска прокуратура в Анкара е издала заповеди за задържане на 42-ма бивши служители на МВР, предаде информационната агенция Догу хабер ажансъ (ДХА). Всичките преди това вече са били отстранени от заеманите длъжности, или уволнени от министерството. Разследването на прокуратурата е насочено към т.нар. „гюленисти” във всички държавни и обществени органи и институции. Започнали са дейностите по установяване на местопребиваването и самото задържане на въпросните служители на МВР, посочва още ДХА. \r\nГеорги ДИМОВ", "date": "2017-06-13", "title": "ДХА: Нови чистки в турското МВР"}
{"url": "http://www.focus-news.net/news/2017/06/13/2404591/pernik-obshtinski-savetnitsi-ot-pp-gerb-organizirat-priemen-den-na-14-yuni.html", "text": "На 14 юни (сряда) от 10.00 часа представителите на политическа партия ГЕРБ в Общински съвет-Перник Цветана Пиралкова и Клара Будинова организират приемен ден с граждани. Срещата ще се проведе  в сградата на Община Перник. Това съобщиха от пресцентъра на ПП ГЕРБ.\r\nЦветана Пиралкова е зам.-председател на Постоянна комисия „Регионална политика, местно самоуправление и нормативна уредба” и е в състава на Постоянна комисия „Икономически въпроси, стопанска политика и инвестиции” и Постоянна комисия „Транспорт, обществен ред, сигурност и паркинги”.\r\nКлара Будинова е секретар на Постоянна комисия „Екология, земеделие и гори” и член на Постоянни комисии „Здравеопазване и социални дейности” и „Транспорт, обществен ред, сигурност и паркинги”.\r\nСигнали, мнения, становища и въпроси могат да бъдат подавани и по електронен път на имейл едрес savetnici_gerb_pk@abv.bg, както и на адрес: гр. Перник, пл. “Св. Иван Рилски” N1, адресирано до представителите на ПП ГЕРБ в ОбС-Перник.", "date": "2017-06-13", "title": "Перник: Общински съветници от ПП ГЕРБ организират приемен ден на 14 юни"}
{"url": "http://www.focus-news.net/news/2017/06/13/2404558/newsitgr-gartsiya-skopie-e-gotovo-da-promeni-imeto-si-zaradi-nato-nashite-priyateli-gartsite.html", "text": "Скопие е готово да промени името си заради НАТО, пише гръцкото електронно издание Newsit, като отбелязва, че за първи път в езика на скопските политици се е появила фразата \"Нашите приятели гърците!\".\r\nИзданието съобщава, че новото правителство в Скопие ще направи опит да присъедини страната към НАТО под временното й име и по този начин да заобиколи отпора на Гърция, която спира членството и в пакта в продължение на 10 години.\r\nПревод и редакция: Мариела Русева", "date": "2017-06-13", "title": "Newsit.gr (Гърция) - Скопие е готово да промени името си заради НАТО. \"Нашите приятели гърците!\""}
{"url": "http://www.focus-news.net/news/2017/06/13/2404579/predlozheniyata-na-gerb-za-promeni-v-izborniya-kodeks-byaha-prieti-na-parvo-chetene-ot-parlamentarnata-pravna-komisiya.html", "text": "Комисията по правни въпроси прие Законопроекта за изменение и допълнение на Изборния кодекс, предложен от ГЕРБ, на първо четене, предаде репортер на Агенция „Фокус“. „За“ гласуваха 12 народни представители, а 10 бяха „против“. \r\nПредседателят на правната комисия Данаил Кирилов представи законопроекта и посочи, че той се основава на конкретна обществена необходимост и цели да върне доверието в институцията Народно събрание. Според него мажоритарната система трябва да се въведе след като избирателят изисква по-персонална връзка с кандидатите, по-голяма възможност за контакт и комуникация, за да може да ангажира чисто политически неговата отговорност.\r\nНародният представител Крум Зарков заяви, че БСП няма да подкрепи предложението на ГЕРБ. Той обясни, че БСП е готова със свое предложение за смесена избирателна система със 120 мажоритарно и 120 пропорционално избрани депутати.  \r\n„„Обединени патриоти“ няма да подкрепят този законопроект“, заяви народният представител Христиан Митев. „Мажоритарната система притежава огромен недостатък- липсата на представителност“, обясни той. Според него преминаването към такава изборна система ще доведе до административна тежест.\r\nНародният представител Хамид Хамид посочи, че ДПС все още няма окончателна позиция по законопроекта. „В момента в групата ни надделяват аргументите „за“, обясни той и допълни, че има промени в законопроекта, с които ДПС не е съгласна, затова ако той се приеме ще бъдат предлагани промени на второ четене. \r\nЗаконопроектът на ГЕРБ предвижда промяна на изборната система при избори за народни представители от пропорционална към мажоритарна. Мотив за промяната са резултатите от проведения на 6 ноември 2016 година национален референдум, в който около 2.5 млн. български граждани гласуваха за въвеждане на мажоритарна система. Според ГЕРБ предимство на мажоритарната избирателна система е нейната разбираемост, а кандидатите за народни представители са по-тясно свързани с регионалните и социални проблеми на избирателите. \r\nЗаконопроектът въвежда мажоритарна изборна система с абсолютно мнозинство в 2 тура чрез създаване на 240 едномандатни изборни райони в страната. Предлага се наименованията, границите и номерацията на изборните райони да се определят с указ на президента. \r\nВъв всеки едномандатен изборен район ще се образуват районни избирателни комисии от 13 членове. Всички 240 кандидати за народни представители ще могат да бъдат предлагани за регистриране само от една партия, инициативен комитет или коалиция и само в един едномандатен изборен район. \r\nВ едномесечен срок преди изборите е предвидено българските граждани, живеещи в чужбина, да подават заявления за гласуване чрез интернет страницата на ЦИК. \r\nГЕРБ предлагат и намаляване на годишната държавна субсидия за политическите партии и коалиции.\r\nСлед приемането на законопроекта от Комисията по правни въпроси предстои промените в Изборния кодекс да влязат за гласуване в пленарна зала на първо четене. \r\nБиляна ИВАНОВА", "date": "2017-06-13", "title": "Предложенията на ГЕРБ за промени в Изборния кодекс бяха приети на първо четене от парламентарната правна комисия"}
{"url": "http://www.focus-news.net/news/2017/06/13/2404595/menda-stoyanova-pp-gerb-da-badem-poslanitsi-na-plovdiv-2019.html", "text": "Народните представители от ПП ГЕРБ от Пловдив-град Менда Стоянова, Атанас Ташков и Спас Гърневски участваха в работна среща между депутатите от 16-ти МИР, Управителния съвет и ръководството на фондация „Пловдив 2019“, посветена на предстоящото домакинство на града като Европейска столица на културата. Това съобщиха от пресцентъра на ПП ГЕРБ. Срещата имаше за цел да запознае народните представители с приоритетите на „Пловдив 2019“, етапите при планиране на програмата, въпроси, свързани с бюджета и др. \r\n „Нека бъдем посланици на града там, където можем, без да се делим на сини, зелени и червени“, призова председателят на Парламентарната комисия по бюджет и финанси Менда Стоянова. Тя подчерта, че само два дни след работната среща, проведена в Пловдив с участието на министър-председателя Бойко Борисов, правителството е взело две решения, с които изпълнява ангажиментите относно финансирането на проекта „Пловдив – Европейска столица на културата 2019“. \r\nНародният представител от ПП ГЕРБ Спас Гърневски припомни, че преди 20 години в изключително трудни времена за България Пловдив беше европейски месец на културата и се справи успешно с много скромна тогава подкрепа от държавата. \r\nОт екипа на фондация „Пловдив 2019“ подчертаха, че с 54 % са се увеличили културните събития в града  от годината на кандидатстване - 2012-та до момента с включване на различни публики. Очакванията са през 2019-та година Пловдив да бъде посетен от 2 милиона души, като  само за откриващата церемония през януари 2019-та се очакват между 50-70 хиляди души.\r\nНародните представители ще съдействат  „Пловдив – европейска столица на културата“ да бъде национален приоритет за 44-тото Народно събрание не само при реализирането на културната инфраструктура в града, но и при популяризирането му на всички нива на комуникация.", "date": "2017-06-13", "title": "Менда Стоянова, ПП ГЕРБ: Да бъдем посланици на Пловдив 2019"}
{"url": "http://www.focus-news.net/news/2017/06/13/2404597/burgas-nyama-zamarsyavane-na-vazduha-sochat-danni-ot-proverka-na-riosv-sled-signal-za-zadushliva-mirizma-v-nyakolko-komlpeksa.html", "text": "Във връзка с публикации в електронни издания за задушлива миризма в комплексите  „Славейков“, „Изгрев“, „Зорница“, „Братя Миладинови“, „Възраждане“ и квартал „Долно Езерово“ РИОСВ - Бургас уведомява, че регистрираните данни от автоматичните измервателни станции за мониторинг на въздуха (АИС „Долно Езерово“, АИС „М.Рудник“, ДОАС - РИОСВ) са със стойности под нормативно определените по всички измервани показатели: сероводород, бензен, серни оксиди, азотни оксиди, ФПЧ 10, ксилен и стирен. \r\nРИОСВ – Бургас ще продължи да следи качеството на атмосферния въздух в града.", "date": "2017-06-13", "title": "Бургас: Няма замърсяване на въздуха, сочат данни от проверка на РИОСВ след сигнал за задушлива миризма в няколко комлпекса"}
{"url": "http://www.focus-news.net/news/2017/06/13/2404593/premierat-boyko-borisov-v-momenta-se-radvame-na-nisak-natisk-na-bezhanskiya-potok-no-tova-se-dalzhi-na-sporazumenieto-mezhdu-turtsiya-i-es.html", "text": "В момента се радваме на нисък натиск на бежанския поток, но това се дължи на споразумението между Турция и ЕС и това, че Турция полага огромни усилия да задържа бежанците в тези зоби за сигурност, близко до конфликтите. Това заяви премиерът Бойко Борисов по време на брифинг след срещата с турския му колега Бенали Йълдъръм, предаде репортер на Агенция „Фокус“. „Действително, болшинството от държавите в Европа минаха през избори, в Турция беше референдума, у нас имаше избори. Много пъти се преминаха границите на добрия тон в изказванията, във всички посоки. Надяваме се, вече в по-спокойна обстановка, да се възвърне добрият тон, толерантността, защото нека си спомним за огромния натиск на бежанския поток, който беше върху нашите граници. Спомням си нощи, в които сме разговаряли с турската страна, за да направи необходимото и да ни помогне да опазим границата на България“, посочи Борисов. По думите му това е важно, защото нашата граница е граница и на Европейския съюз. „Разбира се, след Берлин и Париж, Анкара има своя знак. България е на границата между Европа и Азия. Европа е нашето европейско семейство, Турция – нашият европейски съсед. Най-голям съсед. Ние трябва да положим усилия, особено през предстоящото председателство на България на Съвета на ЕС, с редица регионални и други мероприятия, действия, да се опитаме да нормализираме отношенията между ЕС и Турция. Нас пряко ни касае, защото това касае митническия съюз, Черноморското сътрудничество, огромните инвестиции, които Турция има в България“, подчерта премиерът. „Аз съм убеден, че със всеобщи усилия, може да нормализираме този процес. Разбира се, ще разговарям и с президента Ердоган сега, ще чуя какво мисли, но с колегата Йълдъръм, по всички теми, намерихме доста добро сближаване“, допълни още той. За пример Бойко Борисов даде енергийните проекти. „Знаете, че след като се прекрои газовата карта с „Турски поток“, транзитът през Украйна за Турция, който минава през България, най-вероятно ще спре. Тогава газопреносната система на България ще стане излишна. Ние не можем да допуснем това“, коментира още Борисов.", "date": "2017-06-13", "title": "Премиерът Бойко Борисов: В момента се радваме на нисък натиск на бежанския поток, но това се дължи на споразумението между Турция и ЕС"}
{"url": "http://www.focus-news.net/news/2017/06/13/2404594/pazardzhik-prodalzhavat-zapalvaniyata-na-smetishteto-na-grada.html", "text": "Продължават запалванията на сметището на Пазарджик, предаде репортер на Радио „Фокус” – Пазарджик. Задимяване в района има и в днешния ден, като заради посоката на вятъра димът отива в посока към селата Дебращица и Алеко Константиново. Според жители на близкото село Капитан Димитриево през седмицата случаите на запалване са по-редки, като вероятно са предизвикани от самозапалване на газ. През почивните дни обаче сметището гори винаги и огънят обхваща по-голяма площ, което, според тях, се дължи на умишлено запалване с цел намаляване на отпадъците.\r\nТеодора ДИМИТРОВА", "date": "2017-06-13", "title": "Пазарджик: Продължават запалванията на сметището на града"}
{"url": "http://www.focus-news.net/news/2017/06/13/2404598/nyugati-jelen-etnicheskiyat-balgarin-petru-topanov-specheli-kmetskite-izbori-v-selo-denta-v-iztochna-rumaniya.html", "text": "Банатският българин Петру Топанов спечели с голяма преднина предсрочните кметски избори, проведени на 11 юни, неделя в село Дента в източната румънска провинция Тимиш, предаде местният вестник  Nyugati Jelen.\r\nИздигнатият от Социалдемократическата партия Петру Топанов бе избран с 60,69% от гласовете (951 гласа), докато неговият съперник Гьоричи Лаурентиу получи 547 гласа (34,91%). Другите кандидати не са получили повече от 2% от гласовете.\r\nСелото, населявано от близо 3000 души има 16% българско население, 9% унгарско и 4% сръбско.  Виктор Турмаков", "date": "2017-06-13", "title": "Nyugati Jelen: Етническият българин Петру Топанов спечели кметските избори в село Дента в Източна Румъния"}
{"url": "http://www.focus-news.net/news/2017/06/13/2404599/blagoevgrad-obshtinata-organizira-sportni-zanimaniya-prez-lyatnata-vakantsiya-za-2017-godina.html", "text": "Община Благоевград и спортните клубове организират безплатни спортни занимания за учениците през лятната ваканция. Заниманията стартираха през месец юни и ще продължат до края на месец август. Това съобщиха от пресцентъра на Общината.\r\nВ инициативата влизат различни видове спортове, като плуване, плуване- триатлон,  футбол, ориентиране и лека атлетика, тенис на корт, акробатика, баскетбол, шахмат, художествена гимнастика, спортна стрелба, аеробика, кик бокс, канадска борба, бокс, спортна гимнастика, самбо, ММА и бразилско Жиу Житцу. \r\nТренировките на съответния спорт ще се провеждат в помещенията ползвани от спортните клубове. В спортен комплекс „Пирин“ ще се водят заниманията по акробатика, Кик бокс, спортна гимнастика, лека атлетика, футбол и самбо, а плуване- триатлон и плуване в закрития басейн в кв. „Еленово“. \r\nВ летните спортни занимания 2017 година участие могат да вземат всички ученици от 1 клас до 12 клас. Не е необходимо предварително записване на желаещите. Всеки, който има интерес към спорта ще има възможност да тренира с лицензирани треньори и професионалисти, напълно безплатно.", "date": "2017-06-13", "title": "Благоевград: Общината организира спортни занимания през лятната ваканция за 2017 година"}
{"url": "http://www.focus-news.net/news/2017/06/13/2404601/lyubomir-hristov-kmet-na-shumen-izgrazhdame-obshtinsko-predpriyatie-chistota-sas-sobstveni-sili-vmesto-da-teglim-za-tova-zaem-ot-55-mln-leva.html", "text": "Не можеш да коментираш темата за боклука, когато е имало работещо предприятие и то е било продадено за жълти стотинки. Това каза на брифинг кметът на Шумен Любомир Христов по повод заявеното от местната структура на БСП съмнение, че до края на мандата на настоящата администрация общинското предприятие „Чистота“ ще заработи, предаде репортер на Радио „Фокус“ - Шумен. Кметът посочи, че за да започне функционирането на това предприятие, Общината трябва да изтегли заем от 6 млн. лева. „Ние заварихме общината на минус 35 млн. лева. Освен това от началото на тази година сме платили 3,5 млн. лева непредвидени разходи и вместо да изтеглим 5,5 млн. лева, започнахме да изграждаме това предприятие със собствени сили“, подчерта Христов. С концесията почистването на Шумен е струвало 4 583 727 лева с ДДС годишно, а с договора по ЗОП, направен през миналата година, за 2016 година тази сума е 2 640 000 лева годишно. „За селата прекратих поръчката и вече година и половина водим съдебни дела, след като прекратихме договор за почистване по селата с „Титан“, сме сключили допълнителен договор и там цената е 273,50 лева на тон с ДДС. Сега сме постигнали 233,40 лева за тон, т.е. от първоначалната заварена цена за събиране и извозване на сметта и сега има около 1,6 млн. лева разлика“, каза Любомир Христов.\r\nИвелина ИВАНОВА", "date": "2017-06-13", "title": "Любомир Христов, кмет на Шумен: Изграждаме общинско предприятие „Чистота“ със собствени сили, вместо да теглим за това заем от 5.5 млн. лева"}
{"url": "http://www.focus-news.net/news/2017/06/13/2404604/napraveni-sa-kadrovi-promeni-v-rakovodstvoto-na-api.html", "text": "Със заповед на министъра на регионалното развитие и благоустройството Николай Нанков за членове на Управителния съвет на Агенция „Пътна инфраструктура“ от днес са назначени инж. Веселин Давидов и инж. Светослав Глосов. Това съобщиха от пресцентъра на МРРБ.\r\nВеселин Давидов е строителен инженер от Техническия Университет Берлин със специализации в областта на пътното строителство и строителната икономика. Досега той беше управител на Научноизследователския строителен институт – НИСИ. \r\nДругият новоназначен член в УС на АПИ – инж. Светослав Глосов, досега заемаше поста почетен председател на Камарата на строителите в България. \r\nОт ръководството на агенцията е освободена инж. Илиана Захариева.", "date": "2017-06-13", "title": "Направени са кадрови промени в ръководството на АПИ"}
{"url": "http://www.focus-news.net/news/2017/06/13/2404588/plovdiv-nyama-dokazatelstva-che-politsaite-sa-izvarshili-grabezha-v-koyto-sa-obvineni.html", "text": "Няма доказателства, че полицаите от Пловдив са извършили грабежа, в който са обвинени. Това твърди адвокат Зоя Тошкова, защитник на единия от обвинените полицаи (Петър Атанасов), предаде репортер на Радио „Фокус“ - Пловдив. Свидетелските показания на пострадалия са противоречиви. „Той твърди, че е имало омекотител в буса му и изведнъж става дума за цигари. Никой не се е оплакал в полицията: нито той, нито някой друг, че са изчезнали 75 мастербокса цигари”, каза адвокат Тошкова. За грабежа се е разбрало от видеозаписите, където се вижда и нейния подзащитен. „Някой си твърди, че е разпознал полицаите на видеозаписа”, посочи защитата на Атанасов и поясни, че обвиняемият е казал, че е ходил в тези складове с колегата си, за да търси някой си майстор, който да му извърши прахово боядисване на личния автомобил. „Няма свидетелски показания за насилие. Шофьорът на буса Ерхан Хакков само казва, че някой го е ударил, бил е по корем и е усетил как му връзват ръцете. За него има данни, че е с криминално минало. Другият свидетел Борислав Борисов, който се появява в материалите по делото, познавал единия от обвинените полицаи Петър Атанасов от фитнеса, който посещавали. Именно Борисов твърди, че тези цигари са иззети от това място и били донесени в дома му”, посочи адвокат Тошкова. На Борислав Борисов няма повдигнато обвинение. В домовете на полицаите не е открито нищо. „Това, че Атанасов е видян, че се намира в този район, не е достатъчно основание за повдигане на обвинение, че той е извършител”, подчерта адвокат Тошкова.\r\nЗащитниците днес оспориха и качеството на записа от камерите, на което трудно може да бъде направено разпознаване от свидетелите.\r\nЦветана ТОНЧЕВА", "date": "2017-06-13", "title": "Пловдив: Няма доказателства, че полицаите са извършили грабежа, в който са обвинени"}
{"url": "http://www.focus-news.net/news/2017/06/13/2404600/pazardzhik-vas-ostavi-bez-razglezhdane-iskaneto-na-kmeta-na-velingrad-za-spirane-protsedurata-po-dobiva-na-volfram.html", "text": "Седемчленен състав на Върховния административен съд остави без разглеждане искането на кмета на Община Велинград за спиране на административното производство за оценка на въздействието върху околната среда (ОВОС) на инвестиционно предложение „Добив и преработване на волфрам-съдържащи руди“ от находище „Грънчарица-Център“, разположено на територията на Община Велинград, предаде репортер на Радио „Фокус“ – Пазарджик. Определението на съда е окончателно. Така искането на кмета на Община Велинград д-р Костадин Коев да се спази заповедта на директора на РИОСВ – Пазарджик, с която се спира изготвянето на доклад за ОВОС, остава без уважение и влиза в сила първоинстанционното определение на Административен съд – Пазарджик. По този начин е уважена жалбата на фирмата-концесионер и е предписано продължаване на административното производство за оценка на ОВОС. Против изготвянето на доклад за ОВОС се обявиха жители на община Велинград и хотелиери, според които добивът на волфрам ще попречи за развитието на туризма.\r\nВаня НИКОЛОВА", "date": "2017-06-13", "title": "Пазарджик: ВАС остави без разглеждане искането на кмета на Велинград за спиране процедурата по добива на волфрам"}
{"url": "http://www.focus-news.net/news/2017/06/13/2404592/strelba-v-myunhenskoto-predgradie-unterfyoring-vazkresi-spomena-za-tragichni-sabitiya-ot-predi-godina-obzor.html", "text": "Няколко души пострадаха при стрелба на спирка на градската железница в мюнхенското предградие Унтерфьоринг, произведена в сутрешните часове на вторник. Полицейска служителка получи огнестрелна рана, която – по данни на медиите – е в главата. До този момент остава наясно дали пострадалата е оцеляла след нападението. \r\nПри инцидента са пострадали и двама случайни минувачи. Предполагаемият извършител, също ранен, е задържан от правоохранителните органи в рамките на съвместна операция на мюнхенската и федералната полиция, благодарение на която периметърът бързо бе обезопасен. Властите изключиха версията за терористичен акт.\r\nИнцидентът със стрелбата е предшестван от словесно спречкване във влак, заради което пасажерите са подали сигнал в полицията. Когато влакът е спрял на гарата в Унтерфьоринг, приближилите се полицейски служители са поискали документите на предполагаемия нападател за рутинна проверка. В този момент обаче той е изтласкал полицейската служителка на перона, отнел е огнестрелното й оръжие и е стрелял. Извършителят – 37-годишен мъж, е германец, живеещ край баварската столица. \r\nГерманската полиция изключи възможността за политически или религиозни мотиви за стрелбата, уточнявайки, че нападателят е действал по „лични“ причини.\r\n„Единственият мъж, извършил престъплението, е мотивиран по лични причини. Тук няма политически или религиозен произход\", подчерта говорителят на полицията Маркус да Глория Мартинс пред репортери.\r\nСтрелбата в Унтерфьоринг възкреси спомена за трагичните събития, които се случиха малко преди година на гара в друго мюнхенско предградие – Графинг. Тогава в резултат на стрелба загина един човек, а други трима бяха ранени. Нападателят бе признан за психически невменяем и до този момент така и не е изправен пред съда. Тереза Герова", "date": "2017-06-13", "title": "Стрелба в мюнхенското предградие Унтерфьоринг възкреси спомена за трагични събития от преди година (ОБЗОР)"}
{"url": "http://www.focus-news.net/news/2017/06/13/2404603/tass-broyat-na-zaginalite-v-rezultat-ot-prolivnite-dazhdove-v-bangladesh-e-dostignal-do-poveche-ot-70-dushi.html", "text": "Най-малко 77 души са загинали през последните няколко дни заради проливните дъждове, предизвикали свлачища в югоизточната част на Бангладеш, предаде ТАСС. По-рано се съобщаваше за 35 загинали. \r\nВ оказалите се под ударите на стихията райони текат спасителни операции, а местните биват евакуирани от домовете си. Властите се опасяват, че броят на загиналите може да се увеличи.  Виктор Турмаков", "date": "2017-06-13", "title": "ТАСС: Броят на загиналите в резултат от проливните дъждове в Бангладеш е достигнал до повече от 70 души"}
{"url": "http://www.focus-news.net/news/2017/06/13/2404606/plovdiv-25-983-leva-sa-sabranite-globi-ot-ekspertite-na-riosv-prez-mesets-may.html", "text": "25 983 лева са събраните глоби от експертите на РИОСВ – Пловдив през месец май. Това съобщиха за Радио „Фокус“ – Пловдив от екоинспекцията. Експертите са направили 237 проверки на 218 обекта. От тях 160 са извънредни. 43 предписания са дадени за установени несъответствия по прилагане на екологичното законодателство. Съставени са 6 акта за констатирани административни нарушения. Четири са наказателните постановления за нарушаване на екологичното законодателство. С тях са наложени санкции в размер на 10 500 лева. \r\n7 722 лева са преведени на общините, на чиято територия се намират обекти-замърсители на околната среда и глобени от екоинспекцията. Най-големи са приходите за Общините Марица – 2 719 лева, Карлово – 2 204 лева и Хисаря – 842 лева. Средствата могат да се използват само за реализиране на екологични проекти.\r\nОбщо 36 са сигналите на „зеления“ телефон, по които са извършени проверки от експертите на РИОСВ – Пловдив. Част от жалбите не са от компетентността на инспекцията и са препратени до други контролни органи за предприемане на действия.\r\nКристиян ГАРОВ", "date": "2017-06-13", "title": "Пловдив: 25 983 лева са събраните глоби от експертите на РИОСВ през месец май"}
{"url": "http://www.focus-news.net/news/2017/06/13/2404574/korneliya-ninova-bsp-tryabva-da-se-nameri-zlatnata-sreda-za-ksns-da-ne-se-oglasyava-sekretna-informatsiya-no-narodat-da-znae-pozitsiite-po-politicheski-vaprosi.html", "text": "Трябва да се намери златната среда за КСНС – да не се огласява секретна информация, но народът да знае позициите по политически въпроси. Това каза лидерът на БСП Корнелия Нинова по време на пресконференция в централата на партията във връзка с изказването на Бойко  Борисов, че няма да присъства на КСНС, ако няма медии, предаде репортер на Агенция „Фокус“. Нинова посочи, че е за това да има публичност и прозрачност при обсъждането на  държавните мъже и жени. „Ето виждате и спорът ни за последния КСНС, където имахме разминаване“, коментира Нинова. Тя поясни, че е имала различна позиция, защото между обявените намерения за осигуряване на заплати допълнително в МВР и отбраната и от заявеното от финансовия министър, че няма да даде пари, е имало разминаване.  „За това съм да има прозрачност и хората да знаят какво се случва. От друга страна имаше доклади с гриф секретно, които засягат много важни теми и то не само, касаещи България. Те касаят международни въпроси, отношения и т.н. В тази си част, например, бих била против това да бъде публично и пред медиите“, коментира Нинова. Според нея не може специални служби ДАР и ДАНС да представят доклади с гриф секретно и тази информация да бъде публична. \r\nДеница КИТАНОВА", "date": "2017-06-13", "title": "Корнелия Нинова, БСП: Трябва да се намери златната среда за КСНС – да не се огласява секретна информация, но народът  да знае позициите по политически въпроси"}
{"url": "http://www.focus-news.net/news/2017/06/13/2404605/afp-premierat-na-finlandiya-izrazi-gotovnost-da-upravlyava-v-koalitsiya-s-novata-populistka-fraktsiya.html", "text": "Министър-председателят на Финландия Юхя Сипиля, който трябваше да подаде оставката на правителството си във вторник, заяви, че коалицията ще продължи с нова популистка фракция, възникнала след разделянето на партията „Истински финландци\", предава AFP.\r\n\"Предлагам правителствената коалиция да продължи с парламентарната група „Нова алтернатива“... Групата реши да подкрепи настоящите министри и настоящата правителствена програма, както и недовършени проекти\", заяви Сипиля.Тереза Герова", "date": "2017-06-13", "title": "AFP: Премиерът на Финландия изрази готовност да управлява в коалиция с новата популистка фракция"}
{"url": "http://www.focus-news.net/news/2017/06/13/2404607/apa-prezidentat-na-azerbaydzhan-posreshtna-delegatsiya-vodena-ot-glavniyat-prokuror-na-balgariya.html", "text": "Президентът на Азербайджан Илхам Илиев посрещна делегация, водена от главният прокурор на  България Сотир Цацаров, предаде АПА.\r\nЦацаров е изпратил поздравите на българския президент Румен Радев. Генералният прокурор е поздравил народа на Азербайджан за работата му под водачеството на президента Илхам Алиев. Той добави, че е дълбоко впечатлен от процеса на развитие на страната. \r\nЦацаров похвали успешното сътрудничество между прокуратурите на двете държави, добавяйки, че то е извършено професионално и в приятелска атмосфера. Той описа посещението си в Баку като продължение на настоящите връзки. \r\nНа свой ред президентът Алиев заяви, че доброто сътрудничество между прокуратурите на двете държави допринася за разширяването на двустранните отношения. Той отбеляза важността от издигането на българско-азербайджанските отношения във всички сфери на настоящето сътрудничество и взаимната подкрепа между ръководството на двете държави. \r\nАлиев е благодарил за поздравите от Румен Радев и е поискал от Цацаров да изпрати неговите поздрави до българския президент. Виктор Турмаков", "date": "2017-06-13", "title": "АПА: Президентът на Азербайджан посрещна делегация водена от главният прокурор на  България"}
{"url": "http://www.focus-news.net/news/2017/06/13/2404609/veliko-tarnovo-vazstanoveno-e-dvizhenieto-po-pat--55-prohoda-na-republikata-pri-kilifarevo.html", "text": "Възстановено е движението по път ІІ-55 Прохода на Републиката при Килифарево. Това съобщиха от пресцентъра на Агенция \"Пътна инфраструктура\".", "date": "2017-06-13", "title": "Велико Търново: Възстановено е движението по път ІІ-55 Прохода на Републиката при Килифарево"}
{"url": "http://www.focus-news.net/news/2017/06/13/2404608/premierat-boyko-borisov-shte-se-opitame-da-normalizirame-otnosheniyata-mezhdu-es-i-turtsiya.html", "text": "Ние трябва да положим усилия с редица регионални мероприятия и действия да се опитаме да нормализираме отношенията между ЕС и Турция, което нас пряко ни касае. Това каза на пресконференция премиерът Бойко Борисов след среща с турския си колега Бинали Йълдъръм, предаде репортер на Агенция „Фокус“.\r\n„Когато една коалиция е доминирана от ГЕРБ проблеми с нашите съседи няма. Всички са убедени, че правителството в България е толерантно, добронамерено и твърдо в борбата с тероризма, опазване на границите и всичко останало“, обясни премиерът Борисов.  По думите му и България, и Турция могат да бъдат като еталон за добросъседство. „Оптимист съм, че колегите от ЕС леко по-леко ще нормализират отношението си“, добави той. \r\n„Икономиките, финансите, стокообортът между Турция и ЕС е огромен, за да си позволяваме да влизаме по-надълбоко в тези конфликти. Казвам го, защото Турция продължава да счита, че за нея по-доброто развитие е ЕС, а в същото време вече има много европейски държави, които категорично са заявили, че не биха подкрепили подобно действие. Именно тук разчитам на външните министри, на дипломатите, на разумния тон, защото интересите на Европа, Турция и Азия са много големи в тази посока“, коментира още Бойко Борисов. \r\n„Не си поставяме такива амбициозни цели и не би могло да кажем България ще окаже решаваща роля в процеса на присъединяване на Турция в ЕС“, коментира още българският премиер и заяви, че ако трябва да бъдем реалисти в момента отношенията на Турция и ЕС се намират в най-ниската си точка, в която са били. „По време на референдума и по време на изборите в Холандия, Франция на много места се изговориха неща, които в нормална обстановка не биха се казали. Много от държавите са далече от границата. Ние си поставяме по-малка цел – с дипломация, с такт, с убеждение да се опитаме да възобновим отношенията, които бяха преди 2 години, когато турските лидери дойдоха в Брюксел и подписахме споразумението. Реално Турция пое огромния удар на бежанската вълна и ги задържа тук“, каза Борисов. Той уточни, че тази бежанска вълна е щяла да помете Европа. „Най-доброто, което се направи тогава е споразумението между ЕС и Турция. То трябва да продължи да работи. Никоя граница не е в състояние с няколко милиона бежанци да се справи. Затова им благодарих“, поясни Бойко Борисов. \r\n„Не искам да излязат заглавия, че България се ангажира, че Турция ще влезе в ЕС. Ние сме малки и не може това да го направим, но може да участваме в преговорите и да настояваме за добър тон между нашето семейство и нашия съсед. Трябва да си имаме доверие с Турция. Тук сме, за да защитим нашата граница, нашите инвестиции, нашите инфраструктурни проекти. Ако можем да допринесем с нещо – ще го направим. Всичко си зависи и от Турция“, добави българският министър-председател.", "date": "2017-06-13", "title": "Премиерът Бойко Борисов: Ще се опитаме да нормализираме отношенията между ЕС и Турция"}
{"url": "http://www.focus-news.net/news/2017/06/13/2404596/korneliya-ninova-bsp-na-reditsa-mesta-mnogo-nisak-protsent-kontsesionna-taksa-vliza-v-obshtinite.html", "text": "На редица места много нисък процент концесионна такса влиза в общините. Това каза лидерът на БСП Корнелия Нинова по време на пресконференция след  съвместно заседание на кметовете от цялата страна, избрани от БСП, състава на  Изпълнителното бюро на партията и народните представители от ПГ на  „БСП за България”  във връзка със Закона за концесиите и референдума в Трън, предаде репортер на Агенция „Фокус“. По думите й правителството, абсолютно неразумно и неотговарящо на националния интерес, при сключването на договори за концесия и определяне на концесионера, определя много ниски концесионни такси. \"Това ощетява националния инетерес и трябва много по-голяма част от тези концесионни такси да остават в общините ,за да могат и те да обслужват дейностите, които са им вменени по закон“, каза Нинова.  „Обсъдихме и това, което се случва в последните дни, че при проведен референдум, където хората от общината са си казали мнението по такъв  въпрос за концесиите, законодателството е такова, че Министерски съвет може да не се съобрази с такъв референдум“,  коментира лидерът на БСП. Според Нинова този въпрос подлежи на обсъждане и промяна. По думите ѝ трябва да се гарантира, че референдумът ще бъде уважен от изпълнителната власт. \r\nДеница КИТАНОВА", "date": "2017-06-13", "title": "Корнелия Нинова, БСП: На редица места много нисък процент концесионна такса влиза в общините"}
{"url": "http://www.focus-news.net/news/2017/06/13/2404602/predlozheniyata-za-promeni-v-izborniya-kodeks-vneseni-ot-dps-byaha-othvarleni-ot-pravna-komisiya-na-parvo-chetene.html", "text": "Комисията по правни въпроси отхвърли Законопроекта за изменение и допълнение на Изборния кодекс, предложен от ДПС, предаде репортер на Агенция „Фокус“. „За“ гласуваха двама народни представители, 11 депутати бяха „против“, а 8 се въздържаха, с което предложението не бе прието. \r\nЗаконопроектът бе представен от народния представител от ДПС Хамид Хамид. \r\nВалери Жаблянов от БСП посочи, че въпросите за преференциите избирателните списъци, по които се осъществява изборът в чужбина трябва да намерят решение. По повод предложението на ДПС избирателната кампания да може да се води на майчин език Валери Жаблянов посочи: „Ако искаме да се приближим до стандартите на външни на България институции следва да имаме консенсус“, обясни той. „В момента такъв консенсус няма, последните парламентарни избори показаха какви прецеденти могат да възникнат, произнасянето по текста за воденето на кампанията на друг език, е ненавременно“, коментира Валери Жаблянов и заяви, че БСП няма да подкрепи законопроекта. \r\nОт „Обединени патриоти“ обявиха, че също няма да подкрепят промените в Изборния кодекс, предложени от ДПС.\r\nЗаконопроектът предвижда премахването на квадратчето „Не подкрепям никого“ и заличаване на текста за задължителното гласуване. \r\nПарламентарната група настоява за въвеждане на правилата за образуване на избирателни секции извън страната, действали през 2014 и 2015 година. Избирателни секции да се образуват, където има дипломатическо или консулско представителство при наличие на не по-малко от 20 избиратели. Въз основа на подадените заявления да се образуват секции и извън дипломатическите и консулските представителства по преценка на ръководителите им. \r\nВ законопроекта се предлага лица, които се самоопределят като принадлежащи към малцинства, да могат да използват своя майчин език по време на предизборната кампания. В случаите, когато кампанията се води на друг език, се осигурява превод на български език. \r\nСпоред ДПС ЦИК трябва да определя реда и да провежда жребии веднага след изтичане срока на регистрация на партии, инициативни комитети и коалиции за съответните избори. А на партиите и коалициите да се даде право при регистрация да нямат кандидат под номера на листата, който съвпада с номера на жребия. С промените според ДПС ще се избегне „феномена 15/15“.\r\nБиляна ИВАНОВА", "date": "2017-06-13", "title": "Предложенията за промени в Изборния кодекс, внесени от ДПС, бяха отхвърлени от правна комисия на първо четене"}
{"url": "http://www.focus-news.net/news/2017/06/13/2404614/dobrich-inna-kutsarova-ot-eg-geo-milev-shte-bade-predlozhena-za-chlen-na-saveta-na-detsata.html", "text": "Инна Куцарова от ЕГ „Гео Милев“ ще бъде предложена за член на Съвета на децата, съобщиха от пресцентъра на Община град Добрич. Днес се проведе заседание на Комисията за избор на членове на Съвета на децата към Държавна агенция за закрила на детето, назначена със Заповед №573/ 30.05.2017г. на кмета на Община град Добрич. Съгласно Процедурата за избор на членове на Съвета на децата, комисията включва представител на бизнеса, общински съветник, представител на местна медия, на социална услуга за деца и  представители от общинска администрация. Членовете на комисията разгледаха постъпилата в обявения срок кандидатура и се запознаха с мотивационното писмо към комплекта документи. Подадената кандидатура отговаря напълно на посочените в Процедурата за избор критерии и Комисията излезе с решение да предложи на кмета на Община град Добрич да одобри кандидатурата на Инна Светлинова Куцарова, ученичка в ЕГ ”Гео Милев” град Добрич, за член на Съвета на децата. Одобрената кандидатура ще бъде изпратена в Областна администрация, за осъществяване на следващия етап избор на областно ниво.", "date": "2017-06-13", "title": "Добрич: Инна Куцарова от ЕГ „Гео Милев“ ще бъде предложена за член на Съвета на децата"}
{"url": "http://www.focus-news.net/news/2017/06/13/2404612/razraboten-ot-mrrb-proekt-na-naredba-shte-sazdade-po-dobri-usloviya-za-planirane-i-proektirane-na-komunikatsionno-transportnite-sistemi-v-urbanizirani-teritorii.html", "text": "Разработен от Междуведомствена работна група към Министерството на регионалното развитие и благоустройството (МРРБ) проект на Наредба за планиране и проектиране на комуникационно-транспортната система на урбанизираните територии ще създаде възможност на местните власти да проектират по-адекватно, каза министърът на регионалното развитие и благоустройството Николай Нанков. Това съобщиха от пресцентъра на МРРБ. В проекта попадат велоалеите, пешеходните зони, паркингите, паркоместата, надлезите и подлезите, допълни той. \r\nМинистърът посочи, че с проекта на нормативния акт се предвижда местните власти да бъдат задължени да предвиждат в устройствените зони определени проценти от транспортно-комуникационните им системи да са свързани с енергоспестяващи превозни средства и като пример даде велотранспорта и трамвайните линии в София. Те ще трябва да оразмеряват комуникационно-транспортните системи на урбанизираните територии за период до 2030 година според степента на моторизация, като при разчета от брой леки автомобила се предвидят определен брой електрически превозни средства, както и паркинги за тях със съответното оборудване. За София, например, е заложено при разчет от 400 – 450 леки автомобила на 1000 души 65 – 70 от тях да са електрически превозни средства. За София, например, е заложено при разчет от 400 – 450 леки автомобила на 1000 души 65 – 70 от тях да са електрически превозни средства. \r\nСпоред проекта на наредбата плановете и проектите за комуникационно-транспортните системи, които общините ще разработват, трябва да предлагат оптимални възможности за развитие на различните видове придвижване в населеното място или урбанизираната територия, при следното подреждане по приоритет: пешеходно движение, обществен транспорт, велосипедно движение, движение на леки автомобили, товарно автомобилно движение и транзитно за урбанизираната територия движение на автомобили. Тези планове ще трябва да осигурят адекватна възможност за интермодалност чрез бърз, лесен и удобен трансфер, да съдействат за извеждане на транзитното автомобилно движение извън населените места и урбанизираните територии, както и да предложат алтернативни активности на уличното платно в зависимост от часовата, седмичната и сезонна специфика на автомобилното движение. \r\nПлановете за развитието на комуникационно-транспортните системи на градовете ще трябва да включват мерки за осигуряване на безопасни пресичания между автомобилния, велосипедния, пешеходния трафик и обществения транспорт за превоз на пътници. Те ще трябва да предвидят действия за осигуряване на съоръжения за системи за обществени велосипеди, за организиране на система за отчитане и регулиране на велосипедните и пешеходни потоци, както и за отчитане и регулиране на потоците в обществения транспорт за превоз на пътници. Общините ще трябва да предприемат действия за оборудване на превозни средства на обществения транспорт за превоз на пътници със съоръжения за превоз на велосипеди, както и на инфраструктура за паркиране, наемане и съвместно ползване. Те ще трябва да реализират мерки за насърчаване на работодатели, търговци и собственици да осигуряват велосипедни паркинги и други облекчения при ползване на велосипед. \r\nМестните власти ще трябва да планират комуникационно-транспортните системи така, че на територията на общините да се реализират непрекъснати, обвързани, ефективни и удобни мрежи за приоритизация на обществения транспорт за превоз на пътници, като BUS ленти, споделени BUS ленти, светофарни уредби за обществения транспорт и др. Тези мерки ще могат съдействат и за повишаване на средната скорост на обществения транспорт за превоз на пътници. \r\nСпоред проекта на наредбата уличната мрежа на урбанизираните територии се разделя на първостепенна, която включва скоростни градски магистрали с непрекъснат режим на движение, градски магистрали с прекъснат режим на движение, районни артерии и главни улици, и второстепенна. \r\nПървостепенната улична мрежа трябва да се планира с такава плътност, според която в урбанизираните територии средното разстояние между улиците да е между 500 м и 650 м, в централните зони – от 400 м до 500 м, а в отделните зони на урбанизираните територии тя не може да е по-малко от 800 м. \r\nПреминаването на автомагистрали, скоростни пътища и пътища I и II клас от републиканската пътна мрежа през урбанизирана територия ще се осъществява при осигурена възможност за осъществяване на напречно пешеходно и велосипедно движение, включително на хора с намалена подвижност, т.ч. и хора с увреждания. Инфраструктурата ще трябва да бъде обезпечавана с напречни трасета на обществения транспорт за превоз на пътници. \r\nПодготвеният от работна група проект е публикуван за обществено обсъждане до началото на месец юли, като целта е текстът й да бъде готов до средата на следващия месец. \r\nПроектът с всички включени към него приложения, които да улеснят проектантите, може да бъде намерен на интернет страницата на Министерството на регионалното развитие и благоустройството. \r\nНаредбата ще бъде нотифицирана пред Европейската комисия. Тя ще влезе в сила след публикуването й в Държавен вестник.", "date": "2017-06-13", "title": "Разработен от МРРБ проект на наредба ще създаде по-добри условия за планиране и проектиране на комуникационно-транспортните системи в урбанизирани територии"}
{"url": "http://www.focus-news.net/news/2017/06/13/2404610/stara-zagora-vazstanoveno-e-dvizhenieto-po-pat-ii-66-v-s-plodovitovo.html", "text": "Възстановено е движението по път II-66 на територията на с. Плодовитово. Това съобщиха от пресцентъра на Агенция \"Пътна инфраструктура\".", "date": "2017-06-13", "title": "Стара Загора: Възстановено е движението по път II-66 в с. Плодовитово"}
{"url": "http://www.focus-news.net/news/2017/06/13/2404611/prof-d-r-iskra-baeva-istorik-s-predlozheniya-za-preimenuvane-na-zabelezhitelnosti-polititsite-se-opitvat-da-ostavyat-sleda-ne-samo-v-istoriyata-a-i-varhu-kartata.html", "text": "Подобни предложения показват, че всяка епоха и нейните политици се опитват да оставят своята следа не само в писаната история, а и върху картата на страната. Това каза в интервю за Агенция „Фокус“ историкът и преподавател в Софийския университет „Св. Климент Охридски“ проф. д-р Искра Баева относно предложенията за преименуване на национални забележителности. „Топонимията често се оказва по-трайна от историческия разказ, защото учебниците по история се пренаписват по-лесно, отколкото се сменят имената на картите“, посочи тя. По думите й може би средното поколение българи ще видят в желанието за преименуване позабравени практики от социализма, но всъщност този модел е много по-стар и по-широко използван. „Той е пряко свързан с националната държава, особено с младите национални държави, появили се след дълги периоди на чуждо господство“, поясни Искра Баева. „Погледнете картата на Централна Европа и ще видите колко селища имат двойни имена – немско-полски, немско-чешки, унгарско-румънски и т.н.“, коментира проф. Баева. „Това показва, че преименуването съвсем не е феномен от епохата на социализма, а е свързано с борбата за националния характер на географските имена“, каза още тя. \r\nБиляна ИВАНОВА", "date": "2017-06-13", "title": "Проф. д-р Искра Баева, историк: С предложения за преименуване на забележителности политиците се опитват да оставят следа не само в историята, а и върху картата"}
{"url": "http://www.focus-news.net/news/2017/06/13/2404616/pazardzhik-podaliyat-ostavka-kmet-na-selo-boshulya-lyuben-hristoskov-otnovo-se-kandidatira-za-posta.html", "text": "Двама са кандидатите за кмет на село Бошуля, Община Септември, които ще участват в частичния местен вот на 2 юли, съобщиха за Радио „Фокус“ – Пазарджик от Общинската избирателна комисия в град Септември. Христина Венчева е издигната от ПП ГЕРБ, а досегашния кмет Любен Христосков, който подаде оставка през месец март, отново е кандидат за кмет, издигнат от БСП. В селото е сформирана само една избирателна секция, а ОИК - Септември обяви и началото на предизборната кампания.„Фокус“ припомня: \r\nДо провеждане на частични местни избори в село Бошуля се стигна, след като кметът на селото Любен Христосков подаде молба за напускане на поста през март 2017 година, тъй като с решение на ВАС бе възстановен на работа в системата на МВР.\r\nВаня НИКОЛОВА", "date": "2017-06-13", "title": "Пазарджик: Подалият оставка кмет на село Бошуля Любен Христосков отново се кандидатира за поста"}
{"url": "http://www.focus-news.net/news/2017/06/13/2404621/emil-radev-enpgerb-nuzhna-e-savremenna-zakonodatelna-ramka-v-oblastta-na-transgranichnite-slivaniya-i-razdelyaniya-na-druzhestva.html", "text": "С голямо мнозинство Европейският парламент прие на своето пленарно заседание в Страсбург доклад относно Трансграничните сливания и разделяния, по който докладчик от страна на Европейската народна партия е българският евродепутат от ГЕРБ/ЕНП, Емил Радев. Това съобщиха от пресцентъра на ПП ГЕРБ. „С този доклад се подчертава значението на трансграничната мобилност за европейските предприятия и се призовава за нова съвременна законодателна рамка в областта на трансграничните сливания и разделяния на дружества“, заяви Емил Радев. \r\nВ момента законодателството на Европейския съюз предвижда специална правна рамка само за определени видове трансгранични сливания, но не и за трансграничните разделяния, а трансграничното прехвърляне на седалищата е изрично регламентирано само за европейските дружества и европейските кооперативни дружества.\r\nСпоред Емил Радев бъдещото преразглеждане на законодателството в областта на дружественото право, не трябва да се ограничава до презграничните сливания, но трябва да включва и разделянията, и прехвърлянията на седалищата на дружествата. \r\nВ доклада се призовава, също така, за прекратяване на порочните практики от страна на предприятията, които преместват седалището си, с единствена цел правни, данъчни или социални злоупотреби.\r\n„Европейската комисия трябва да предложи насоки за по-нататъшно законодателство в областта на мобилността на компаниите. Така ще подкрепим европейския бизнес“, призова Емил Радев.", "date": "2017-06-13", "title": "Емил Радев, ЕНП/ГЕРБ: Нужна е съвременна законодателна рамка в областта на трансграничните сливания и разделяния на дружества"}
{"url": "http://www.focus-news.net/news/2017/06/13/2404619/futbol-kristiano-ronaldo-e-obvinen-v-ukrivane-na-danatsi.html", "text": "Испанската прокуратура потвърди, че е стартирала дело срещу нападателя на Реал Мадрид Кристиано Роналдо, който според нея е укрил данъци в размер от 14,7 млн. евро в периода между 2011 и 2014 г., предаде The Independent.\r\nСпоред прокуратурата футболистът е използвал „бизнес структура“, за да крие доходите си. Представителите на Роналдо все още не са излезли с коментар за случващото се.  Виктор Турмаков", "date": "2017-06-13", "title": "Футбол: Кристиано Роналдо е обвинен в укриване на данъци"}
{"url": "http://www.focus-news.net/news/2017/06/13/2404620/veliko-tarnovo-vremenno-e-ogranicheno-dvizhenieto-prez-prohod-republikata-pri-s-balkantsi-poradi-otstranyavane-na-avariral-tir.html", "text": "Временно е ограничено движението през проход \"Републиката\" при с. Балканци поради отстраняване на аварирал ТИР. Това съобщиха от пресцентъра на Агенция \"Пътна инфраструктура\". Водачите изчакват на място.", "date": "2017-06-13", "title": "Велико Търново: Временно е ограничено движението през проход \"Републиката\" при с. Балканци поради отстраняване на аварирал ТИР"}
{"url": "http://www.focus-news.net/news/2017/06/13/2404624/ivitsa-dachich-sarbiya-nyama-namerenie-da-se-prisaedinyava-kam-voenni-sayuzi.html", "text": "Сръбският министър на външните работи Ивица Дачич заяви пред делегация на Парламентарната асамблея на НАТО, че страната следва политика на военен неутралитет и няма намерение да се присъединява към Алианса или към други военни съюзи, предаде ТАНЮГ.\r\n„Сътрудничеството с НАТО се провежда успешно чрез програмата „Партньорство за мир“, посочи Дачич.  Виктор Турмаков", "date": "2017-06-13", "title": "Ивица Дачич: Сърбия няма намерение да се присъединява към военни съюзи"}
{"url": "http://www.focus-news.net/news/2017/06/13/2404618/blagoevgrad-sadyat-dvama-makedonski-grazhdani-za-prenasyane-na-nad-40-kg-marihuana-prez-granitsata-i-nezakonno-vlizane-v-balgariya.html", "text": "Окръжна прокуратура – Благоевград предаде на съд македонските граждани Оливер С. и Аджи С. за извършено от тях престъпление по чл. 242, ал.2 от НК вр. чл. 20, ал.2 от НК и по чл. 279, ал. 1, пр. 1 от НК вр. чл. 20, ал. 2 от НК, съобщиха от пресцентъра на Апелативна прокуратура – София. \r\nКъсно вечерта на 1 март 2017 г., на около 250 м от гранична пирамида на държавната граница на Р България, в землището на с. Габрене, общ. Петрич, обвиняемите Оливър С. и Аджи С. пренесли над 41 кг марихуана. Двамата действали в съучастие като съизвършители, с подбудител и помагач Елайетин М. \r\nСтойността на пренесеното през границата на Р България високорисково наркотично вещество, със съдържание на активен действащ компонент тетрахидроканабинол 23%, възлиза на обща стойност 165 388 лв. \r\nСрещу македонските граждани е повдигнато обвинение и за незаконно преминаване на границата.", "date": "2017-06-13", "title": "Благоевград: Съдят двама македонски граждани за пренасяне на над 40 кг марихуана през границата и незаконно влизане в България"}
{"url": "http://www.focus-news.net/news/2017/06/13/2404622/aktsenti-v-sutreshniya-blok-dobro-utro-balgariya-na-14-yuni.html", "text": "Има ли България потенциал да посредничи в отношенията между ЕС и Турция? Какви са изводите след срещите на българския премиер Бойко Борисов с турския президент Реджеп Ердоган и министър-председателя на страната Бинали Йълдъръм? Очаквайте с анализ бившия генерален консул на България в Одрин Георги Димов. \r\nМажоритарното гласуване отново на дневен ред. Ще получи ли ГЕРБ необходимата парламентарна подкрепа, за да прокара законопроекта и защо от ДПС предлагат премахването на квадратчето „Не подкрепям никого“? Темата ще коментираме с политолога и експерт по изборно законодателство Димитър Димитров. \r\nСлед разрушителното земетресение в Егейско море каква е равносметката на щетите и възможно ли е земен трус да бъде предизвикан изкуствено, каквито твърдения се появиха? За това ще разговаряме със сеизмолога проф. Емил Ботев. \r\nМеждународен фолклорен фестивал „Танци край Дунава” ще бъде открит във Видин. Повече за феста ще научим от кореспондента ни Анна Лозанова. \r\nЩе ви разкажем в аванс и за предстоящото осмо издание на Националния фолклорен фестивал „На Петровден с хоро” в село Ягодово. Подробностите от Кристиян Гаров от Радио „Фокус“-София.\r\nТези и още теми в  „Добро утро, България“ от 6.00 до 10.00 часа с водещ Евелин Цанева", "date": "2017-06-13", "title": "Акценти в сутрешния блок „Добро утро, България“ на 14 юни"}
{"url": "http://www.focus-news.net/news/2017/06/13/2404625/ep-ep-oprostyava-energiynite-etiketi-za-domakinski-uredi-ot-a-do-g.html", "text": "Във вторник евродепутатите дадоха зелена светлина за опростяване на енергийните етикети. Промените ще позволят на потребителите по-лесно да избират продукти, които намаляват потреблението и техните сметки за енергия, предаде  Информационното бюро на Европейския парламент в България.\r\n  Нова, по-стабилна скала от A до G, която показва енергийната ефективност на домакинските уреди, беше одобрена от евродепутатите във вторник с 535 гласа „за“ срещу 46 гласа „против“, 79 „въздържал се“.   \r\nПотребителите ще могат по-ефективно да избират продукти, за да намалят потреблението на енергия и техните сметки, а производителите ще бъдат насърчавани да внедряват повече иновации и да инвестират в продукти с по-висока енергийна ефективност. \r\n Потребителите ще видят първите енергийни етикети с новата рейтингова скала без „+“ (А+/ А++/ А+++ и др.) в магазините най-рано в края на 2019 г. Следвайки технологичния напредък в областта на енергийната ефективност, всяко последващо преобразуване на скалите за нови енергийни етикети ще влезе в сила, когато 30% от продуктите, които се продават на пазара на ЕС, попадат в най-високия енергиен клас А, или 50% от продуктите, които се продават на европейския пазар, попадат в два от най-високите енергийни класа А и B. \r\nЕтикетите ще бъдат отпечатани върху опаковката на продуктите, но ще бъдат достъпни и в електронен формат. Потребителите ще могат също да търсят и свалят онлайн подробна информация за продуктите. В случаи на актуализации, които биха повлияли на енергийната ефективност на вече закупения продукт, доставчикът е длъжен да информира клиента, се казва още в документа. \r\nВсяка визуална реклама или технически промоционален материал за конкретен модел продукт трябва да се отнася до класа за енергийна ефективност и рейтинговата скала на етикета му. Предвижда се провеждането на информационни кампании за потребителите относно промените в енергийните етикети. \r\nЕК трябва да създаде продуктова база данни, за да помогне на националните органи за надзор да наблюдават спазването на изискванията, онлайн портал за широката общественост, както и да подкрепя сътрудничеството и обмена на информация. Комисията също следва да състави насоки за прилагането на най-добрите практики за изпробване на продуктите и обмен на информация. \r\nДокладчикът Дарио Тамбурано (ЕСПД, Италия): „Гражданите ще имат ясна, интелигентна, цифрова система, която ще могат да използват в ежедневието си. Благодарение на откритите и достъпни данни, в бъдеще новите инструменти ще позволят на гражданите да сравняват продукти въз основа на потреблението и така да купуват по-разумно. Умните уреди са новата граница в енергийната ефективност. Очаквам Комисията да изпълни своя ангажимент и да даде на потребителите възможност за компенсация отвъд двегодишната гаранция.“", "date": "2017-06-13", "title": "ЕП: ЕП опростява енергийните етикети за домакински уреди от A до G"}
{"url": "http://www.focus-news.net/news/2017/06/13/2404626/ep-evropeyskiyat-parlamenta-opredeli-evropeyskite-stolitsi-na-kulturata-prez-2020-2030-g.html", "text": "Всяка година две държави членки определят град, който да бъде домакин на инициативата „Европейска столица на културата“. За първи път страните от ЕАСТ/ЕИП ще могат да участват в програмата веднъж на всеки три години, предаде  Информационното бюро на Европейския парламент в България.\r\nИнициативата „Европейска столица на културата“ има за цел да насърчи богатството и многообразието на култури в Европа, както и да увеличи чувството за принадлежност на гражданите към едно общо културно пространство. Културната програма и инвестициите, събрани от инициативата, ще допринесат за нейното дългосрочно устойчиво развитие на градовете. Определяне на град за европейска столица на култура \r\nШест години преди конкретна страна членка да бъде домакин на инициативата „Европейски град на културата“ се организира конкурс за избор на град. Група от независими европейски и национални експерти правят списък от потенциалните градове кандидати за столица на културата. Във втората фаза на конкурса експертите разглеждат и избират по един град от всяка страна въз основа на културни програми, които са специално разработени за конкретното населено място. Основни критериите при избора на град за европейска столица на културата са силното европейско влияние и дългосрочната стратегия с устойчиво развитие за регионалната икономика, културното и социално развитие. \r\nРешението беше одобрено с 606 гласа „за“ срещу 54 гласа „против“, 6 „въздържал се“. Цитат \r\nДокладчикът Сантяго Фисас Айшела (ЕНП, Испания) заяви: „Инициативата „Европейска столица на културата“ се оказа много ефективна в засилването на връзките и усещането за принадлежност между европейските граждани. Аз съм много доволен от вота за разширяването ѝ. Смятам, че то ще засили културните връзки с нашите съседни страни.“ \r\nПарламентът определи европейските столици на културата през 2020 – 2030 г.", "date": "2017-06-13", "title": "ЕП: Европейският парламента определи европейските столици на културата през 2020 – 2030 г."}
{"url": "http://www.focus-news.net/news/2017/06/13/2404617/turskiyat-premier-binali-yaldaram-turtsiya-iska-da-prodalzhi-pregovorniya-protses-za-palnopravno-chlenstvo-v-sayuza.html", "text": "Турция иска да продължи преговорния процес за пълноправно членство в Съюза. Това каза на пресконференция турският премиер Бинали Йълдъръм след срещата с българския министър-председател Бойко Борисов, предаде репортер на Агенция „Фокус“. „В съвместната ни дейност с България, в инфраструктурата и транспортната мрежа може да се сформират общи транзитни коридори\", заяви Йълдъръм.   „Добре знам вашия личен принос за желанието за асоцииране на Турция в ЕС\", допълни турският премиер. По думите му българският премиер в европейското семейство много пъти е обяснявал и защитавал реалната позиция на Турция в Европа. \r\n„ЕС в периода на нашия референдум не се представи добре на изпита, който всъщност положи. Същото може да се каже за опита за преврат в Турция. Не всички европейски страни реагираха адекватно. Европа трябва да преразгледа визията си за Турция и да вземе решение. Турция иска да продължи преговорния процес за пълноправно членство в Съюза. Имаме тази воля и желание. При последната среща на НАТО, нашият президент показа и демонстрира тази воля и желание. Благодаря за изразената позиция и подкрепа на българското правителство“, каза още той.", "date": "2017-06-13", "title": "Турският премиер Бинали Йълдъръм: Турция иска да продължи преговорния процес за пълноправно членство в Съюза"}
{"url": "http://www.focus-news.net/news/2017/06/13/2404629/prezidentat-rumen-radev-shte-se-sreshtne-s-dimitar-berbatov-i-luish-figo.html", "text": "На 14 юни 2017 г. от 11.00 часа в Гербовата зала на „Дондуков“ 2 президентът Румен Радев ще приеме Димитър Бербатов и Луиш Фиго. Това съобщиха от прессекретариата на държавния глава. Двамата са организатори на благотворителния мач \"All Stars 2017\", по време на който футболните звезди на Луиш Фиго с All Stars ще играят срещу звездите на Димитър Бербатов с United Stars. \r\nОчакваните приходи ще бъдат дарени изцяло в полза на каузите на Фондация „Димитър Бербатов“ и Фондация „Луиш Фиго“.", "date": "2017-06-13", "title": "Президентът Румен Радев ще се срещне с Димитър Бербатов и Луиш Фиго"}
{"url": "http://www.focus-news.net/news/2017/06/13/2404627/vidin-oblastniyat-koordinator-na-pp-gerb-vladimir-toshev-vrachi-chlenski-karti-na-novoprieti-chlenove-na-partiyata.html", "text": "Двадесет и трима новоприети членове  на ГЕРБ от с. Арчар, община Димово, получиха членските си карти от областния координатор на партията и народен представител Владимир Тошев. Това съобщиха от пресцентъра на ПП ГЕРБ. „Поздравявам ви за решението да бъдете част от партия ГЕРБ. ГЕРБ е силна именно заради хилядите си членове, които дават от своето време, енергия и воля, за да работят в полза на обществото” каза Владимир Тошев. Той подчерта, че село Арчар е не само най-голямото населено място в община Димово, но и най-голямото село в област Видин. “Радвам се, че желаете да бъдете участници в развитието на своето населено място”, подчерта областният координатор на ГЕРБ-Видин.\r\n Владимир Тошев обърна внимание, че ГЕРБ никога не обещава неизпълними неща. “Именно това е в основата на общественото доверие към ГЕРБ. Говорим за реални решение за развитието на България и се опитваме  това да стане на базата на политически и обществен консенсус. Най - доброто решение за развитието и на държавата и на общините  е общата посока” каза областният координатор на ГЕРБ – Видин Владимир Тошев.\r\nНовоприетите членове на общинската организация на ГЕРБ-Димово учредиха местен клуб “Арчарица”. За секретар на клуба единодушно бе избрана Виолета Веселинова.", "date": "2017-06-13", "title": "Видин: Областният координатор на  ПП ГЕРБ Владимир Тошев връчи членски карти на новоприети членове на партията"}
{"url": "http://www.focus-news.net/news/2017/06/13/2404623/rrotothemagartsiya-nashestvie-na-zmii-v-izmir-dva-dni-predi-zemetresenieto.html", "text": "Два дни преди земетресението с 6,1 по Рихтер, което вся паника по западното крайбрежие на Егейско море и на островите Лесбос, Хиос и Лимнос, Измир се е изпълнил със змии, пише вестник \"Рrotothema\", като се позовава на поста в една от социалните мрежи на бившата депутатка и журналистка Мелита Онур.\r\nПостът на Онур е публикуван в 13,30 ч. или два часа преди земния трус.\r\nСпоред Онур, подобно нещо е било наблюдавано само преди голямото земетресение в Истанбул през 1999 г.\r\nПревод и редакция: Мариела Русева", "date": "2017-06-13", "title": "\"Рrotothema\"(Гърция) - Нашествие на змии в Измир два дни преди земетресението"}
{"url": "http://www.focus-news.net/news/2017/06/13/2404631/pazardzhik-vitseprezidentat-iliyana-yotova-shte-poseti-s-slavovitsa-na-14-yuni.html", "text": "На 14 юни вицепрезидентът Илияна Йотова ще посети село Славовица, Община Септември, по повод 94-та годишнина от гибелта на Александър Стамболийски, съобщиха от прессекретариата на държавния глава. \r\nВицепрезидентът ще присъства на тържествената програма в село Славовица. От 21.15 часа Илияна Йотова ще произнесе слово и ще поднесе цветя пред бюст-паметника на Александър Стамболийски пред кметството на селото.", "date": "2017-06-13", "title": "Пазарджик: Вицепрезидентът Илияна Йотова ще посети с. Славовица на 14 юни"}
{"url": "http://www.focus-news.net/news/2017/06/13/2404628/afp-severna-koreya-osvobodi-zadarzhan-amerikanski-student.html", "text": "Северна Корея освободи 22-годишния американски студент Ото Уормбайър, излежаващ 15 годишна присъда тежък труд, след като бившият американски професионален баскетболист Денис Родман пристигна в Пхенян, предаде  AFP.\r\nПрес-секретарят на Държавния департамент на САЩ Хийтър Нойерт потвърди новините, че младият мъж освободен 18 месеца, след като бе задържан.  Виктор Турмаков", "date": "2017-06-13", "title": "AFP: Северна Корея освободи задържан американски студент"}
{"url": "http://www.focus-news.net/news/2017/06/13/2404613/premierat-boyko-borisov-ne-iskam-da-se-zabravya-nito-za-mig-che-turtsiya-e-nashiyat-partnyor-na-yuzhniya-flang-na-nato.html", "text": "Не искам да се забравя нито за миг, че Турция е нашият партньор на южния фланг на НАТО. Някак си това се забравя. Това заяви премиерът Бойко Борисов по време на брифинг след срещата с турския му колега Бенали Йълдъръм, предаде репортер на Агенция „Фокус“. „Много сме силни в изказванията си и в отрицанията, а в същото време трябва да си дадем ясна сметка как би изглеждал южният фланг на НАТО без Турция. Само на няколко десетки километри надолу се водят военни действия в този регион. Аз съм оптимист. Да, отношенията в момента са много зле, но когато съберем южния фланг на НАТО с взаимната изгода, с митническите споразумения, с дипломацията и това, което очаквам от външните министри, аз съм убеден, че ще се придвижим напред. Говоря от името на България, но съм убеден, че много колеги в Европа мислят по този начин“, заяви премиерът Борисов. По думите му икономиките на европейките държави и Турция са много свързани, което ги задължава да намерят нормалният тон за работа.", "date": "2017-06-13", "title": "Премиерът Бойко Борисов: Не искам да се забравя нито за миг, че Турция е нашият партньор на южния фланг на НАТО"}
{"url": "http://www.focus-news.net/news/2017/06/13/2404633/aktsenti-v-predavaneto-tova-e-balgariya-na-radio-fokus.html", "text": "Премиерът Бойко Борисов е на посещение в Турция, където се срещна с премиера Бинали Йълдъръм и с президента Реджеп Тайип Ердоган. И двете страни отчетоха факта, че взаимните отношения са стабилни. За коментар по темата сме поканили Георги Марков, народен представител от ГЕРБ и бивш конституционен съдия. С него ще обсъдим и мажоритарната избирателна система, която днес бе предмет на обсъждане в правната комисия в парламента.\r\nСвлачище се активизира преди дни в един от кварталите в град Пещера, като напука основите на 20 жилищни сгради, 3 от които са в почти критично състояние. Причините за свлачищните процеси са незаконната сеч от страна на местни роми в резерват „Купена“, както и високото ниво на подпочвените води в тази част на града. Повече за мерките, предприети от общинското ръководство в града, за състоянието на домакинствата към момента и за възможностите за трайно решаване на проблема ще чуем в интервю на Албена Жилекова от Радио „Фокус“ – Пазарджик с кмета на Пещера Николай Зайчев.\r\nКметът на Велико Търново Даниел Панов посрещна председателя на Председателството на Босна и Херцеговина Н. Пр. Младен Иванич. На едва 100 млн. евро годишно възлиза стокообменът между България и Босна и Херцеговина, каза Иванич и определи икономическите връзки между двете държави като не особено добри. Повече ще научим в репортажа на колегата Надежда Кръстева.\r\nТези и други интересни теми ще чуете в предаването „Това е България“ на Радио „Фокус“ в минутите от 18.00 до 21.00 часа, водещ – Цвета Лазаркова.", "date": "2017-06-13", "title": "Акценти в предаването „Това е България“ на Радио „Фокус“"}
{"url": "http://www.focus-news.net/news/2017/06/13/2404615/hurriyet-spored-redzhep-tayip-erdogan-referendumat-za-nezavisimostta-na-irakskite-kyurdi-ne-e-v-nichiy-interes.html", "text": "Според президента на Турция Реджеп Тайип Ердоган референдумът за независимост, който ще бъде свикан от Кюрдския автономен район в Северен Ирак няма да служи на ничий интерес и изрази съжаление за решението на властите в Ирбил, предаде  Hurriyet.\r\n„Заявлението за референдума на северните иракски власти ни натъжава дълбоко“, заяви Ердоган. „Крачка напред към независимостта на Северен Ирак е заплаха за териториалната цялост на Ирак и би била погрешна“, добави той.\r\nКюрдския автономен район обяви, че ще свика референдум за бъдещия си статут на 25 септември, предизвиквайки нови въпроси за и без това крехката регионална стабилност.\r\n„Бихме желали тези крачки да бъдат предприети в резултат на консултации. Винаги сме подкрепяли териториалната цялост на Ирак. Крачка в такъв критичен процес не служи на ничий интерес“, добави Ердоган. Виктор Турмаков", "date": "2017-06-13", "title": "Hurriyet: Според Реджеп Тайип Ердоган референдумът за независимостта на иракските кюрди „не е в ничий интерес“"}
{"url": "http://www.focus-news.net/news/2017/06/13/2404635/dzheyms-matis-ministar-na-otbranata-na-sasht-ne-pechelim-v-afganistan.html", "text": "Министърът на отбраната на САЩ Джейм Матис заяви, че страната не побеждава в Афганистан. Той добави, че в момента се изготвя нова стратегия за азиатската държава, която ще бъде оповестена в средата на юли, предаде Reuters.\r\n„Не печелим в Афганистан в момента. Ние ще поправим това колкото се може по-скоро“, заяви Матис по време на изслушване пред комисията за въоръжените сили на Сената на САЩ. Виктор Турмаков", "date": "2017-06-13", "title": "Джеймс Матис, министър на отбраната на САЩ: Не печелим в Афганистан"}
{"url": "http://www.focus-news.net/news/2017/06/13/2404638/pregled-na-mezhdunarodnite-novini-do-18-chasa-agentsiya-fokus.html", "text": "Популистката партия „Истински финландци“ се разцепи на две във вторник, броени дни, след като за неин лидер бе избран хардлайнерът Юси Хала-ахо.\r\nДвадесет от 37-те депутати от партията се оттеглиха, за да формират по-умерена фракция, наречена \"Нова алтернатива\", която \"е готова да обсъди присъединяването към правителството\", каза пред репортери Тийна Еловaара, заместник-председател на групата.\r\n***. Малко преди обед във вторник пред британската военна база „Дакелия“ на остров Кипър е избухнала експлозия, в резултат на която е пострадал полицейски служител.\r\nПо данни на местни медии взривът е предизвикан от граната, хвърлена срещу служителя от мотоциклетист.\r\nГоворителят на полицията Кристиян Грей заяви, че разследването е в ход и властите разглеждат инцидента като криминална проява.\r\n„Няма структурни щети по сградата, само счупени прозорци“, подчерта Грей.\r\n***. Гръцките власти обявиха извънредно положение на остров Лесбос след мощното земетресение, което отне живота на една жена и остави без дом повече от 800 души.\r\nТрус със сила от 6,1 по скалата на Рихтер във водите на Егейско море бе усетен силно на Лесбос, но също и в съседна Турция.\r\nПо данни на местните власти домовете на жителите на 12 села на острова са силно засегнати или унищожени от труса. По-голямата част от хората, чиито домове са пострадали, са настанени при роднини, в хотели или в съоръжения на военните.\r\nЗеметресението бележи втората криза, която връхлита острова през последните две години, след като стотици хиляди мигранти и бежанци, включително много избягали от войната в Сирия и Ирак, преминаха през Лесбос на път за Европа.\r\n***. Във вторник държавният глава на Турция Реджеп Тайип Ердоган осъди икономическата и политическа изолация на Катар като „нечовешка“ и противна на ислямските ценности.\r\n„Предприемането на действия за изолиране на страна във всички области е нехуманно и неислямско\", отбеляза Ердоган в телевизионен коментар към партията му.\r\nСаудитска Арабия, ОАЕ и Бахрейн прекратиха отношенията си с Катар на 5 юни, обвинявайки Доха в подкрепата на\" тероризма \". По-късно примерът им бе последван от Йемен, Египет, Либия и Малдивите.\r\n***. Македонският министър-председател Зоран Заев заяви, че министърът на външните работи Никола Димитров няма да обсъжда името на страната по време на посещението си в Атина.\r\n„Целта на посещението е да се възстановят добрите отношения между съседите, да се направи терен за по-чести срещи на високо равнище“, уточни Заев. \r\n***. Сръбският министър на външните работи Ивица Дачич заяви пред делегация на Парламентарната асамблея на НАТО, че страната следва политика на военен неутралитет и няма намерение да се присъединява към Алианса или към други военни съюзи.\r\n„Сътрудничеството с НАТО се провежда успешно чрез програмата „Партньорство за мир“, посочи Дачич. \r\n***. Министърът на отбраната на САЩ Джейм Матис заяви, че страната не побеждава в Афганистан. Той добави, че в момента се изготвя нова стратегия за азиатската държава, която ще бъде оповестена в средата на юли.\r\n„Не печелим в Афганистан в момента. Ние ще поправим това колкото се може по-скоро“, заяви Матис по време на изслушване пред комисията за въоръжените сили на Сената на САЩ.\r\n***", "date": "2017-06-13", "title": "Преглед на международните новини до 18  часа /Агенция “Фокус”/"}
{"url": "http://www.focus-news.net/news/2017/06/13/2404636/shumen-mlad-mazh-e-pochinal-sled-padane-ot-shestiya-etazh-na-zhilishtna-sgrada.html", "text": "Млад мъж е починал след падане от шестия етаж на жилищна сграда в града, съобщи за Радио „Фокус“ – Шумен д-р Атанас Атанасов, изп. директор на МБАЛ – Шумен. Младежът е приет днес следобед с тежък травматичен шок, съчетана травма и множество фрактури. „Веднага са започнати реанимационни дейности, но въпреки сериозните опити, с целия реанимационен потенциал на болницата, пациентът почина“, каза д-р Атанасов. Мъжът е скочил от апартамента си, който се намира на шестия етаж на жилищна сграда. Случаят е станал след 16.00 часа, като по-рано в продължение на няколко часа той е бил разубеждаван от психолог.\r\nИвелина ИВАНОВА", "date": "2017-06-13", "title": "Шумен: Млад мъж е починал след падане от шестия етаж на жилищна сграда"}
{"url": "http://www.focus-news.net/news/2017/06/13/2404637/middle-east-eye-katarski-biznesmen-shte-dokara-sas-samolet-4000-kravi-v-stranata-za-da-oblekchi-nalozhenata-ot-sauditska-arabiya-blokada.html", "text": "Катарският бизнесмен Мутац ал Хаят съобщи, че ще достави в страната си дарение в размер от 4000 крави, за да облекчи продоволствената криза, предизвикана от наложената от Саудитска Арабия блокада. Той посочи, че доставката на животните, всяко тежащо по 600 килограма, ще се извърши с 60 полета на самолети на „Катар Еъруейс“, пише  Middle East Eye.\r\n„Време е да работя за Катар“, заяви Ал Хаят. Катар е под блокада от Саудитска Арабия, ОАЕ, Бахрейн и Египет, които са прекъснали всички дипломатически и транспортни връзки с него, обвинявайки го, че спонсорира терористи. Единствената сухопътна граница на Катар – със Саудитска Арабия е прекъсната, което означава че хранителните запаси може да станат оскъдни.  \r\nДо миналата седмица по-голямата част от млякото в Катар идваше от Саудитска Арабия. Бизнесменът съобщи, че продукцията на мляко ще започне до края на месеца и ще удовлетворява около една трета от нуждите на страната. Той посочи, че последствията от блокадата върху ежедневния живот в Катар са ограничени.\r\n„Правителството работи здраво, за да няма негативни ефекти“, заяви Ал Хаят.  Виктор Турмаков", "date": "2017-06-13", "title": "Middle East Eye: Катарски бизнесмен ще докара със самолет 4000 крави в страната, за да облекчи наложената от Саудитска Арабия блокада"}
{"url": "http://www.focus-news.net/news/2017/06/13/2404640/futbol-arzhentina-pobedi-singapur-v-priyatelski-mach.html", "text": "Аржентина победи като гост Сингапур с 6:0 в приятелски футболен мач. \r\nНа мача, изигран на националния стадион в Сингапур попадения забиха Федерико Фасио в 25-тата минута, Карлос Корея в 31-ата, Алехандро Дарио Гомес в 60-тата, Леандро Паредес в 74-тата, Лукас Аларио в 90-тата и от Анхел Ди Мария в 93-тата", "date": "2017-06-13", "title": "Футбол: Аржентина победи Сингапур в приятелски мач"}
{"url": "http://www.focus-news.net/news/2017/06/13/2404641/vratsa-politseyski-ekipi-shte-podpomagat-trafika-na-vazlovi-krastovishta-v-grada.html", "text": "Община Враца, съвместно с Областна дирекция на МВР - Враца, сектор „Пътна полиция“ и Районно управление предприеха действия по управление на трафика в града във връзка със стартиралите усилени строително-ремонтни дейности на пътни участъци. По този повод екипи на полицията ще подпомагат движението при образуването на пътни тапи на възлови кръстовища в град Враца. Това обясниха на проведена пресконференция инж. Крум Горанов – ръководител звено „Воден цикъл“ към Община Враца, инж. Стефан Стефанов – гл. експерт „Транспортна и общинска инфраструктура“ и Янко Харалампиев – старши инспектор в „Пътен контрол“ при КАТ – Враца, съобщиха от пресцентъра на Община Враца.\r\n„Ремонтните дейности се извършват по основните улици в град Враца - бул. „Васил Кънчов“ и ул. „Христо Ботев“, което наложи, пътният трафик от и за ж.к. „Дъбника“ да бъде насочен по бул. „Мито Орозов“. Това от своя страна доведе до образуването на пътни тапи по време на интензивния поток на автомобили. Най-неврологичните места са: кръстовището на ул. „Стоян Заимов“ и бул. „Мито Орозов“, което към момента се регулира с работещ режим „светофар“, другият участък е кръстовището на бул. „Мито Орозов“ и ул. „Оборище“, обясни Янко Харалампиев.\r\nПоради ремонтни действия са блокирани още пътен възел между ул. „Христо Ботев“ и бул. „Васил Кънчов“, по известен като надлеза и другото място е кръстовище с кръгово движение между бул. „Васил Кънчов“ и ул. „Мито Орозов“, до бензиностанция Лукойл.\r\nКъм момента Община Враца заедно с ОД на МВР-Враца са предприели действия по управление на трафика. Движението по кръстовищата се осъществява със светофар и пътни знаци, като екипи на полицията също са разположени в тези райони и при необходимост ще се намесят да регулират пътния поток.\r\nСтарши инспектор Янко Харалампев обясни, че ако се премине изцяло на ръчен режим на управление и се облекчи движението по бул. „Мито Орозов“, респективно ще се образува задръстване в центъра на града, а по-опасно е, че по този начин ще се блокира и градският транспорт.\r\nИнж. Стефан Стефанов допълни, че пиковите часове, в които се образуват пътни тапи на посочените кръстовища са от 12:00 до 12:50 часа и от 17:00 до 17:50 часа, като след това се наблюдава освобождаване на пътните артерии и на трафика.\r\nРъководителят на звено „Воден цикъл“ към Община Враца инж. Крум Горанов поясни, че на ул. „Христо Ботев“ е създадена временна организация на движението и където са завършени ремонтните дейности по участъка е освободен маршрутът за преминаване на моторни - превозни средства. Той прикани гражданите да съдействат по време на работния процес  и да не паркират автомобили на улицата, тъй като възпрепятстват извършването на строително-ремонтните дейности.", "date": "2017-06-13", "title": "Враца: Полицейски екипи ще подпомагат трафика на възлови кръстовища в града"}
{"url": "http://www.focus-news.net/news/2017/06/13/2404644/burgas-zapochvat-arheologicheskite-prouchvaniya-na-krepostta-v-s-rusokastro-za-tazi-godina.html", "text": "Започват археологическите проучвания на крепостта в с. Русокастро за тази година, съобщи за Радио „Фокус“–Бургас Милен Николов, директор на Регионалния исторически музей в Бургас и ръководител на разкопките. Той обясни, че през лятото на 2017 година ще се проучва цитаделата. „Става въпрос за цитаделата на крепостта, за най-укрепеното място, където се е намирал дворецът на управителя, казармите на гарнизона - изобщо най-представителната част от крепостта. Очакваме да открием както движими находки, така и една прекрасно запазена архитектура“, обясни още Николов. Цитаделата е на площ около 2 дка. Същинските разкопки започват от утре и ще продължат през целия летния сезон.\r\nМиналата година е проучен централният вход с четири кули и допълнителна крепостна стена. „Тази година започваме с цитаделата, като идеята е максимално да се проучат площите до край, за да могат да бъдат проектирани за консервационно- реставрационни действия и експониране“, допълни още Николов.\r\nКрепостта в село Русокастро е най-голямата средновековна крепост в Южна България. Тя е разгърната на площ от 52 дка. Николов обясни, че първото укрепване е през 6 век. „Но през първата половина на 13 век, по времето на цар Иван Асен II цялата крепост е препланирана. Изградени са нови крепостни стени, кули. Крепостта е българска от първата половина на 13 век. Всичко в нея е добре запазено. Много елитни находки са открити“, допълни още археологът.\r\nОтпуснати са средства от Министерството на културата - 18 000 лева, Община Камено- 40 000 лева. Очаква се да се осигурят пари и от Националния исторически музей.\r\nМария РУСЕВА", "date": "2017-06-13", "title": "Бургас: Започват археологическите проучвания на крепостта в с. Русокастро за тази година"}
{"url": "http://www.focus-news.net/news/2017/06/13/2404639/premierat-boyko-borisov-balgariya-i-turtsiya-mogat-da-badat-etalon-za-dobrosasedstvo.html", "text": "България и Турция са две приятелски и съюзнически страни, които имат стабилни връзки, общи допирни точки и много добре изградени близки отношения. Ще развиваме тези отношения на ниво, което да е от полза за двата народа. Ще работим ефективно за просперитета на нашия регион. Това заяви министър-председателят на Турция Бинали Йълдъръм по време на съвместна пресконференция с премиера Бойко Борисов в резиденция Чанкая в Анкара, съобщиха от правителствената информационна служба. Йълдъръм поздрави Борисов и пожела успех на него и на българското правителство. \r\n„След Берлин и Париж, Анкара има своя знак – България е на границата между Европа и Азия. Европа е нашето европейско семейство, а Турция е нашият най-голям европейски съсед“, каза министър-председателят Борисов. Според него по време на българското председателство на Съвета на ЕС е важно да се положат усилия за нормализирането на отношенията между ЕС и Турция. „Това касае митническия съюз, Черноморското сътрудничество, огромните инвестиции, които Турция има в България. Убеден съм, че с всеобщи усилия можем да нормализираме този процес“, каза българският министър-председател и добави: „Можем да настояваме за добър тон между нашето семейство и нашия съсед. Трябва да си имаме доверие с Турция. Ако можем да го пренесем дори в част от европейските страни и колеги, това само ще е успех“. \r\nПремиерът Борисов беше категоричен, че България и Турция могат действително да бъдат еталон за добросъседство. Той изрази оптимизъм, че и колегите му в ЕС постепенно ще нормализират отношенията, като посочи значението на икономиката и огромния стокооборот между Турция и ЕС. \r\nБългарският министър-председател изрази удовлетворение, че по време на днешните разговори с турския премиер са намерили добро сближаване по редица теми, включително относно енергийните проекти.\r\nБорисов напомни също за огромния натиск на бежанския поток по границата. Той подчерта, че ниският натиск в момента се дължи на споразумението между Турция и ЕС и на усилията на Турция да задържа бежанците.\r\nПремиерът Йълдъръм напомни за опита за преврат през юни миналата година. „Европа реагира, бих казал, с мълчание, но Вие и България открито осъдихте тези действия, не се ограничихте само с това, но и в кратък период посетихте Турция и демонстрирахте солидарност с нашия народ, правителство и президент. Благодаря за тази ваша подкрепа“, изтъкна той.\r\nСпоред премиера Йълдъръм прави чест на министър-председателя Борисов откритото и приятелско отношение към българските граждани с турски произход.  „Вие сте подкрепа за тях и се явявате гарант и фактор, който ограничава крайни радикални действия“, добави той. \r\nТурският министър-председател също акцентира върху предстоящото българско председателство на Съвета на ЕС през 2018г, което по думите му е важно за европейската перспектива на Турция. „България до момента има принос към укрепване на регионалната стабилност и подкрепа за нас, надяваме се това да продължи и в бъдеще“, заяви Йълдъръм.", "date": "2017-06-13", "title": "Премиерът Бойко Борисов: България и Турция могат да бъдат еталон за добросъседство"}
{"url": "http://www.focus-news.net/news/2017/06/13/2404643/reuters-cheshkiyat-ministar-predsedatel-othvarli-iskaniyata-na-es-otnosno-kvotite-za-migranti.html", "text": "Министър-председателят на Чехия Бохуслав Соботка отхвърли стартираното от Европейската комисия дело срещу страната заради това, че не приема мигранти според плана за разпределението им по квоти, предаде  Reuters.\r\n„Европейската комисия сляпо настоява да продължи с тези нефункциониращи квоти, които намаляват вярата на гражданите във възможностите на ЕС и отхвърлят работещи и концептуални решения за мигранската криза“, заяви Соботка в свое официално заявление. Виктор Турмаков", "date": "2017-06-13", "title": "Reuters: Чешкият министър-председател отхвърли исканията на ЕС относно квотите за мигранти"}
{"url": "http://www.focus-news.net/news/2017/06/13/2404647/reks-tilersan-sasht-tryabva-da-rabotyat-s-drugite-za-da-otrezhat-dostapa-na-severno-koreya-za-gorivo.html", "text": "Държавният секретар на САЩ Рекс Тилърсън заяви, че страната трябва да работи с други държави, за да отреже достъпа на Северна Корея до петрола и обмисля налагането на вторични санкции към тези, които водят бизнес с КНДР, предаде Reuters.\r\n„Ние трябва да започнем работа с другите, за да отрежем на Северна Корея основни продукти като суров петрол, гориво и неща, които са по-лесни за следене“, заяви Тилърсън. Виктор Турмаков", "date": "2017-06-13", "title": "Рекс Тилерсън: САЩ трябва да работят с другите, за да отрежат достъпа на Северно Корея за гориво"}
{"url": "http://www.focus-news.net/news/2017/06/13/2404646/milena-katranitsova-obshtina-bregovo-24-000-lv-sa-sredstvata-ot-obshtinskiya-byudzhet-za-remont-na-ulitsi-v-obshtinata.html", "text": "24 000 лв. са средствата от общинския бюджет за ремонт на улици в Община Брегово, каза за Радио \"Фокус\" – Видин Милена Катраницова, експерт в общинската администрация. Тя посочи, че 3 000 лв. за отделени за улиците в село Гъмзово, за ремонти на улиците в селата Косово и Ракитница ще бъдат инвестирани по 4 000 лв., 13 000 лв. са средствата от общинския бюджет за ремонт на улици в Брегово. “Със собствени средства ще се извърши освежаване на пешеходните пътеки пред учебните заведения и детските градини, подмяна на откраднатите пътни знаци и указателни табели, освежаване на хоризонталната пътна маркировка в населените места”, каза Катраницова. Тя допълни, че това са част от мерките, които Община Брегово предприема за намаляване на пътните произшествия.\r\nАнна ЛОЗАНОВА", "date": "2017-06-13", "title": "Милена Катраницова, Община Брегово: 24 000 лв. са средствата от общинския бюджет за ремонт на улици в общината"}
{"url": "http://www.focus-news.net/news/2017/06/13/2404648/fehtovka-paolo-pitso-specheli-evropeyskoto-parvenstvo-po-fehtovka-kategoriya-shpagi.html", "text": "Италианецът спечели Европейското първенство по фехтовка в Тбилиси категория шпаги, предаде  Спорт Экспресс. \r\nНа финала той победи французина Яник Борел. Бронзов медалист стана руснакът Сергей Ходос. Виктор Турмаков", "date": "2017-06-13", "title": "Фехтовка: Паоло Пицо спечели Европейското първенство по фехтовка категория шпаги"}
{"url": "http://www.focus-news.net/news/2017/06/13/2404645/ekathimerini-gratskoto-pravitelstvo-saobshti-che-shte-vazstanovi-postradalite-ot-zemetresenieto-rayoni-na-stranata.html", "text": "Министърът на инфраструктурата на Гърция Христос Спиртис, заяви, че правителството ще възстанови районите, опустошени от земетресението в Егейско море, предаде  Ekathimerini.\r\nВластите ще изпратят екип от 80 инженери от министерството, които ще оценят щетите. Около 75% от сградите на най-тежко пострадалото село Виса на остров Лесбос са понесли щети. \r\nНа острова бе обявено състояние на извънредно положение.  Виктор Турмаков", "date": "2017-06-13", "title": "Ekathimerini: Гръцкото правителство съобщи, че ще възстанови пострадалите от земетресението райони на страната"}
{"url": "http://www.focus-news.net/news/2017/06/13/2404649/ep-evrodeputatite-obsazhdat-izteglyaneto-na-sasht-ot-parizhkoto-sporazumenie-za-klimata.html", "text": "В сряда евродепутатите ще разискват решението на президента на САЩ Доналд Тръмп да оттегли страната от споразумение на ООН относно климата от 2015 г, предаде  Информационното бюро на Европейския парламент в България.. \r\nРешението на президента на САЩ Доналд Тръмп беше критикувано и преди от европейски законодатели. Те обявиха, че Европейският съюз ще изпълни своите задължения и ще придвижи свое собствено законодателство относно климатичните промени. \r\nСъщо в сряда Парламентът ще гласува законодателство за изпълнение на Парижкото споразумение, като намали емисиите на селското стопанство, транспорта, строителството и отпадъците с 30% до 2030 г.", "date": "2017-06-13", "title": "ЕП: Евродепутатите обсъждат изтеглянето на САЩ от Парижкото споразумение за климата"}
{"url": "http://www.focus-news.net/news/2017/06/13/2404652/nimh-utre-shte-bade-predimno-slanchevo-no-v-sledobednite-chasove-shte-se-razviva-kupesto-dazhdovna-oblachnost-i-na-mesta-shte-prevali.html", "text": "През нощта ще бъде предимно ясно, с временни увеличения на облачността над Северна България. Утре ще бъде предимно слънчево, но в следобедните часове ще се развива купеста и купесто-дъждовна облачност и на места привечер и през нощта срещу четвъртък ще има превалявания придружени с гръмотевици. Това съобщи за Агенция \"Фокус\" Георги Цеков - дежурен синоптик в Националния институт по метеорология и хидрология (НИМХ) към БАН. Ще продължи да духа слаб до умерен северозападен вятър. През деня отново ще е горещо с максимални температури между 28° и 33°. Атмосферното налягане няма да се промени съществено – около и малко по-ниско от средното за месеца. \r\nНад Черноморието ще преобладава слънчево време, с временни увеличения на облачността, по-съществени в следобедните часове и вечерта, когато на места, главно по северното крайбрежие, краткотрайно ще превали. Ще духа слаб север-северозападен вятър. Максималните температури ща са от 24° по северния до 29° на места по южния бряг. Температурата на морската вода е 19-21°. Вълнението на морето ще бъде 2-3 бала, като привечер ще отслабне.\r\nНад планините ще е предимно слънчево, но в следобедните часове облачността ще се увеличи и на места ще превали и прегърми. Ще духа умерен, в сутрешните часове – временно силен север-северозападен вятър. Максималната температура на височина 1200 метра ще е около 21°, на 2000 метра – около 13°.\r\nВ четвъртък по-значителни увеличения на облачността и на отделни места краткотрайни валежи с гръмотевици ще има в южните и източните райони. Температурите ще са с 2-3 градуса по-ниски. Вятърът ще е слаб, от северозапад, в източните райони – от север. В петък ще бъде предимно слънчево, с развитие на купеста облачност след обяд. В събота преди обяд ще има и слънчеви часове, но отново ще се създадат условия за развитие на купесто-дъждовна облачност и краткотрайни валежи. Временно ще се усили северозападният вятър и с него ще започне понижение на температурите.", "date": "2017-06-13", "title": "НИМХ: Утре ще бъде предимно слънчево, но в следобедните часове ще се развива купесто-дъждовна облачност и на места ще превали"}
{"url": "http://www.focus-news.net/news/2017/06/13/2404650/ep-evrodeputatite-ochertavat-prioriteti-za-predstoyashtiya-evropeyski-savet.html", "text": "В сряда от 10.00 ч. българско време евродепутатите ще очертаят своите приоритети относно предстоящия Европейския съвет на 22 – 23 юни, предаде  Информационното бюро на Европейския парламент в България.  \r\nМиграцията, сигурността и отбраната ще бъдат основните акценти в дневния ред на срещата на върха. По време на дебата от 10.00 ч. в сряда с председателя на Европейската комисия Жан-Клод Юнкер и малтийския министър Хелена Дали, която ще представлява Съвета, вероятно ще бъдат засегнати и преговорите за Брекзит. \r\nОще през май Парламентът призова страните членки от ЕС да изпълнят поетите си задълженията и да ускорят преместването на бежанци, като с приоритет са децата, които пътуват без придружители. Евродепутатите също така искат амбициозна реформа на общата европейска система за предоставяне на убежище на лицата, търсещи закрила. \r\nЕвродепутатите подкрепят последователното сътрудничество в областта на отбраната между страните от ЕС, като ги призовават да покажат ясен политически ангажимент, увеличат инвестициите си, обменят повече информация, обединяват ресурси и създават синергии на равнище ЕС  за по-добра защита на европейските граждани. \r\nПървият приоритет в преговорите за Брекзит е опазването на правата на ЕС, живеещи във Великобритания, и на британските граждани, живеещи в други държави от ЕС.", "date": "2017-06-13", "title": "ЕП: Евродепутатите очертават приоритети за предстоящия Европейски съвет"}
{"url": "http://www.focus-news.net/news/2017/06/13/2404634/zoran-zaev-nikola-dimitrov-nyama-da-razgovarya-v-atina-za-imeto-na-makedoniya.html", "text": "Македонският министър-председател Зоран Заев заяви, че министърът на външните работи Никола Димитров няма да обсъжда името на страната по време на посещението си в Атина, предаде македонската телевизия „ТВ 21“.\r\n„Целта на посещението е да се възстановят добрите отношения между съседите, да се направи терен за по-чести срещи на високо равнище“, уточни Заев.  Виктор Турмаков", "date": "2017-06-13", "title": "Зоран Заев: Никола Димитров няма да разговаря в Атина за името на Македония"}
{"url": "http://www.focus-news.net/news/2017/06/13/2404632/shumen-mbal-e-izvarshila-nadlimitna-deynost-za-blizo-80-000-leva-prez-mesets-may.html", "text": "През месец май в МБАЛ - Шумен са извършени дейности по оказване на болнична медицинска помощ по договори с НЗОК, надхвърлящи определените месечни лимити в приложенията към тях. Това съобщиха от лечебното заведение. Извършените медицински дейности над лимита са на обща стойност 79 681 лева. Отхвърлени за заплащане са 109 клинични пътеки на обща стойност 71 276 лева, 10 амбулаторни процедури на обща стойност 3 600 лева и 20 клинични процедури на пациенти на обща стойност 4 805 лева. Лекуваните пациенти са със сърдечно-съдови заболявания, болести на дихателната система, неврологични заболявания, заболявания предизвикващи остър хирургичен корем, травми, бременност с повишен риск, гинекологични заболявания, обструкция на пикочните пътища, инфекциозни болести, възпалителни ставни заболявания, отравяния, очни болести, болести на ушите, носа и гърлото, заболявания изискващи физиотерапия и рехабилитация и др. \r\nЗа голяма част от пациентите „МБАЛ - Шумен” е единственото лечебно заведение в областта с отделение по конкретната специалност с необходимото ниво на компетентност, специалисти и апаратура за лечение на заболяването им. Повечето случаи са спешни състояния или такива изискващи интензивно лечение, при които се налага незабавен прием в лечебно заведение за болнична помощ. Останалата част са случаи на пациенти, записани в листа за планов прием, при които отлагането създава риск от влошаване на състоянието им и нарушава качеството им на живот. \r\nЛечебното заведение е подало заявления до Надзорния съвет на НЗОК и до РЗОК - Шумен за корекция на стойностите определени в договорите и заплащане на случаите на оказана болнична помощ в полза на здравноосигурените лица. Поискано е съдействие от синдикатите за решаване на проблема с неразплатените средства от представителите им в Надзорния съвет на НЗОК.", "date": "2017-06-13", "title": "Шумен: МБАЛ е извършила надлимитна дейност за близо 80 000 лева през месец май"}
{"url": "http://www.focus-news.net/news/2017/06/13/2404656/plovdiv-50-novi-peyki-sa-montirani-v-mezhdublokovi-prostranstva-v-rayon-iztochen.html", "text": "50 нови пейки са монтирани в междублокови пространства в район „Източен“. Това съобщи за Радио „Фокус“ – Пловдив кметът на район „Източен“ Николай Чунчуков. Те са поставени в различни зони, като приоритетно се монтират там, където има изразено желание от страна на гражданите. Районният кмет отбеляза, че е изготвена и капиталовата програма на администрацията. Предстои да се започнат дейности по изграждане на детска площадка на улица „Преспа“ 6, каза още кметът на район „Източен“ Николай Чунчуков.\r\nКристиян ГАРОВ", "date": "2017-06-13", "title": "Пловдив: 50 нови пейки са монтирани в междублокови пространства в район „Източен“"}
{"url": "http://www.focus-news.net/news/2017/06/13/2404651/vitsepremierat-ekaterina-zaharieva-se-sreshtna-s-turskiya-vanshen-ministar-mevlyut-chavushoglu.html", "text": "Заместник министър-председателят по правосъдната реформа и министър на външните работи Екатерина Захариева се срещна с турския министър на външните работи Мевлют Чавушоглу в резиденцията „Чанкая” в Анкара, съобщават от пресцентъра на МВнР.\r\nЗахариева е част от българска правителствена делегация, водена от премиера Бойко Борисов.\r\nПо време на разговора Захариева и Чавушоглу обсъдиха въпроси, свързани както с двустранните отношения, така и с региона. Българската страна изтъкна, че Турция е ключов партньор в области като миграцията, сигурността и борбата с тероризма. Захариева оцени високо приноса на югоизточната ни съседка за справяне с миграционния натиск и изрази очакване доброто сътрудничество в тази сфера да бъде задълбочено още повече.\r\nДвамата първи дипломати изтъкнаха, че двустранните отношения трябва да се развиват на принципите на добросъседство, взаимно доверие, както и зачитане на националните интереси на двете държави. \r\nОтчетен бе и ръстът от 1,7% на стокообмена, който за 2016 г. възлиза на 3,5 млрд. евро. Износът ни за Турция е на стойност 1,9 млрд. евро, а вносът – 1,6 млрд. евро.", "date": "2017-06-13", "title": "Вицепремиерът Екатерина Захариева се срещна с турския външен министър Мевлют Чавушоглу"}
{"url": "http://www.focus-news.net/news/2017/06/13/2404657/reuters-reks-tilarsan-zayavi-che-raboti-za-stabilnostta-na-otnosheniyata-mezhdu-sasht-i-rusiya.html", "text": "Държавният секретар на САЩ Рекс Тилърсън заяви, че отношенията с Русия са на историческия си минимум и администрацията се старае да ги стабилизира, предаде  Reuters.\r\nПо време на изслушване пред конгреса относно санкциите спрямо Русия  Тилърсън заяви, че „имаме огромен брой трудни въпроси с руснаците“. „Отношенията ни са в исторически минимум и се влошават допълнително. Целта ни е да стабилизираме това“, посочи той.\r\n„Ние работим в няколко сфери, за да видим дали ще можем да  установим основа за повторното установяване на някакви работещи отношения с руското правителство, които да са в наш интерес. Усилията се предприемат особено по отношение на Сирия“, заяви държавният секретар.  Виктор Турмаков", "date": "2017-06-13", "title": "Reuters: Рекс Тилърсън заяви, че работи за стабилността на отношенията между САЩ и Русия"}
{"url": "http://www.focus-news.net/news/2017/06/13/2404653/veliko-tarnovo-vazstanoveno-e-dvizhenieto-prez-prohod-republika-pri-s-balkantsi.html", "text": "Възстановено е движението през проход \"Република\", при с. Балканци. Това съобщиха от пресцентъра на Агенция \"Пътна инфраструктура\".", "date": "2017-06-13", "title": "Велико Търново: Възстановено е движението през проход \"Република\", при с. Балканци"}
{"url": "http://www.focus-news.net/news/2017/06/13/2404658/yambol-oblastnata-komisiya-po-bezopasnost-na-dvizhenieto-predpriema-novi-merki-za-obezopasyavane-na-patishtata.html", "text": "Областната комисия по безопасност на движението в Ямбол предприема нови мерки за обезопасяване на пътищата в няколко населени места, съобщиха от Областна администрация – Ямбол. Става дума за селата Веселиново, Кукорево, Могила, Окоп. След оглед на експерти от няколко институции на място и разгледани конкретните искания на кметовете на населените места се стигна до конкретните мерки и решения на поставените проблеми. Специалистите считат, че в урбанизираната територия на с. Кукорево на републикански път III- 5304 има изградена повдигната пешеходна пътека в участъка с най-голям пешеходен поток и няма необходимост от изграждане на нови неравности. За намаляване на скоростта в селото ще бъдат поставени допълнителни знаци насочващи вниманието за наличие на пешеходци.  Във връзка с искането за възстановяване на липсващи пътни знаци и пътна маркировка в участъка при с. Веселиново, община Тунджа мерките, които се предприемат са пешеходна пътека с хоризонтална маркировка в зоната на автобусните спирки и търговските обекти в урбанизираната територия. Пешеходната пътека ще бъде сигнализирана с необходимата вертикална сигнализация. За ограничаване на скоростта на движението по републикански път I -7 „Петолъчката – Могила – Окоп“ в урбанизираната територия на с. Могила е предвидено поставяне на напречна шумна маркировка в зоната на кръстовището на републиканския път с улица за кметството. При необходимост ОПУ ще монтира и знак А 21. Искането на кмета на с. Окоп, община „Тунджа“ към комисията бе свързано с обновяване на метална автобусна спирка на път I -7 до входа на селото и освежаване на пешеходна пътека в същия район. Проверката на експертите показа, че спирката е общинска собственост и касае община „Тунджа“, а що се отнася до пешеходната зона тя ще бъде обновена от ОПУ Ямбол.\r\nОбластният управител Димитър Иванов  поиска ангажимент от комисията и  от останалите институции относно скорошен трагичен инцидент на главен път І-7  в района на с. Каравелово. Става дума за настъпилото ПТП с три жертви. Областният управител категорично поиска поставянето на допълнителни пътни знаци, обозначаващи тази част от пътя като опасен участък, ограничаване на скоростта, както  и изсичане на дърветата  и храстите  от двете страни на пътя и отклонението.", "date": "2017-06-13", "title": "Ямбол: Областната комисия по безопасност на движението предприема нови мерки за обезопасяване на пътищата"}
{"url": "http://www.focus-news.net/news/2017/06/13/2404655/dzheyms-matis-talibanite-se-nadigat-v-afganistan.html", "text": "Министърът на отбраната на САЩ Джеймс Матис заяви, че талибаните в Афганистан се надигат и добави, че САЩ „не печелят“ в страната, предаде  AFP.\r\n„Миналата година бе добра за талибаните. Те се опитват и тази да им е добра“, заяви Матис по време на изслушване пред Сената. „Смятам, че в момента врагът се надига“, добави той.\r\nПо-рано той заяви, че „САЩ не печелят в Афганистан. Ние ще поправим това колкото се може по скоро“.  Виктор Турмаков", "date": "2017-06-13", "title": "Джеймс Матис: Талибаните се надигат в Афганистан"}
{"url": "http://www.focus-news.net/news/2017/06/13/2404654/georgi-markov-gerb-poseshtenieto-na-premiera-boyko-borisov-v-turtsiya-e-mnogo-vazhno-tay-kato-ochevidno-evropa-ne-mozhe-sama-da-se-spravi-s-migratsionniya-natisk-bez-pomoshtta-na-sasedkata-ni.html", "text": "Посещението на премиера Бойко Борисов в Турция е много важно, тъй като очевидно Европа не може сама да се справи с миграционния натиск, без помощта на съседната ни държава. Това каза в интервю за Радио „Фокус“ Георги Марков, народен представител от ГЕРБ и бивш конституционен съдия.\r\n„Въпросът не е приключил с т.нар. мигрантска вълна, както и острите отношения в момента в Брюксел между Жан-Клод Юнкер и Франс Тимерманс с правителствата на Вишеградската четворка – Полша, Чехия, Словакия и Унгария. Те са категорични, че няма да приемат нито един мигрант от т.нар. квоти. Това е много важна тема за напред, тъй като Виктор Орбан е символът на европейските граждани в опазването на християнството в Европа“, допълни Георги Марков. \r\nТой каза още, че темата за миграцията ще стои с пълна сила и непрекъснато ще се подновява. „Тези атентати в Западна Европа вселяват вече страх в населенията на Полша, Унгария, Чехия и Словакия“, допълни Марков.", "date": "2017-06-13", "title": "Георги Марков, ГЕРБ: Посещението на премиера Бойко Борисов в Турция е много важно, тъй като очевидно Европа не може сама да се справи с миграционния натиск, без помощта на съседката ни"}
{"url": "http://www.focus-news.net/news/2017/06/13/2404660/nikolay-zaychev-kmet-na-peshtera-osnovnata-prichina-za-aktiviziraneto-na-poslednoto-svlachishte-v-peshtera-se-dalzhi-na-nezakonnata-sech-v-rezervat-kupena.html", "text": "Основната причина за активизирането на последното свлачище в Пещера, което засегна около 20 къщи в един от кварталите в града се дължи на незаконната сеч от страна на роми в резерват „Купена“, каза за Радио „Фокус“ – Пазарджик Николай Зайчев, кмет на община Пещера. По думите му изсичането на част от горския масив става причина водата, която се стича, да не може да бъде овладяна и вкарана в канализацията на града. „От много години този проблем остана нерешен, въпреки преките усилия и на жандармерията от Пловдив и нашите усилия като община. Незаконната сеч става причина за свлачищните процеси около Пещера“, уточни Зайчев. Той каза също, че е сформирана комисия, която е направила оглед на засегнатите къщи, изготвила е протокол и препоръки за справяне с проблема. Общината реализира проект и по укрепването на още 3 свлачища, който се финансира от Междуведомствената комисия по бедствия и аварии на стойност 1 200 000 лева.\r\nАлбена ЖИЛЕКОВА", "date": "2017-06-13", "title": "Николай Зайчев, кмет на Пещера: Основната причина за активизирането на последното свлачище в Пещера се дължи на незаконната сеч в резерват „Купена“"}
{"url": "http://www.focus-news.net/news/2017/06/13/2404663/veliko-tarnovo-obrazovatelen-proekt-na-stoynost-nad-765-hilyadi-leva-realizira-obshtina-svishtov.html", "text": "Образователен проект на стойност над 765 хиляди лева реализира Община Свищов. Дейностите обхващат две училища в града – СУ „Цветан Радославов“ и ОУ „Филип Сакеларевич“. Това обясни в предаването „Добре дошли в Свищов“ на Радио „Фокус“ – Велико Търново Стоян Парашкевов, директор Дирекция „Управление на проекти и европейски оси“ в Общината. Той уточни, че финансирането се осигурява по Оперативна програма „Наука и образование за интелигентен растеж” 2014-2020 г.  и е безвъзмездна помощ без собствено участие. „Проектът е насочен за подобряване образователната среда и осигуряване на благоприятни образователни възможности за всеки един подрастващ от две свищовски училища – СУ „Цветан Радославов“ и ОУ „Филип Сакеларевич“. В двете училища вече бяха създадени 29 клуба за различни интереси. В тях вече са включени всички деца, които изявяват желание. Клубовете са разностранни – от информационни технологии до спорт и народни танци. По проекта е осигурено абсолютно цялото оборудване, както и необходимите материали и екипи, които ще са нужни на децата“, коментира още Стоян Парашкевов. По думите му в условията за изпълнение има и такова за интеграция на учениците, произхождащи от етническите малцинства да се изградят като пълноценни граждани и да постигнат успешна професионална, социална и личностна реализация. Проектът обхваща 531 деца от 1-ви до 12-ти клас. Идеята е да бъдат включени и учениците, които ще постъпят в двете училища през следващите две години.\r\nЛуиза ТРАНЧЕВА", "date": "2017-06-13", "title": "Велико Търново: Образователен проект на стойност над 765 хиляди лева реализира Община Свищов"}
{"url": "http://www.focus-news.net/news/2017/06/13/2404642/tereza-mey-velikobritaniya-se-nuzhdae-ot-edinstvo-pred-predizvikatelstvata-na-brekzit-i-na-sigurnostta.html", "text": "Британският министър-председател Тереза Мей заяви, че страната се нуждае от единство, за да се справи с предизвикателствата на напускането на Европейския съюз и поддържането на сигурността след скорошните ислямистки нападения, предаде Reuters.\r\n„Докато се сблъскваме с идващите предизвикателства, нека бъдем заедно в дух на национално единство, за да предпазим нашата страна и да изградим по-силно, по-справедливо и по-богато бъдеще за всеки, във всяка част на Великобритания“, заяви Тереза Мей по време на своя реч пред парламента. Виктор Турмаков", "date": "2017-06-13", "title": "Тереза Мей: Великобритания се нуждае от единство пред предизвикателствата на Брекзит и на сигурността"}
{"url": "http://www.focus-news.net/news/2017/06/13/2404662/tass-irak-se-obyavi-sreshtu-ogranichitelnite-merki-po-otnoshenie-na-katar.html", "text": "Министър-председателят на Ирак Хайдер ал Абади се обяви срещу блокадата на Катар, въведена от редица арабски държави, предаде ТАСС, позовавайки се на местни медии.\r\n„Ирак е срещу блокадата на която и да е държава от региона, дори и да не съгласна срещу политиката ѝ“, заяви Ал Абади. Той потвърди, че ще замине на 14 юни в Саудитска Арабия, но посочи, че това посещение „не е свързано с кризата в Персийския залив“. \r\nПо-рано министър-председателят заяви, че правителството му не е част от спора, възникнал между Катар и другите държави от региона и че ще запази добри отношения с всички.  Виктор Турмаков", "date": "2017-06-13", "title": "ТАСС: Ирак се обяви срещу ограничителните мерки по отношение на Катар"}
{"url": "http://www.focus-news.net/news/2017/06/13/2404630/tehran-times-spored-iranskiya-vanshen-ministar-sauditska-arabiya-podkrepya-terorizma-po-granitsite-na-iran.html", "text": "Иранският външен министър Мохамад Джавад Зариф заяви, че Иран притежава разузнавателни данни, че Саудитска Арабия е активно замесена в дейности, подкрепящи тероризма по източните и западните граници на Иран, пише   Tehran Times.\r\n„Имаме разузнавателни данни, че Саудитска Арабия е активно замесена в подпомагането на терористични групи“, заяви Зариф. \r\nМесец преди терористичния акт в Техеран от началото на юни, отнел живота на 17 души престолонаследникът на Саудитска Арабия Мохамед бин Салман заяви, че страната му „няма да чака битката да се води на нейна територия, а ще работим битката да бъде в Иран“. \r\nЗариф посочи, че подобни думи са „пряка заплаха и наистина опасна провокация“. Виктор Турмаков", "date": "2017-06-13", "title": "Tehran Times: Според иранския външен министър Саудитска Арабия подкрепя тероризма по границите на Иран"}
{"url": "http://www.focus-news.net/news/2017/06/13/2404661/predstoyashti-sabitiya-v-stranata-za-14-yuni-agentsiya-fokus.html", "text": "***\r\nОт 11.00 часа в Гербовата зала на „Дондуков“ 2 президентът Румен Радев ще приеме Димитър Бербатов и Луиш Фиго. Двамата са организатори на благотворителния мач \"All Stars 2017\", по време на който футболните звезди на Луиш Фиго с All Stars ще играят срещу звездите на Димитър Бербатов с United Stars. \r\n***\r\nОт 20.30 часа вицепрезидентът Илияна Йотова ще посети село Славовица, Община Септември, по повод 94-та годишнина от гибелта на Александър Стамболийски. Вицепрезидентът ще присъства на тържествената програма в селото, а от 21.15 часа Илияна Йотова ще произнесе слово и ще поднесе цветя пред бюст-паметника на Александър Стамболийски пред кметството на селото.\r\n***\r\nОт 09.00 часа ще се проведе заседание на Народното събрание.\r\n***\r\nОт 10.00 часа ще се проведе заседание на Министерски съвет. \r\n***\r\nВ Гранитна зала на Министерски съвет министърът на младежта и спорта Красен Кралев и зам.-министърът на труда и социалната политика Зорница Русинова ще подпишат договор за предоставяне на безвъзмездна финансова помощ по проект „Национална система за планиране, мониторинг и отчет на изпълнението на младежките политики“. \r\n***\r\nОт 08.30 часа на бул. Дондуков 1, за началото на заседанието на Министерски съвет, когато международната природозащитна организация WWF ще внесе с арт акция първите 100 000 подписа, събрани в световна кампания за спасяването на Национален парк \"Пирин\" и изпратени директно до премиера Бойко Борисов.\r\n***\r\nОт 09.30 часа в Специализирания наказателен съд ще се гледа делото срещу Николай В., Георги Ж., Илиян И., Юрий В. за образуване и ръководене на организирана престъпна група. \r\n***\r\nОт 09.30 часа в Специализирания наказателен съд ще се гледа делото срещу Красимир М. и Анатоли Т. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще се състои дискусия на тема „Права на жените vs. десeн популизъм. Нови инструменти за развитие на демократичните и социални ценности\".\r\n***\r\nОт 10.00 часа в Специализирания наказателен съд ще се гледа делото срещу Ваньо В., Живко Б. и Илия И. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА Българската платформа към Европейското женско лоби и Фондация „Фридрих Еберт“ - Бюро България ще се проведе дискусия на тема: \"Права на жените vs. десeн популизъм. Нови инструменти за развитие на демократичните и социални ценности\".\r\n***\r\nОт 11.00 часа социалисти от столичните организации в \"Красно село\" и „Триадица“ ще отбележат годишнина от рождението на основателя на българското социалистическо движение в къщата-музей на Благоев в София (ул. \"Лайош Кошут\" №34). В събитието ще вземат участие заместник-председателите на Градския съвет на БСП проф. Ваня Добрева и Христо Проданов, който е и депутат от \"БСП за България\", и общинският съветник и председател на РС на БСП в \"Красно село\" Николай Николов.\r\n***\r\nОт 12.00 часа пред НДК - между Билетния център и Моста на влюбените, Христо Стоичков ще представи лично новата си книга „Как да печелим във футбола: 88 съвета от номер 8\".\r\n***\r\nОт 13.30 часа 6 състав на СГС ще гледа делото срещу Георги Л., Милен А., Емир М. (въоръженият грабеж, при който стреляха по бивш полицай (чл. 115-118 НК)).\r\n***\r\nОт 13.30 часа в Военномедицинска академия ще отбележи Световния ден на кръводарителя с Ден на отворените врати в Центъра по трансфузионна хематология. \r\n***\r\nОт 14:00 часа в Големия салон на БАН ще се проведе научна сесия по повод 100-годишнината от рождението на акад. Богдан Куртев, отдаден учен, учител на поколения химици и първи директор на Института по органична химия с Център по фитохимия – БАН от неговото създаване през 1960 г. до 1988 г.\r\n***\r\nОт 14.00 часа в парка на двореца „Врана” ще бъде проведен фехтовален турнир по случай 80 години от рождението на Н. В. Цар Симеон II.\r\n***\r\nОт 15.00 часа, в сградата на парламента, на редовно заседание на Комисията по въпросите на децата, младежта и спорта към 44-то Народно събрание ще се проведе представяне на доклада „Бележник: Какъв е средният успех на държавата в грижите за децата?“ на Национална мрежа за децата.\r\n***\r\nОт 18.00 часа в Института за етнология и фолклористика с Етнографски музей при БАН ще бъде открита изложбата „Образци на великолепието – азербайджанско народно изкуство“, посветена на 25-годишнината от установяването на дипломатически отношения между Република Азербайджан и Република България.   \r\n***\r\nОт 18.30 часа пред Съдебната палата ще се проведе Марш за европейско правосъдие. \r\n***\r\nОт 19.00 часа в Литературния клуб на Столична библиотека официално ще бъде представена пред софийската общественост новата стихосбирка на Петър Чухов „АДdicted”.\r\n***\r\nОт 19.00 часа в Галерия за фотография Synthesis ще се състои уъркшоп на Моника Фишбейн на тема „Национална идентичност“. \r\n***\r\nОт 19.00 часа пред затворената алея в столичния квартал „Дружба\" 2 ще се проведе 11-ти протест на жители на квартала с искане за оставка на кмета на район „Искър\" - Ивайло Цеков.\r\n***\r\nОт 20.00 часа на Националния стадион „Васил Левски” ще излязат в зрелищен двубой един срещу друг Димитър Бербатов с United Stars срещу Луиш Фиго с All Stars.\r\n***\r\nОт 10.00 часа в зала 101 в сградата на Община Благоевград ще бъдат отворени ценовите оферти на допуснатите участници в открита процедура за възлагане на обществена поръчка с предмет: „Изпълнение на Инженеринг - проектиране и изпълнение на СМР, етап VI – ти - 10 обособени позиции във връзка с реализацията на Националната програма за енергийна ефективност на многофамилните жилищни сгради на територията на община Благоевград. \r\n***\r\nОт 10.30 часа във фоайето на Регионален исторически музей – Благоевград ще се проведе „Лятна детска музейна школа“ за деца на възраст между 6 и 13 години. \r\n***\r\nВ 17,00 часа в парк „Бачиново“ край Благоевград ще се проведе Еко арт фестивал на съвременното изкуство.\r\n***\r\nОт 10.00 часа на остров Света Анастасия ще се проведе учебно занятие за евакуация на туристи.\r\n***\r\nОт 19.00 часа в Летния театър ще се представи спектакълът на ТФ\"Петлите\" \"Една отворена врата\".\r\n***\r\nВ Гранд хотел \"Приморец\" ще се проведе Facility Management Innovation forum.\r\n***\r\nОт 18.00 до 19.30 часа пред Окръжен съд – Варна ще се проведе Граждански марш за европейско правосъдие - част II.\r\n***\r\nОт 11.00 часа в Заседателната зала на Община Враца ще се проведе пресконференция, по повод предстоящия Националния фолклорен събор „Леденика“. \r\n***\r\nОт 10.00 часа в Малката зала на МОБАЛ „Д-р Ст. Черкезов” ще се проведе пресконференция по повод  Международния ден на доброволния и безвъзмездния кръводарител.\r\n***\r\nОт 13.00 часа в голяма зала на МДТ „Константин Кисимов“ ще бъде представен „Четиримата близнаци“ – детски мюзикъл.\r\n***\r\nОт 13.00 часа в ДКС „Васил Левски” ще започне Турнир за Световната купа по хандбал “2nd Men’s Emerging Challenge Championship” – четири срещи от групи „А” и „Б”.\r\n***\r\nОт 14.00 часа в зала 314 на Областна администрация Велико Търново ще се проведе пресконференцията по повод обявяването на фотоконкурс „Преоткрий родния край“, организиран от Областно сдружение на кметовете и кметските наместници на населени места в Област Велико Търново, с партньорството на Експедиция „Преоткрий България“.\r\n***\r\nОт 20.30 часа в Летния театър при НЧ „Братя Грънчарови-2002” ще се проведе „Разходка по Бродуей“ – любими песни от популярни световни мюзикъли с  участието на Люси Дяковска и Симфониета Шумен.\r\n***\r\nОт 17.30 часа в НЧ „Напредък -1869“ ще се проведе Годишен концерт на клас пиано и клас китара с преподаватели Снежанка Бакьова и Милко Тодоров.\r\n***\r\nОт 11.00 часа на пл. „Свобода“ ще се състои концерт на Духов оркестър – Добрич с диригент Стоян Монов. \r\n***\r\nОт 11.30 часа в землището на гр. Карнобат в стопанството на Теодор Тодоров, член на УС на НАЗ, официално ще бъде открита Жътвена кампания 2017.\r\n***\r\nОт 13.00 часа в Регионален исторически музей ще се открие Научна конференция за музеите и музейните фондове.\r\n***\r\nОт 10.00 часа в двора на ОСПЗ Пазарджик - с. Ивайло ще се проведе открит ден на житните култури.\r\n***\r\nОт 10.00 часа представителите на политическа партия ГЕРБ в Общински съвет-Перник Цветана Пиралкова и Клара Будинова организират приемен ден с граждани. Срещата ще се проведе в сградата на Община Перник. \r\n***\r\nОт 10.00 часа в зала 2 на Окръжен съд – Пловдив ще се гледа делото срещу полицейски служител, обвинен във взимане на подкуп.\r\n***\r\nОт 11.00 часа пред барелефа на Димитър Благоев, социалисти и симпатизанти ще отбележат 161-та годишнина от рождението му. \r\n***\r\nОт 10.00 - 15:00 часа в Дома на културата в Пловдив за втора поредна година ще се проведе кариерното изложение Trained in GermanY! - „Кариера с немски език“.\r\n***\r\nОт 10.30 часа в заседателната зала на община Пловдив ще се проведе пресконференция по повод най-големият фестивал за електронни спортове пристига, който започва от 17 юни в Пловдив.\r\n***\r\nОт 15.00 часа в зала 1 на Районен съд – Пловдив ще се гледа делото срещу студент, обвинен в закана за убийство на 3 лица, докато се е движил с автомобила си по бул „Христо Ботев“.\r\n***\r\nОт 14.00 часа, в Зала 1 на Областна администрация  Русе ще заседава Постоянната секторна комисия в областта на индустрията и новите технологии.\r\n***\r\nОт 19.00 часа в Екомузей с аквариум ще бъде представена книгата на Иван Станков „Улици и кораби. Gm\". \r\n***\r\nОт 18.30 часа  в РБ „Захарий княжески“ ще се проведе официалното награждаване на победителите от трето издание на конкурса за художествен текст на тема „Рамка“.\r\n***\r\nОт 19.30 часа в РБ „Захарий Княжевски“ ще се състои концерт на НУМСИ „Христина Морфова“. \r\n***\r\nОт 09.30 часа в зала 247 на община Смолян ще се проведе научна конференция, посветена на Празника на града – 18 юни. Конференцията е озаглавена „Стопански и културен живот в Родопите и Тракия през ХІХ и ХХ век” и е под патронажа на кмета Николай Мелемов.\r\n*** \r\nОт 10.00 часа в ОДК зам.-кметът Найден Косев ще връчи на Хрисияна Минчева от школата по изобразително и приложно изкуство наградата Гран При от Петия международен детски конкурс за рисунка “Марка на дружбата” в Украйна.", "date": "2017-06-13", "title": "Предстоящи събития в страната за 14 юни (Агенция „Фокус“)"}
{"url": "http://www.focus-news.net/news/2017/06/13/2404665/reuters-irakskata-armiya-saobshtava-che-e-osvobodila-edin-ot-poslednite-kvartali-na-mosul-ot-islyamska-darzhava.html", "text": "Иракската армия съобщи, че е превзела от „Ислямска държава“ квартала на град Мосул, намиращ се в непосредствено съседство до историческата му част, предаде  Reuters.\r\nСъс загубата на кв. „Занджили“ територията, все още контролирана от „Ислямска държава“ в северния Иракски град, се свива до два квартала, разположени на западния бряг на река Тигър – гъсто населения „Стар град“ и „Медицински град“.\r\nПадането на Мосул би означавало края на иракската половина от „халифата“, обявен от „Ислямска държава“.  Виктор Турмаков", "date": "2017-06-13", "title": "Reuters: Иракската армия съобщава, че е освободила един от последните квартали на Мосул от „Ислямска държава“"}
{"url": "http://www.focus-news.net/news/2017/06/13/2404666/kato-podarak-za-rozhdeniya-den-na-boyko-borisov-pg-na-gerb-podaryava-obzavezhdane-na-kashtata-koyato-stroi-v-hitrino-za-postradalo-semeystvo.html", "text": "По случай рождения му ден Парламентарната група на ГЕРБ подарява на министър-председателя и председател на партията Бойко Борисов обзавеждане за къщата на тежко пострадало от трагедията в село Хитрино семейство, съобщиха от пресцентъра на ПП ГЕРБ. Благодарение на тази финансова помощ ще бъде напълно обзаведена къщата, за която през декември 2016 година народните представители от ГЕРБ осигуриха фонд в размер на 50 000 лева и се ангажираха с нейното построяване. Това е поискал от депутатите от ГЕРБ премиерът Борисов, който е пожелал да помогне допълнително на засегнатото семейство, вместо да получи материален подарък. Къщата, която се строи от ПГ на ГЕРБ и ще бъде обзаведена с допълнително дарените средства, е на двете сестри, които загубиха родителите си при експлозията на цистерната в шуменското село.\r\nНа 19-ти май тази година министър-председателят Бойко Борисов лично присъства на официалната церемония по първа копка на новите 11 къщи, които ще бъдат изградени на мястото на разрушените от взрива в Хитрино. \r\nСъс съдействието на Камарата на строителите в България ще бъдат построени 10 къщи, а една – със средства, осигурени от ПГ на ГЕРБ.", "date": "2017-06-13", "title": "Като подарък за рождения ден на Бойко Борисов ПГ на ГЕРБ подарява обзавеждане на къщата, която строи в Хитрино за пострадало семейство"}
{"url": "http://www.focus-news.net/news/2017/06/13/2404670/kevr-predvizhda-poskapvane-na-toka.html", "text": "Токът за бита да поскъпне с до 2%, а топлата вода и парното с до 10 % от 1 юли. Това предложи Комисията за енергийно и водно регулиране по време на днешното обществено обсъждане, предаде БНР. Най-голямо ще бъде поскъпването на тока в Западна България, а най-малко - в Североизточна. Най-голямо ще бъде увеличението на цената на парното и топлата вода в Русе и Перник. В София парното ще поевтинее с 0,8 на сто.", "date": "2017-06-13", "title": "КЕВР предвижда поскъпване на тока"}
{"url": "http://www.focus-news.net/news/2017/06/13/2404669/georgi-markov-gerb-mazhoritarnata-sistema-tryabva-da-sazdade-v-malkite-partii-instinkt-za-da-stanat-i-te-silni.html", "text": "Мажоритарната система трябва да създаде в малките партии инстинкт, за да станат и те силни. Това каза в интервю за Радио „Фокус“ Георги Марков, народен представител от ГЕРБ и бивш конституционен съдия. Той допълни още, че за да искаме силно управление в България, трябва да има и силно правителство. \r\n„Силно правителство може да има не само с добри министри и силен, като воля премиер, но трябва да има и гръб – силно парламентарно собствено мнозинство. Пропорционалната система без съмнение има предимството, че прави по- представителен парламента, влизат и повечето от т.нар. малки партии, особено в страна, като нашата, където е ниска бариерата – 4 %, но това води до голяма нестабилност“, коментира Георги Марков\r\nТой каза още, че мажоритарната система прави изборите по-интересни и стимулира партиите да издигат по-избираеми кандидати. „В България трябва да има стабилни парламентарни мнозинства, а не раздвоени парламенти“, уточни Марков.", "date": "2017-06-13", "title": "Георги Марков, ГЕРБ: Мажоритарната система трябва да създаде в малките партии инстинкт, за да станат и те силни"}
{"url": "http://www.focus-news.net/news/2017/06/13/2404664/s-blizo-300-mln-lv-ot-op-regioni-v-rastezh-39-obshtini-shte-realizirat-proekti-za-ustoychiva-gradska-mobilnost-obzor.html", "text": "С близо 300 млн. лв. от управляваната от МРРБ Оперативна програма „Региони в растеж“ 2014 – 2020 г. 39 общини ще могат да реализират проекти в подкрепа на устойчивата градска мобилност. Това стана ясно от дискусията Устойчивата градска мобилност чрез оптимизиране на транспорта на хора и стоки – източник на атрактивност за територии и удовлетворение за гражданите“ в рамките на конкурса „Екообщина“. В откриването на дискусията участваха министърът на регионалното развитие и благоустройството Николай Нанков и френският посланик в България н. пр. Ерик Льобедел.  Министърът на регионалното развитие и благоустройството обясни, че  14 от общините вече имат подадени проектни предложения, като София, Варна, Бургас, Русе, Стара Загора и Плевен надграждат проектите от предходния програмен период. Министърът уточни, че дейностите, които са заложени в подадените проектни предложения, включват: доставка на подвижен състав и зарядни станции, реконструкция и рехабилитация на уличната мрежа, реконструкция на трамвайни трасета в столицата, изграждане на велоалеи и съоръжения за колоездене, изграждане на пешеходна зона, подлез и пасарелки, изграждане и надграждане на интелигентните транспортни системи, внедряване на интегрирана билетна система и системи за таксуване и контрол.  По думите му сред основните цели на проектите са подобряване на характеристиките на транспортните средства и постепенна замяна на остарелия парк, увеличаване скоростта и подобряване качеството на обслужване, подобряване пропускливостта на кръстовищата чрез внедряване на „умно“ управление на светофарите, насърчаване на мултимодална устойчива градска мобилност чрез създаване на възможности за алтернативни форми на транспорт и тяхното съчетаване, подчерта регионалният министър. Министър Нанков заяви, че  МРРБ има ангажимент да полага усилия за развитие на устойчивата градска мобилност в национален мащаб. Той подчерта, че българските общини могат да разчитат на подкрепата на министерството. Министър Нанков поясни, че основание за подкрепа на мерките за интегриран градски транспорт през настоящия програмен период са добрите резултати от предходния. Той уточни, че тогава с близо половин милиард лева са финансирани такива дейности в седемте най-големи града в страната. С тези средства са реализирани дейности, насочени към изграждане на високоскоростен, достъпен, природосъобразен, енергоспестяващ и удобен градски транспорт. Според министъра на регионалното развитие и благоустройството само вложените средства в областта на устойчивата мобилност биха били неефективни, без възпитаване на екологична култура на придвижването. Той представи данни на проучване на „Евробарометър“, според които 9 от 10 жители на ЕС смятат, че положението с трафика в тяхната зона на обитаване трябва да бъде оптимизирано. По думите му концепцията за устойчива мобилност отива по-далеч от справянето с трафика и възможностите за транспортиране. Министър Нанков поясни, че тя има и по-широко значение, което включва свързаността между регионите и достъпността и връзката на населените места с градските центрове, градското планиране и инфраструктура, темпа на икономическа активност и на живот на гражданите.  Той поясни, че градските зони са жизненоважни за конкурентостта и устойчивостта на европейската транспортна система. Посланикът на Франция в България н. пр. Ерик Льобедел коментира, че българите са имали интелигентността да запазят трамваите и тролейбусите, които някои от френските власти са унищожили. По думите на Н. пр. Ерик Льобедел в българските градове би било добре да се обнови мрежата на тролейбусен транспорт.\r\nДеница КИТАНОВА", "date": "2017-06-13", "title": "С близо 300 млн. лв. от ОП „Региони в растеж“ 39 общини ще реализират проекти за устойчива градска мобилност (ОБЗОР)"}
{"url": "http://www.focus-news.net/news/2017/06/13/2404671/futbol-eusebio-di-franchesko-e-noviyat-starshi-trenyor-na-roma.html", "text": "Еусебио Ди Франческо официално стана новият старши треньор на Рома, предаде Football Italia.\r\nДоговорът с 47-годишният специалист ще продължи до 2019 г. Преди това Ди Франческо пет сезона подред оглавяваше „Сасуоло“ като под негово ръководство отборът влезе в Серия А.  Виктор Турмаков", "date": "2017-06-13", "title": "Футбол: Еусебио ди Франческо е новият старши треньор на Рома"}
{"url": "http://www.focus-news.net/news/2017/06/13/2404668/kanal-5-makedoniya-parviyat-chasten-vestnik-v-istoriyata-na-makedoniya-dnevnik-otiva-v-istoriyata.html", "text": "Първият частен вестник в историята на Македония „Дневник“ отива в историята. Няма да бъдат излизат и електронните издания на вестниците „Дневник“, „Утрински“ и „Вест“, предава македонската телевизия „Канал 5“.\r\nРъководството на компания „Медиа Принт ДООЕЛ“ е взело решение да обяви ликвидация. На днешно събрание собственикът на фирмата Александър Динев е съобщил на служителите, че от утре „Дневник“ няма да излиза от печат.\r\nНа служителите им е предоставен отпуск от 20 дена, след което остават без работа.  Виктор Турмаков", "date": "2017-06-13", "title": "„Канал 5“ (Македония): Първият частен вестник в историята на Македония „Дневник“ отива в историята"}
{"url": "http://www.focus-news.net/news/2017/06/13/2404672/smolyan-prodalzhavat-blagotvoritelnite-initsiativi-s-koito-se-nabirat-sredstva-za-lechenieto-na-18-godishnata-atanaska-ot-devin.html", "text": "Продължават благотворителните инициативи, с които се набират средства за лечението на 18-годишната Атанаска от Девин, съобщи за Радио „Фокус” – Смолян журналистката Величка Петкова от Инициативен комитет в подкрепа на Атанаска.  Момичето  страда от бързо развиващ се рак на костите. Тя се лекува в Турция, но терапията там е изключително скъпа. От френска болница предлагат да й направят изследвания  и да назначат лечение, което може да се поеме от българската здравна каса, защото е в страна от Европейския съюз. За изследванията обаче спешно са необходими 16 500 евро, които близки и приятели започват да набират с благотворителни изяви. В Девин 17 юни е обявен за Ден на благотворителността. Инициативният комитет и Община Девин организират благотворителен базар, голям концерт и търг с произведения на художници от Родопите, за да се съберат час по-скоро необходимите средства, за да продължи лечението на Атанаска Тарашева, като са необходими над 33 000 лева. На момичето в момента се прави кръвопреливане, за да се стабилизира за предстояща на 16 юни поредна химиотерапия. Основните средства са необходими за заминаването на Атанаска за Франция. То се планира за 28 юни. До тогава тези 33 000 лева трябва да бъдат събрани. Постъпленията по банковата сметка обаче в момента не са големи. 400 лева и 50 стотинки бяха събрани от трите благотворителни кутии в Смолян. Осигурени бяха и кръводарители. Инициативният комитет и Община Девин отново ви призовават – дарете, за да помогнете на едно младо момиче да живее и да следва мечтите си! Банкова сметка: BG44TTBB94001526328447, Експрес банк, Альоша Тарашев – баща.\r\nДаниела БОЙКОВА", "date": "2017-06-13", "title": "Смолян: Продължават благотворителните инициативи, с които се набират средства за лечението на 18-годишната Атанаска от Девин"}
{"url": "http://www.focus-news.net/news/2017/06/13/2404674/pazardzhik-zachestyavat-sluchaite-na-otroveni-pchelni-semeystva-v-oblastta.html", "text": "В Пазарджишко няма случаи на измиране на цели пчелни семейства, но зачестяват случаите на отровени пчелни семейства, каза за Радио „Фокус” – Пазарджик Ангел Благов, председател на регионалната структура на Съюза на българските пчелари в Пазарджик. Сега се пръска много, най-вече с пестициди и вероятно това води до загиването на пчелни семейства. Те са длъжни да ни уведомяват, няма право да се пръска извън определеното време от изгрев слънце до 10.00 часа. Особено пък с летателна техника режимът е разрешителен, а не уведомителен. Има някои хора, които не спазват тези неща, пръскат и пчелите се натравят”, коментира Благов. Според него е възможно част от пчелните семейства да са отровени и заради пръскането срещу комари и кърлежи, особено в района на реките Марица и Тополница.\r\nТеодора ДИМИТРОВА", "date": "2017-06-13", "title": "Пазарджик: Зачестяват случаите на отровени пчелни семейства в областта"}
{"url": "http://www.focus-news.net/news/2017/06/13/2404692/plovdiv-nad-20-tantsovi-sastavi-i-okolo-700-uchastnitsi-shte-se-vklyuchat-v-natsionalniya-folkloren-festival-na-petrovden-s-horo.html", "text": "Над 20 танцови състави и около 700 участници ще се включат в Националния фолклорен фестивал „На Петровден с хоро”, който ще се проведе на 24 юни. Това съобщи за Радио „Фокус“ – Пловдив организаторът на събитието и дългогодишен артист-балетист във ФА „Тракия” Петър Мочков. По думите му фестивалът ще се проведе в два етапа. „Първият етап е несъстазателен, всяка една от танцовите групи ще представи по две български хора. Вторият етап, който е с конкурсен характер, включва изпълнения на сценично разработен танц, без значение от коя етнографска област. „Участниците ще са облечени в традиционни носии“, уточни Петър Мочков. Жури на фестивала са изявени и доказали се имена в сферата на фолклорното изкуство на България. Според Мочков това е единственият фолклорен фестивал в страна, който се провежда сред природата. Стадионът в село Ягодово ще се превърне в сцена за всички танцови групи, самодейни състави и ансамбли, изучаващи българския фолклор. Целта на фолклорния фестивал е да се запазят и съхранят обичаите и традициите в българския фолклор. Националният фолклорен фестивал „На Петровден с хоро” е част от тържествата по повод традиционния събор на село Ягодово.\r\nКристиян ГАРОВ", "date": "2017-06-13", "title": "Пловдив: Над 20 танцови състави и около 700 участници ще се включат в Националния фолклорен фестивал „На Петровден с хоро”"}
{"url": "http://www.focus-news.net/news/2017/06/13/2404673/b-92-sarbiya-aleksandar-vuchich-pokani-vladimir-putin-na-poseshtenie-v-sarbiya.html", "text": "Президентът на Сърбия Александър Вучич е провел телефонен разговор с руския си колега Владимир Путин, честитейки му националния празник на страната, предаде сръбското радио  B-92. Вучич също така е поканил Путин да посети Сърбия.\r\n„Убеден съм, че традиционно приятелските отношения, които са характеризирани с откритост, възможност да си разчитаме и стратегическо партньорство ще се развият успешно в бъдеще в интереса на нашите народи и на техния просперитет“, заяви Вучич. Той добави, че Сърбия оценява високо и е благодарна на Русия за помощта и при разрешаването на въпроса с Косово, описвайки подкрепата на Русия за сръбската дипломатическа битка като „неизмерима“.\r\n„Използвам тази възможност, за да изразя моето особено оценяване и да ви поканя да посетите Сърбия, където сте винаги добре дошъл и приеман с удоволствие гост“, посочи Вучич.  Виктор Турмаков", "date": "2017-06-13", "title": "B-92 (Сърбия): Александър Вучич покани Владимир Путин на посещение в Сърбия"}
{"url": "http://www.focus-news.net/news/2017/06/13/2404667/mvr-vremenno-e-preustanoveno-preminavaneto-prez-gkpp-kulata-v-dvete-posoki-zaradi-spetsializirana-operatsiya.html", "text": "От 19.15 часа е временно преустановен пропускателният режим в двете посоки на леки и товарни автомобили на ГКПП – Кулата, съобщиха от пресцентъра на МВР. На територията на пункта се провеждат процесуално-следствени действия под наблюдението на Специализираната прокуратура.\r\nОт ГД „Гранична полиция“ съветват пътуващите за Гърция да ползват съседния граничен пункт \"Илинден\", както и останалите ГКПП на българо-гръцката граница: \"Маказа\", \"Златоград\", \"Ивайловград\" и \"Капитан Петко войвода\".", "date": "2017-06-13", "title": "МВР: Временно е преустановено преминаването през ГКПП - Кулата в двете посоки заради специализирана операция"}
{"url": "http://www.focus-news.net/news/2017/06/13/2404695/seryozha-lazarov-kmetat-na-obshtina-lesichovo-mnogo-losho-e-sastoyanieto-na-tretoklasniya-pat-dragor-dinkata-kalugerovo-lesichovo.html", "text": "Състоянието на третокласния път Драгор – Динката – Калугерово – Лесичово е много лошо, каза за Радио „Фокус” – Пазарджик кметът на община Лесичово Серьожа Лазаров. „Най-критично е състоянието на входа на село Калугерово, където дупките са една до друга. Тази част от пътя е най-увредена, защото когато са наложи да се отклонява движението от автомагистрала „Тракия” по някаква причина, целият трафик, включително тежкотоварните камиони, минават през Калугерово. В тази връзка почти всяка седмица пишехме по едно писмо до Областно пътно управление, но досега отговорът винаги беше, че ремонти на тази отсечка на са планувани в рамките на тази година. На последното заседание на Областния съвет за развитие, на което Община Лесичово бе домакин, стана ясно, че пътят вече е заложен в програмата на Областно пътно управление – Пазарджик и до края на месец юни по него ще започнат ремонти и изкърпвания”, уточни Лазаров.\r\nТеодора ДИМИТРОВА", "date": "2017-06-13", "title": "Серьожа Лазаров, кметът на община Лесичово: Много лошо е състоянието на третокласния път Драгор – Динката – Калугерово – Лесичово"}
{"url": "http://www.focus-news.net/news/2017/06/13/2404696/the-asahi-shimbun-yaponiya-ne-podkrepi-sayuznitsite-si-ot-g-7-vav-vrazka-s-parizhkoto-sporazumenie-za-klimata.html", "text": "Япония определи като безсмислено искането на Германия, Франция и Италия за подписването на съвместно изявление, в което да потвърдят подкрепата си за Парижкото споразумение за климата, пише вестник The Asahi Shimbun.\r\nНа 1 юни американският президент Доналд Тръмп обяви, че Вашингтон се оттегля от договора. \r\nПравителствен източник в Токио отбеляза, че според Япония подобен ход няма никаква стойност, тъй като Тръмп е обявил своето намерение още по време на предизборната си кампания. \r\nПравителственият източник уточни, че Франция е започнала да работи за съвместно изявление в подкрепа на Парижкото споразумение още преди срещата на Г-7 в Италия през май. Великобритания и Канада също не са подписали общото изявление. \r\nНа 2 юни Япония публикува свое собствено изказване, в което изрази съжаление във връзка с решението на американския държавен глава. Японските власти подчертаха, че страната „се надява да намери начин да си сътрудничи със САЩ, така че ефективно да се справи с въпроса за климатичните промени“.  Мария Динкова", "date": "2017-06-13", "title": "The Asahi Shimbun: Япония не подкрепи съюзниците си от Г-7 във връзка с Парижкото споразумение за климата"}
{"url": "http://www.focus-news.net/news/2017/06/13/2404697/kyustendil-detsko-yunosheskiyat-tantsov-ansambal-kyustendilche-e-poluchil-visoko-otlichie-ot-balkanskiya-shampionat-po-folklor-evro-folk-zhiva-voda.html", "text": "Детско-юношеският танцов ансамбъл „Кюстендилче” е получил високо отличие от Балканския шампионат по фолклор „Евро фолк – Жива вода”. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Детско-юношеският състав е с ръководител Рангел Маджарски и е част от комплекса. Танцовият ансамбъл е награден със златен медал, гран при „Златен Офрей“, титлата „Абсолютен балкански шампион по фолклор за 2017 година”  и чек на стойност 1000 евро. „Шестото издание на фестивала се проведе от 8 до 12 юни в древния български град Хисаря. Там се представиха над 200 колектива с около 2000 участници. Освен детски, младежки, женски и смесени групи, тази година имаше и повече чисто мъжки формации”, каза Бойко Малинов. По думите му още с първата си изява талантливите певци и музиканти от Кюстендил са спечелили златен медал и множество грамоти и дипломи за достойно представяне.\r\nВенцеслав ИЛЧЕВ", "date": "2017-06-13", "title": "Кюстендил: Детско-юношеският танцов ансамбъл „Кюстендилче” е получил високо отличие от Балканския шампионат по фолклор „Евро фолк – Жива вода”"}
{"url": "http://www.focus-news.net/news/2017/06/13/2404699/sport-evertan-se-gotvyat-da-kupyat-vratarya-na-sandarland-dzhordan-pikford.html", "text": "Английският футболен отбор Евертън е сключил сделка за 30 млн. паунда със Съндърланд за вратаря Джордан Пикфорд, предава BBC. \r\nПреди това обаче Пикфорд трябва да премине медицински преглед и да се изпълнят всички формалности около споразумението. \r\nАко то бъде финализирано, то 23-годишният футболист ще стане най-скъпият британски вратар.", "date": "2017-06-13", "title": "Спорт: Евертън се готвят да купят вратаря на Съндърланд Джордан Пикфорд"}
{"url": "http://www.focus-news.net/news/2017/06/13/2404700/the-hill-glavniyat-prokuror-na-sasht-otreche-da-e-bil-zamesen-v-tayno-sporazumenie-s-ruskoto-pravitelstvo.html", "text": "Във вторник главният прокурор на САЩ Джеф Сешънс отрече да е знаел или да е бил замесен в тайно споразумение с руското правителство за повлияване на изборните резултати през 2016 г., пише вестник The Hill. \r\n„Не съм провеждал никакви лични срещи, нито си спомням да съм водил разговори с някакви руски служители в хотел „Мейфлауър“, подчерта Сешънс. „Не си спомням да съм се срещал или разговарял с руския посланик или с някой друг руски служител“, уточни главният прокурор. \r\n„Предположението, че съм участвал в някакво тайно споразумение, че съм знаел за такова споразумение с руското правителство, чрез което да се навреди на тази страна, на която служа с чест 35 г., да наруша нашия демократичен процес, е ужасна и отвратителна лъжа“, допълни Сешънс.  Мария Динкова", "date": "2017-06-13", "title": "The Hill: Главният прокурор на САЩ отрече да е бил замесен в тайно споразумение с руското правителство"}
{"url": "http://www.focus-news.net/news/2017/06/13/2404702/sport-tsvetana-pironkova-nauchi-imeto-na-sledvashtiya-si-oponent-v-notingam.html", "text": "Първата ракета на България при жените Цветана Пиронкова научи името на следващия си опонент на тенис турнира в Нотингам. Във втория кръг тя ще се изпрати срещу японката Куруми Нара. \r\nВъв вторник Нара надделя над американката Лорън Дейвис с 6:3, 6:3.", "date": "2017-06-13", "title": "Спорт: Цветана Пиронкова научи името на следващия си опонент в Нотингам"}
{"url": "http://www.focus-news.net/news/2017/06/13/2404701/voa-germanski-sad-e-osadil-shestima-bezhantsi-za-napadenie-sreshtu-bezdomen-mazh-v-berlin.html", "text": "Във вторник съд в Германия е осъдил шестима сирийски и либийски бежанци във връзка с нападението на бездомник, който е спал на железопътната гара в Берлин миналата Коледа, предава Voice of America. \r\nКамерите на мястото на инцидента показват, че жертвата, 37-годишен полски гражданин, е спал на еднa от пейките, завит с вестници. Основният обвиняем е запалил вестниците, след което бежанците са избягали, смеейки се. \r\nОсновният обвиняем е осъден на две години и девет месеца затвор за нанасяне на тежка телесна повреда. Други трима от бежанците са получили присъди от осем месеца затвор за участие в нападението. А останалите двама са обвинени за това, че не са оказали помощ на бездомния мъж. \r\nБежанците са потърсили убежище в Германия през 2014 г. и 2016 г., уточниха властите.  Мария Динкова", "date": "2017-06-13", "title": "VOA: Германски съд е осъдил шестима бежанци за нападение срещу бездомен мъж в Берлин"}
{"url": "http://www.focus-news.net/news/2017/06/13/2404703/api-vremenno-e-ogranicheno-dvizhenieto-po-pat-ii-18-sop-v-uchastaka-ot-kragovoto-na-am-lyulin-do-krastovishteto-s-bul-tsaritsa-yoanna-v-dvete-posoki.html", "text": "Временно е ограничено движението по път II-18 /СОП/, в участъка от кръговото на АМ \"Люлин\" до кръстовището с бул.  Това съобщиха от пресцентъра на Агенция \"Пътна инфраструктура\". „Царица Йоанна“ в двете посоки, поради изтичане на газ от газопровод на Овергаз от западната страна на пътя /от страната на Филиповци/. \r\nВодачите да използват обходен маршрут през кв. „Люлин“ или гр. Банкя.", "date": "2017-06-13", "title": "АПИ: Временно е ограничено движението по път II-18 /СОП/, в участъка от кръговото на АМ \"Люлин\" до кръстовището с бул. „Царица Йоанна“ в двете посоки"}
{"url": "http://www.focus-news.net/news/2017/06/13/2404693/na-ofitsialno-poseshtenie-v-turtsiya-premierat-boyko-borisov-obsadi-s-turskiya-si-kolega-binali-yaldaram-i-s-prezidenta-redzhep-erdogan-situatsiyata-na-balkanite-i-evropa-obzor.html", "text": "Министър-председателят Бойко Борисов направи еднодневно посещение в Турция. Визитата бе договорена в телефонен разговор с турския му колега Бинали Йълдъръм в края на май. \r\nПърво премиерът Борисов се срещна с турския си колега Йълдъръм, а след срещата българският министър-председател заяви, че България и Турция са две приятелски и съюзнически страни, които имат стабилни връзки, общи допирни точки и много добре изградени близки отношения. По думите му в момента е нисък натискът на бежанския поток, което се дължи на споразумението между Турция и ЕС. Според него по време на българското председателство на Съвета на ЕС е важно да се положат усилия за нормализирането на отношенията между ЕС и Турция. \r\nБойко Борисов уточни, че Турция продължава да счита, че за нея по-доброто развитие е ЕС. По думите му в момента отношенията на Турция и ЕС се намират в най-ниската си точка, в която са били. „Не искам да излязат заглавия, че България се ангажира, че Турция ще влезе в ЕС. Ние сме малки и не може това да го направим, но може да участваме в преговорите и да настояваме за добър тон между нашето семейство и нашия съсед. Ако можем да допринесем с нещо – ще го направим“, добави той. Премиерът Борисов подчерта, че България и Турция могат действително да бъдат еталон за добросъседство. Той изрази оптимизъм, че и колегите му в ЕС постепенно ще нормализират отношенията, като посочи значението на икономиката и огромния стокооборот между Турция и ЕС.\r\nПремиерът Йълдъръм напомни за опита за преврат през юни миналата година. „Европа реагира, бих казал, с мълчание, но Вие и България открито осъдихте тези действия, не се ограничихте само с това, но и в кратък период посетихте Турция и демонстрирахте солидарност с нашия народ, правителство и президент. Благодаря за тази ваша подкрепа“, изтъкна той.\r\nСпоред премиера Йълдъръм прави чест на министър-председателя Борисов откритото и приятелско отношение към българските граждани с турски произход. „Вие сте подкрепа за тях и се явявате гарант и фактор, който ограничава крайни радикални действия“, добави той. \r\nТурският министър-председател също акцентира върху предстоящото българско председателство на Съвета на ЕС през 2018г, което по думите му е важно за европейската перспектива на Турция. „България до момента има принос към укрепване на регионалната стабилност и подкрепа за нас, надяваме се това да продължи и в бъдеще“, заяви Йълдъръм. \r\nПремиерът Бойко Борисов проведе среща и с турския президент Реджеп Ердоган, но тя се състоя при закрити врата. След нея премиерът коментира пред журналисти, че България и Турция трябва да се стремят да поддържат добри отношения, а за пример даде енергийните проекти. „На практика Европа става зависима от Турция, газовите коридори минават оттам. За толкова прокламирания от всички нас азерски газ – той минава през цялата територия на Турция. Ние сме длъжни да се върнем в тази игра, да наложим правила и да участваме активно“, коментира Борисов. \r\nВъншният министър Екатерина Захариева също бе част от българска правителствена делегация, водена от премиера Бойко Борисов. По време на разговора на Захариева с турския ѝ колега Чавушоглу бяха обсъдени въпроси, свързани както с двустранните отношения, така и с региона. Българската страна изтъкна, че Турция е ключов партньор в области като миграцията, сигурността и борбата с тероризма. Захариева оцени високо приноса на югоизточната ни съседка за справяне с миграционния натиск и изрази очакване доброто сътрудничество в тази сфера да бъде задълбочено още повече.\r\nДвамата първи дипломати изтъкнаха, че двустранните отношения трябва да се развиват на принципите на добросъседство, взаимно доверие, както и зачитане на националните интереси на двете държави. \r\nОтчетен бе и ръстът от 1,7% на стокообмена, който за 2016 г. възлиза на 3,5 млрд. евро. Износът ни за Турция е на стойност 1,9 млрд. евро, а вносът – 1,6 млрд. евро.", "date": "2017-06-13", "title": "На официално посещение в Турция премиерът Бойко Борисов обсъди с турския си колега Бинали Йълдъръм и с президента Реджеп Ердоган ситуацията на Балканите и Европа (ОБЗОР)"}
{"url": "http://www.focus-news.net/news/2017/06/13/2404675/a1on-makedoniya-vanshnite-ministri-na-makedoniya-i-na-gartsiya-nyama-da-obsazhdat-imeto-a-zasilvane-na-doverieto-mezhdu-dvete-strani.html", "text": "Министър-председателят на Македония Зоран Заев заяви, че на утрешната среща между външния министър Никола Димитров и гръцкия му колега Никос Кодзиас в Атина няма да се говори за името, а как да се засили доверието между двете държави, предава скопският телевизионен канал„A1ON“.\r\n„Изпращаме послание за ново бъдеще на сътрудничеството между Македония и Гърция , която ще гарантира европейското бъдеще. Първите разговори с гръцкия министър-председател Алексис Ципрас, първите разговори с министър Кодзиас намекват  за приятелски отношения. Искаме подкрепа  преди всичко от гражданите на Гърция, изразена чрез управляващите партии, чрез опозиционните партии, чрез правителството на Гърция, чрез парламента ѝ в  помощ на Македония срещу предизвикателствата на интеграцията“, заяви Заев.\r\nЗаев посочи, че очаква тенденция за зачестяване на срещите между високопоставени представители на Македония и на Гърция, включително и на равнище министър-председатели. Виктор Турмаков", "date": "2017-06-13", "title": "„A1ON“ (Македония) : Външните министри на Македония и на Гърция няма да обсъждат името, а засилване на доверието между двете страни"}
{"url": "http://www.focus-news.net/news/2017/06/13/2404698/afp-frantsiya-i-velikobritaniya-obyaviha-antiteroristichen-plan-za-deystvie.html", "text": "Във вторник Франция и Великобритания обявиха антитерористичен план за  действие, чрез който да се справят с радикализацията в социалните медии, предава AFP. \r\nСлед срещата си с британския премиер Тереза Мей в Париж, френският президент Еманюел Макрон отбеляза, че и двамата са постигнали съгласие по въпроса, че социалните мрежи не правят достатъчно, за да изкоренят терористичната пропаганда.  Мария Динкова", "date": "2017-06-13", "title": "AFP: Франция и Великобритания обявиха антитерористичен план за действие"}
{"url": "http://www.focus-news.net/news/2017/06/13/2404659/ria-novosti-spored-zapoznat-iztochnik-gartsiya-nyama-da-bade-saglasna-s-vremenno-reshenie-po-spora-s-makedoniya-za-naimenovanieto.html", "text": "Гърция ще приеме единствено окончателно решение на въпроса за наименованието на Македония, но не и на временно такова. Това бе заявено пред  РИА Новости от запознат дипломатически източник във връзка с предстоящото посещение на македонския външен министър Никола Димитров в Атина.\r\n„НАТО иска да приеме Скопие сред членовете на Алианса през 2018 г. За това трябва да бъде окончателно разрешен въпросът с наименованието на съседната държава. Гърция няма да се съгласи на временно решение. Нали след приема на НАТО и в ЕС Скопие няма да има никакви стимули, никакъв интерес да продължи преговорите“, посочи източникът. Според него „временното решение“ съществува вече повече от 20 години – съседната страна влиза в ООН под наименованието БЮРМ.\r\nНа въпрос дали въпросът може да бъде решен на предстоящата в сряда среща източникът отговори отрицателно. „Това е опознавателна среща. Преговорите ще изискват време“, посочи той.  Виктор Турмаков", "date": "2017-06-13", "title": "РИА Новости: Според запознат източник Гърция няма да бъде съгласна с временно решение по спора с Македония за наименованието"}
{"url": "http://www.focus-news.net/news/2017/06/13/2404694/prokuror-rumyana-arnaudova-22-ma-mitnicheski-inspektori-sa-zadarzhani-pri-spetsializirana-operatsiya-na-gdbop-i-dans.html", "text": "До момента са задържани 22 лица. Това заяви за Агенция „Фокус“ прокурор Румяна Арнаудова – говорител на главния прокурор, във връзка със специализираната операция, която затвори за преминаване ГКПП – Кулата. Прокурор Арнаудова уточни, че акцията тече на територията на Благоевград, Кюстендил, София, Кулата, Сандански и Петрич, както и ГКПП – Кулата. Там се извършват активни процесуално-следствени действия под ръководството на Специализираната прокуратура. „Провежда се разследване срещу организирана престъпна група, занимаваща се с корупционни престъпления, с участници митнически инспектори от Югозападна Митница. Извършени са 80 и повече претърсвания и обиски на лица, намиращите се на територията на изброените населени места и на служебните помещения на самия митнически пункт. Операцията се ръководи от двама прокурори на място, а следствените действия се извършват от ГДБОП и ДАНС“, коментира прокурор Арнаудова. Говорителят на главния прокурор поясни, че повече информация ще бъде предоставена в рамките на утрешния ден, а броят на задържаните лица се очаква да нарасне. \r\nИван ЛАЗАРОВ", "date": "2017-06-13", "title": "Прокурор Румяна Арнаудова: 22-ма митнически инспектори са задържани при специализирана операция на ГДБОП и ДАНС"}
{"url": "http://www.focus-news.net/news/2017/06/13/2404691/afp-emanyuel-makron-zayavi-che-vratata-ostava-vinagi-otvorena-za-velikobritaniya-ako-tya-iska-da-ostane-v-es.html", "text": "Президентът на Франция Еманюел Макрон заяви, че „вратата остава винаги отворена“ за Великобритания, ако тя иска да остане в ЕС, предаде  AFP.\r\n„Разбира се, вратата остава винаги отворена, стига преговорите за Брекзит да не приключат“, заяви Макрон по време на съвместна пресконференция в Париж заедно с британския министър-председател Тереза Мей.  Виктор Турмаков", "date": "2017-06-13", "title": "AFP: Еманюел Макрон заяви, че „вратата остава винаги отворена“ за Великобритания, ако тя иска да остане в ЕС"}
